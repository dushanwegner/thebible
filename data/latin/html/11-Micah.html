<h1>Micheas</h1>
<p class="chapters"><a href="#micah-ch-1">1</a> <a href="#micah-ch-2">2</a> <a href="#micah-ch-3">3</a> <a href="#micah-ch-4">4</a> <a href="#micah-ch-5">5</a> <a href="#micah-ch-6">6</a> <a href="#micah-ch-7">7</a> <a href="#micah-ch-8">8</a> <a href="#micah-ch-9">9</a> <a href="#micah-ch-10">10</a> <a href="#micah-ch-11">11</a> <a href="#micah-ch-12">12</a> <a href="#micah-ch-13">13</a> <a href="#micah-ch-14">14</a> <a href="#micah-ch-15">15</a> <a href="#micah-ch-16">16</a> <a href="#micah-ch-17">17</a> <a href="#micah-ch-18">18</a> <a href="#micah-ch-19">19</a> <a href="#micah-ch-20">20</a> <a href="#micah-ch-21">21</a> <a href="#micah-ch-22">22</a> <a href="#micah-ch-23">23</a> <a href="#micah-ch-24">24</a> <a href="#micah-ch-25">25</a> <a href="#micah-ch-1">1</a> <a href="#micah-ch-2">2</a> <a href="#micah-ch-3">3</a> <a href="#micah-ch-4">4</a> <a href="#micah-ch-5">5</a> <a href="#micah-ch-6">6</a> <a href="#micah-ch-7">7</a> <a href="#micah-ch-8">8</a> <a href="#micah-ch-9">9</a> <a href="#micah-ch-10">10</a> <a href="#micah-ch-11">11</a> <a href="#micah-ch-12">12</a> <a href="#micah-ch-13">13</a> <a href="#micah-ch-14">14</a> <a href="#micah-ch-15">15</a> <a href="#micah-ch-16">16</a> <a href="#micah-ch-17">17</a> <a href="#micah-ch-18">18</a> <a href="#micah-ch-19">19</a> <a href="#micah-ch-20">20</a> <a href="#micah-ch-21">21</a> <a href="#micah-ch-22">22</a> <a href="#micah-ch-23">23</a> <a href="#micah-ch-24">24</a> <a href="#micah-ch-25">25</a> <a href="#micah-ch-26">26</a> <a href="#micah-ch-27">27</a> <a href="#micah-ch-28">28</a> <a href="#micah-ch-29">29</a> <a href="#micah-ch-1">1</a> <a href="#micah-ch-2">2</a> <a href="#micah-ch-3">3</a> <a href="#micah-ch-4">4</a> <a href="#micah-ch-5">5</a> <a href="#micah-ch-6">6</a> <a href="#micah-ch-7">7</a> <a href="#micah-ch-8">8</a> <a href="#micah-ch-9">9</a> <a href="#micah-ch-10">10</a> <a href="#micah-ch-11">11</a> <a href="#micah-ch-12">12</a> <a href="#micah-ch-13">13</a> <a href="#micah-ch-14">14</a> <a href="#micah-ch-15">15</a> <a href="#micah-ch-16">16</a> <a href="#micah-ch-17">17</a> <a href="#micah-ch-18">18</a> <a href="#micah-ch-19">19</a> <a href="#micah-ch-20">20</a> <a href="#micah-ch-21">21</a> <a href="#micah-ch-22">22</a> <a href="#micah-ch-23">23</a> <a href="#micah-ch-24">24</a> <a href="#micah-ch-25">25</a> <a href="#micah-ch-26">26</a> <a href="#micah-ch-27">27</a> <a href="#micah-ch-28">28</a> <a href="#micah-ch-29">29</a> <a href="#micah-ch-30">30</a> <a href="#micah-ch-31">31</a> <a href="#micah-ch-32">32</a> <a href="#micah-ch-33">33</a> <a href="#micah-ch-34">34</a> <a href="#micah-ch-35">35</a> <a href="#micah-ch-36">36</a> <a href="#micah-ch-1">1</a> <a href="#micah-ch-2">2</a> <a href="#micah-ch-3">3</a> <a href="#micah-ch-4">4</a> <a href="#micah-ch-5">5</a></p>
<h2 id="micah-ch-1">Chapter 1</h2>
<p class="verses"><a href="#micah-1-1">1</a> <a href="#micah-1-2">2</a> <a href="#micah-1-3">3</a> <a href="#micah-1-4">4</a> <a href="#micah-1-5">5</a> <a href="#micah-1-6">6</a> <a href="#micah-1-7">7</a> <a href="#micah-1-8">8</a> <a href="#micah-1-9">9</a> <a href="#micah-1-10">10</a> <a href="#micah-1-11">11</a> <a href="#micah-1-12">12</a> <a href="#micah-1-13">13</a> <a href="#micah-1-14">14</a> <a href="#micah-1-15">15</a> <a href="#micah-1-16">16</a> <a href="#micah-1-17">17</a> <a href="#micah-1-18">18</a></p>
<p id="micah-1-1"><span class="verse-num">1:1</span> <span class="verse-body">praevaricatus est autem Moab in Israhel postquam mortuus est Ahab</span></p>
<p id="micah-1-2"><span class="verse-num">1:2</span> <span class="verse-body">ceciditque Ohozias per cancellos cenaculi sui quod habebat in Samaria et aegrotavit misitque nuntios dicens ad eos ite consulite Beelzebub deum Accaron utrum vivere queam de infirmitate mea hac</span></p>
<p id="micah-1-3"><span class="verse-num">1:3</span> <span class="verse-body">angelus autem Domini locutus est ad Heliam Thesbiten surge ascende in occursum nuntiorum regis Samariae et dices ad eos numquid non est Deus in Israhel ut eatis ad consulendum Beelzebub deum Accaron</span></p>
<p id="micah-1-4"><span class="verse-num">1:4</span> <span class="verse-body">quam ob rem haec dicit Dominus de lectulo super quem ascendisti non descendes sed morte morieris et abiit Helias</span></p>
<p id="micah-1-5"><span class="verse-num">1:5</span> <span class="verse-body">reversique sunt nuntii ad Ohoziam qui dixit eis quare reversi estis</span></p>
<p id="micah-1-6"><span class="verse-num">1:6</span> <span class="verse-body">at illi responderunt ei vir occurrit nobis et dixit ad nos ite revertimini ad regem qui misit vos et dicetis ei haec dicit Dominus numquid quia non erat Deus in Israhel mittis ut consulatur Beelzebub deus Accaron idcirco de lectulo super quem ascendisti non descendes sed morte morieris</span></p>
<p id="micah-1-7"><span class="verse-num">1:7</span> <span class="verse-body">qui dixit eis cuius figurae et habitu est vir qui occurrit vobis et locutus est verba haec</span></p>
<p id="micah-1-8"><span class="verse-num">1:8</span> <span class="verse-body">at illi dixerunt vir pilosus et zona pellicia accinctis renibus qui ait Helias Thesbites est</span></p>
<p id="micah-1-9"><span class="verse-num">1:9</span> <span class="verse-body">misitque ad eum quinquagenarium principem et quinquaginta qui erant sub eo qui ascendit ad eum sedentique in vertice montis ait homo Dei rex praecepit ut descendas</span></p>
<p id="micah-1-10"><span class="verse-num">1:10</span> <span class="verse-body">respondensque Helias dixit quinquagenario si homo Dei sum descendat ignis e caelo et devoret te et quinquaginta tuos descendit itaque ignis e caelo et devoravit eum et quinquaginta qui erant cum eo</span></p>
<p id="micah-1-11"><span class="verse-num">1:11</span> <span class="verse-body">rursum misit ad eum principem quinquagenarium alterum et quinquaginta cum eo qui locutus est illi homo Dei haec dicit rex festina descende</span></p>
<p id="micah-1-12"><span class="verse-num">1:12</span> <span class="verse-body">respondens Helias ait si homo Dei ego sum descendat ignis e caelo et devoret te et quinquaginta tuos descendit ergo ignis Dei e caelo et devoravit illum et quinquaginta eius</span></p>
<p id="micah-1-13"><span class="verse-num">1:13</span> <span class="verse-body">iterum misit principem quinquagenarium tertium et quinquaginta qui erant cum eo qui cum venisset curvavit genua contra Heliam et precatus est eum et ait homo Dei noli despicere animam meam et animam servorum tuorum qui mecum sunt</span></p>
<p id="micah-1-14"><span class="verse-num">1:14</span> <span class="verse-body">ecce descendit ignis de caelo et devoravit duos principes quinquagenarios primos et quinquagenos qui cum eis erant sed nunc obsecro ut miserearis animae meae</span></p>
<p id="micah-1-15"><span class="verse-num">1:15</span> <span class="verse-body">locutus est autem angelus Domini ad Heliam dicens descende cum eo ne timeas surrexit igitur et descendit cum eo ad regem</span></p>
<p id="micah-1-16"><span class="verse-num">1:16</span> <span class="verse-body">et locutus est ei haec dicit Dominus quia misisti nuntios ad consulendum Beelzebub deum Accaron quasi non esset Deus in Israhel a quo possis interrogare sermonem ideo de lectulo super quem ascendisti non descendes sed morte morieris</span></p>
<p id="micah-1-17"><span class="verse-num">1:17</span> <span class="verse-body">mortuus est ergo iuxta sermonem Domini quem locutus est Helias et regnavit Ioram frater eius pro eo anno secundo Ioram filii Iosaphat regis Iudae non enim habebat filium</span></p>
<p id="micah-1-18"><span class="verse-num">1:18</span> <span class="verse-body">reliqua autem verborum Ohoziae quae operatus est nonne haec scripta sunt in libro sermonum dierum regum Israhel __________________________________________________________________</span></p>
<h2 id="micah-ch-2">Chapter 2</h2>
<p class="verses"><a href="#micah-2-1">1</a> <a href="#micah-2-2">2</a> <a href="#micah-2-3">3</a> <a href="#micah-2-4">4</a> <a href="#micah-2-5">5</a> <a href="#micah-2-6">6</a> <a href="#micah-2-7">7</a> <a href="#micah-2-8">8</a> <a href="#micah-2-9">9</a> <a href="#micah-2-10">10</a> <a href="#micah-2-11">11</a> <a href="#micah-2-12">12</a> <a href="#micah-2-13">13</a> <a href="#micah-2-14">14</a> <a href="#micah-2-15">15</a> <a href="#micah-2-16">16</a> <a href="#micah-2-17">17</a> <a href="#micah-2-18">18</a> <a href="#micah-2-19">19</a> <a href="#micah-2-20">20</a> <a href="#micah-2-21">21</a> <a href="#micah-2-22">22</a> <a href="#micah-2-23">23</a> <a href="#micah-2-24">24</a> <a href="#micah-2-25">25</a></p>
<p id="micah-2-1"><span class="verse-num">2:1</span> <span class="verse-body">factum est autem cum levare vellet Dominus Heliam per turbinem in caelum ibant Helias et Heliseus de Galgalis</span></p>
<p id="micah-2-2"><span class="verse-num">2:2</span> <span class="verse-body">dixitque Helias ad Heliseum sede hic quia Dominus misit me usque Bethel cui ait Heliseus vivit Dominus et vivit anima tua quia non derelinquam te cumque descendissent Bethel</span></p>
<p id="micah-2-3"><span class="verse-num">2:3</span> <span class="verse-body">egressi sunt filii prophetarum qui erant Bethel ad Heliseum et dixerunt ei numquid nosti quia hodie Dominus tollat dominum tuum a te qui respondit et ego novi silete</span></p>
<p id="micah-2-4"><span class="verse-num">2:4</span> <span class="verse-body">dixit autem Helias ad Heliseum sede hic quia Dominus misit me in Hiericho et ille ait vivit Dominus et vivit anima tua quia non derelinquam te cumque venissent Hierichum</span></p>
<p id="micah-2-5"><span class="verse-num">2:5</span> <span class="verse-body">accesserunt filii prophetarum qui erant in Hiericho ad Heliseum et dixerunt ei numquid nosti quia hodie Dominus tollet dominum tuum a te et ait et ego novi silete</span></p>
<p id="micah-2-6"><span class="verse-num">2:6</span> <span class="verse-body">dixit autem ei Helias sede hic quia Dominus misit me ad Iordanem qui ait vivit Dominus et vivit anima tua quia non derelinquam te ierunt igitur ambo pariter</span></p>
<p id="micah-2-7"><span class="verse-num">2:7</span> <span class="verse-body">et quinquaginta viri de filiis prophetarum secuti sunt qui et steterunt e contra longe illi autem ambo stabant super Iordanem</span></p>
<p id="micah-2-8"><span class="verse-num">2:8</span> <span class="verse-body">tulitque Helias pallium suum et involvit illud et percussit aquas quae divisae sunt in utramque partem et transierunt ambo per siccum</span></p>
<p id="micah-2-9"><span class="verse-num">2:9</span> <span class="verse-body">cumque transissent Helias dixit ad Heliseum postula quod vis ut faciam tibi antequam tollar a te dixitque Heliseus obsecro ut fiat duplex spiritus tuus in me</span></p>
<p id="micah-2-10"><span class="verse-num">2:10</span> <span class="verse-body">qui respondit rem difficilem postulasti attamen si videris me quando tollor a te erit quod petisti si autem non videris non erit</span></p>
<p id="micah-2-11"><span class="verse-num">2:11</span> <span class="verse-body">cumque pergerent et incedentes sermocinarentur ecce currus igneus et equi ignei diviserunt utrumque et ascendit Helias per turbinem in caelum</span></p>
<p id="micah-2-12"><span class="verse-num">2:12</span> <span class="verse-body">Heliseus autem videbat et clamabat pater mi pater mi currus Israhel et auriga eius et non vidit eum amplius adprehenditque vestimenta sua et scidit illa in duas partes</span></p>
<p id="micah-2-13"><span class="verse-num">2:13</span> <span class="verse-body">et levavit pallium Heliae quod ceciderat ei reversusque stetit super ripam Iordanis</span></p>
<p id="micah-2-14"><span class="verse-num">2:14</span> <span class="verse-body">et pallio Heliae quod ceciderat ei percussit aquas et dixit ubi est Deus Heliae etiam nunc percussitque aquas et divisae sunt huc atque illuc et transiit Heliseus</span></p>
<p id="micah-2-15"><span class="verse-num">2:15</span> <span class="verse-body">videntes autem filii prophetarum qui erant in Hiericho de contra dixerunt requievit spiritus Heliae super Heliseum et venientes in occursum eius adoraverunt eum proni in terram</span></p>
<p id="micah-2-16"><span class="verse-num">2:16</span> <span class="verse-body">dixeruntque illi ecce cum servis tuis sunt quinquaginta viri fortes qui possint ire et quaerere dominum tuum ne forte tulerit eum spiritus Domini et proiecerit in uno montium aut in una vallium qui ait nolite mittere</span></p>
<p id="micah-2-17"><span class="verse-num">2:17</span> <span class="verse-body">coegeruntque eum donec adquiesceret et diceret mittite et miserunt quinquaginta viros qui cum quaesissent tribus diebus non invenerunt</span></p>
<p id="micah-2-18"><span class="verse-num">2:18</span> <span class="verse-body">et reversi sunt ad eum at ille habitabat in Hiericho dixitque eis numquid non dixi vobis nolite ire</span></p>
<p id="micah-2-19"><span class="verse-num">2:19</span> <span class="verse-body">dixerunt quoque viri civitatis ad Heliseum ecce habitatio civitatis huius optima est sicut tu ipse domine perspicis sed aquae pessimae sunt et terra sterilis</span></p>
<p id="micah-2-20"><span class="verse-num">2:20</span> <span class="verse-body">at ille ait adferte mihi vas novum et mittite in illud sal qui cum adtulissent</span></p>
<p id="micah-2-21"><span class="verse-num">2:21</span> <span class="verse-body">egressus ad fontem aquarum misit in eum sal et ait haec dicit Dominus sanavi aquas has et non erit ultra in eis mors neque sterilitas</span></p>
<p id="micah-2-22"><span class="verse-num">2:22</span> <span class="verse-body">sanatae sunt ergo aquae usque ad diem hanc iuxta verbum Helisei quod locutus est</span></p>
<p id="micah-2-23"><span class="verse-num">2:23</span> <span class="verse-body">ascendit autem inde Bethel cumque ascenderet per viam pueri parvi egressi sunt de civitate et inludebant ei dicentes ascende calve ascende calve</span></p>
<p id="micah-2-24"><span class="verse-num">2:24</span> <span class="verse-body">qui cum se respexisset vidit eos et maledixit eis in nomine Domini egressique sunt duo ursi de saltu et laceraverunt ex eis quadraginta duos pueros</span></p>
<p id="micah-2-25"><span class="verse-num">2:25</span> <span class="verse-body">abiit autem inde in montem Carmeli et inde reversus est Samariam __________________________________________________________________</span></p>
<h2 id="micah-ch-3">Chapter 3</h2>
<p class="verses"><a href="#micah-3-1">1</a> <a href="#micah-3-2">2</a> <a href="#micah-3-3">3</a> <a href="#micah-3-4">4</a> <a href="#micah-3-5">5</a> <a href="#micah-3-6">6</a> <a href="#micah-3-7">7</a> <a href="#micah-3-8">8</a> <a href="#micah-3-9">9</a> <a href="#micah-3-10">10</a> <a href="#micah-3-11">11</a> <a href="#micah-3-12">12</a> <a href="#micah-3-13">13</a> <a href="#micah-3-14">14</a> <a href="#micah-3-15">15</a> <a href="#micah-3-16">16</a> <a href="#micah-3-17">17</a> <a href="#micah-3-18">18</a> <a href="#micah-3-19">19</a> <a href="#micah-3-20">20</a> <a href="#micah-3-21">21</a> <a href="#micah-3-22">22</a> <a href="#micah-3-23">23</a> <a href="#micah-3-24">24</a> <a href="#micah-3-25">25</a> <a href="#micah-3-26">26</a> <a href="#micah-3-27">27</a></p>
<p id="micah-3-1"><span class="verse-num">3:1</span> <span class="verse-body">Ioram vero filius Ahab regnavit super Israhel in Samaria anno octavodecimo Iosaphat regis Iudae regnavitque duodecim annis</span></p>
<p id="micah-3-2"><span class="verse-num">3:2</span> <span class="verse-body">et fecit malum coram Domino sed non sicut pater suus et mater tulit enim statuas Baal quas fecerat pater eius</span></p>
<p id="micah-3-3"><span class="verse-num">3:3</span> <span class="verse-body">verumtamen in peccatis Hieroboam filii Nabath qui peccare fecit Israhel adhesit nec recessit ab eis</span></p>
<p id="micah-3-4"><span class="verse-num">3:4</span> <span class="verse-body">porro Mesa rex Moab nutriebat pecora multa et solvebat regi Israhel centum milia agnorum et centum milia arietum cum velleribus suis</span></p>
<p id="micah-3-5"><span class="verse-num">3:5</span> <span class="verse-body">cumque mortuus fuisset Ahab praevaricatus est foedus quod habebat cum rege Israhel</span></p>
<p id="micah-3-6"><span class="verse-num">3:6</span> <span class="verse-body">egressus est igitur rex Ioram in die illa de Samaria et recensuit universum Israhel</span></p>
<p id="micah-3-7"><span class="verse-num">3:7</span> <span class="verse-body">misitque ad Iosaphat regem Iuda dicens rex Moab recessit a me veni mecum contra Moab ad proelium qui respondit ascendam qui meus est tuus est populus meus populus tuus equi mei equi tui</span></p>
<p id="micah-3-8"><span class="verse-num">3:8</span> <span class="verse-body">dixitque per quam viam ascendemus at ille respondit per desertum Idumeae</span></p>
<p id="micah-3-9"><span class="verse-num">3:9</span> <span class="verse-body">perrexerunt igitur rex Israhel et rex Iuda et rex Edom et circumierunt per viam septem dierum nec erat aqua exercitui et iumentis quae sequebantur eos</span></p>
<p id="micah-3-10"><span class="verse-num">3:10</span> <span class="verse-body">dixitque rex Israhel eheu eheu eheu congregavit nos Dominus tres reges ut traderet in manu Moab</span></p>
<p id="micah-3-11"><span class="verse-num">3:11</span> <span class="verse-body">et ait Iosaphat estne hic propheta Domini ut deprecemur Dominum per eum et respondit unus de servis regis Israhel est hic Heliseus filius Saphat qui fundebat aquam super manus Heliae</span></p>
<p id="micah-3-12"><span class="verse-num">3:12</span> <span class="verse-body">et ait Iosaphat est apud eum sermo Domini descenditque ad eum rex Israhel et Iosaphat et rex Edom</span></p>
<p id="micah-3-13"><span class="verse-num">3:13</span> <span class="verse-body">dixit autem Heliseus ad regem Israhel quid mihi et tibi est vade ad prophetas patris tui et matris tuae et ait illi rex Israhel quare congregavit Dominus tres reges hos ut traderet eos in manu Moab</span></p>
<p id="micah-3-14"><span class="verse-num">3:14</span> <span class="verse-body">dixit autem Heliseus vivit Dominus exercituum in cuius conspectu sto quod si non vultum Iosaphat regis Iudae erubescerem ne adtendissem quidem te nec respexissem</span></p>
<p id="micah-3-15"><span class="verse-num">3:15</span> <span class="verse-body">nunc autem adducite mihi psalten cumque caneret psaltes facta est super eum manus Domini et ait</span></p>
<p id="micah-3-16"><span class="verse-num">3:16</span> <span class="verse-body">haec dicit Dominus facite alveum torrentis huius fossas et fossas</span></p>
<p id="micah-3-17"><span class="verse-num">3:17</span> <span class="verse-body">haec enim dicit Dominus non videbitis ventum neque pluviam et alveus iste replebitur aquis et bibetis vos et familiae vestrae et iumenta vestra</span></p>
<p id="micah-3-18"><span class="verse-num">3:18</span> <span class="verse-body">parumque hoc est in conspectu Domini insuper tradet etiam Moab in manu vestra</span></p>
<p id="micah-3-19"><span class="verse-num">3:19</span> <span class="verse-body">et percutietis omnem civitatem munitam et omnem urbem electam et universum lignum fructiferum succidetis cunctosque fontes aquarum obturabitis et omnem agrum egregium operietis lapidibus</span></p>
<p id="micah-3-20"><span class="verse-num">3:20</span> <span class="verse-body">factum est igitur mane quando sacrificium offerri solet et ecce aquae veniebant per viam Edom et repleta est terra aquis</span></p>
<p id="micah-3-21"><span class="verse-num">3:21</span> <span class="verse-body">universi autem Moabitae audientes quod ascendissent reges ut pugnarent adversum eos convocaverunt omnes qui accincti erant balteo desuper et steterunt in terminis</span></p>
<p id="micah-3-22"><span class="verse-num">3:22</span> <span class="verse-body">primoque mane surgentes et orto iam sole ex adverso aquarum viderunt Moabitae contra aquas rubras quasi sanguinem</span></p>
<p id="micah-3-23"><span class="verse-num">3:23</span> <span class="verse-body">dixeruntque sanguis est gladii pugnaverunt reges contra se et caesi sunt mutuo nunc perge ad praedam Moab</span></p>
<p id="micah-3-24"><span class="verse-num">3:24</span> <span class="verse-body">perrexeruntque in castra Israhel porro consurgens Israhel percussit Moab at illi fugerunt coram eis venerunt igitur qui vicerant et percusserunt Moab</span></p>
<p id="micah-3-25"><span class="verse-num">3:25</span> <span class="verse-body">et civitates destruxerunt et omnem agrum optimum mittentes singuli lapides repleverunt et universos fontes aquarum obturaverunt et omnia ligna fructifera succiderunt ita ut muri tantum fictiles remanerent et circumdata est civitas a fundibalariis et magna ex parte percussa</span></p>
<p id="micah-3-26"><span class="verse-num">3:26</span> <span class="verse-body">quod cum vidisset rex Moab praevaluisse scilicet hostes tulit secum septingentos viros educentes gladium ut inrumperet ad regem Edom et non potuerunt</span></p>
<p id="micah-3-27"><span class="verse-num">3:27</span> <span class="verse-body">arripiensque filium suum primogenitum qui regnaturus erat pro eo obtulit holocaustum super murum et facta est indignatio magna in Israhel statimque recesserunt ab eo et reversi sunt in terram suam __________________________________________________________________</span></p>
<h2 id="micah-ch-4">Chapter 4</h2>
<p class="verses"><a href="#micah-4-1">1</a> <a href="#micah-4-2">2</a> <a href="#micah-4-3">3</a> <a href="#micah-4-4">4</a> <a href="#micah-4-5">5</a> <a href="#micah-4-6">6</a> <a href="#micah-4-7">7</a> <a href="#micah-4-8">8</a> <a href="#micah-4-9">9</a> <a href="#micah-4-10">10</a> <a href="#micah-4-11">11</a> <a href="#micah-4-12">12</a> <a href="#micah-4-13">13</a> <a href="#micah-4-14">14</a> <a href="#micah-4-15">15</a> <a href="#micah-4-16">16</a> <a href="#micah-4-17">17</a> <a href="#micah-4-18">18</a> <a href="#micah-4-19">19</a> <a href="#micah-4-20">20</a> <a href="#micah-4-21">21</a> <a href="#micah-4-22">22</a> <a href="#micah-4-23">23</a> <a href="#micah-4-24">24</a> <a href="#micah-4-25">25</a> <a href="#micah-4-26">26</a> <a href="#micah-4-27">27</a> <a href="#micah-4-28">28</a> <a href="#micah-4-29">29</a> <a href="#micah-4-30">30</a> <a href="#micah-4-31">31</a> <a href="#micah-4-32">32</a> <a href="#micah-4-33">33</a> <a href="#micah-4-34">34</a> <a href="#micah-4-35">35</a> <a href="#micah-4-36">36</a> <a href="#micah-4-37">37</a> <a href="#micah-4-38">38</a> <a href="#micah-4-39">39</a> <a href="#micah-4-40">40</a> <a href="#micah-4-41">41</a> <a href="#micah-4-42">42</a> <a href="#micah-4-43">43</a> <a href="#micah-4-44">44</a></p>
<p id="micah-4-1"><span class="verse-num">4:1</span> <span class="verse-body">mulier autem quaedam de uxoribus prophetarum clamabat ad Heliseum dicens servus tuus vir meus mortuus est et tu nosti quia servus tuus fuit timens Dominum et ecce creditor venit ut tollat duos filios meos ad serviendum sibi</span></p>
<p id="micah-4-2"><span class="verse-num">4:2</span> <span class="verse-body">cui dixit Heliseus quid vis ut faciam tibi dic mihi quid habes in domo tua at illa respondit non habeo ancilla tua quicquam in domo mea nisi parum olei quo unguear</span></p>
<p id="micah-4-3"><span class="verse-num">4:3</span> <span class="verse-body">cui ait vade pete mutuo ab omnibus vicinis tuis vasa vacua non pauca</span></p>
<p id="micah-4-4"><span class="verse-num">4:4</span> <span class="verse-body">et ingredere et claude ostium cum intrinsecus fueris tu et filii tui et mitte inde in omnia vasa haec et cum plena fuerint tolles</span></p>
<p id="micah-4-5"><span class="verse-num">4:5</span> <span class="verse-body">ivit itaque mulier et clusit ostium super se et super filios suos illi offerebant vasa et illa infundebat</span></p>
<p id="micah-4-6"><span class="verse-num">4:6</span> <span class="verse-body">cumque plena fuissent vasa dixit ad filium suum adfer mihi adhuc vas et ille respondit non habeo stetitque oleum</span></p>
<p id="micah-4-7"><span class="verse-num">4:7</span> <span class="verse-body">venit autem illa et indicavit homini Dei et ille vade inquit vende oleum et redde creditori tuo tu autem et filii tui vivite de reliquo</span></p>
<p id="micah-4-8"><span class="verse-num">4:8</span> <span class="verse-body">facta est autem quaedam dies et transiebat Heliseus per Sunam erat autem ibi mulier magna quae tenuit eum ut comederet panem cumque frequenter inde transiret devertebat ad eam ut comederet panem</span></p>
<p id="micah-4-9"><span class="verse-num">4:9</span> <span class="verse-body">quae dixit ad virum suum animadverto quod vir Dei sanctus est iste qui transit per nos frequenter</span></p>
<p id="micah-4-10"><span class="verse-num">4:10</span> <span class="verse-body">faciamus ergo cenaculum parvum et ponamus ei in eo lectulum et mensam et sellam et candelabrum ut cum venerit ad nos maneat ibi</span></p>
<p id="micah-4-11"><span class="verse-num">4:11</span> <span class="verse-body">facta est igitur dies quaedam et veniens devertit in cenaculum et requievit ibi</span></p>
<p id="micah-4-12"><span class="verse-num">4:12</span> <span class="verse-body">dixitque ad Giezi puerum suum voca Sunamitin istam qui cum vocasset eam et illa stetisset coram eo</span></p>
<p id="micah-4-13"><span class="verse-num">4:13</span> <span class="verse-body">dixit ad puerum loquere ad eam ecce sedule in omnibus ministrasti nobis quid vis ut faciam tibi numquid habes negotium et vis ut loquar regi sive principi militiae quae respondit in medio populi mei habito</span></p>
<p id="micah-4-14"><span class="verse-num">4:14</span> <span class="verse-body">et ait quid ergo vult ut faciam ei dixitque Giezi ne quaeras filium enim non habet et vir eius senex est</span></p>
<p id="micah-4-15"><span class="verse-num">4:15</span> <span class="verse-body">praecepit itaque ut vocaret eam quae cum vocata fuisset et stetisset ad ostium</span></p>
<p id="micah-4-16"><span class="verse-num">4:16</span> <span class="verse-body">dixit ad eam in tempore isto et in hac eadem hora si vita comes fuerit habebis in utero filium at illa respondit noli quaeso domine mi vir Dei noli mentiri ancillae tuae</span></p>
<p id="micah-4-17"><span class="verse-num">4:17</span> <span class="verse-body">et concepit mulier et peperit filium in tempore et in hora eadem quam dixerat Heliseus</span></p>
<p id="micah-4-18"><span class="verse-num">4:18</span> <span class="verse-body">crevit autem puer et cum esset quaedam dies et egressus isset ad patrem suum ad messores</span></p>
<p id="micah-4-19"><span class="verse-num">4:19</span> <span class="verse-body">ait patri suo caput meum caput meum at ille dixit puero tolle et duc eum ad matrem suam</span></p>
<p id="micah-4-20"><span class="verse-num">4:20</span> <span class="verse-body">qui cum tulisset et adduxisset eum ad matrem suam posuit eum illa super genua sua usque ad meridiem et mortuus est</span></p>
<p id="micah-4-21"><span class="verse-num">4:21</span> <span class="verse-body">ascendit autem et conlocavit eum super lectulum hominis Dei et clusit ostium et egressa</span></p>
<p id="micah-4-22"><span class="verse-num">4:22</span> <span class="verse-body">vocavit virum suum et ait mitte mecum obsecro unum de pueris et asinam ut excurram usque ad hominem Dei et revertar</span></p>
<p id="micah-4-23"><span class="verse-num">4:23</span> <span class="verse-body">qui ait illi quam ob causam vadis ad eum hodie non sunt kalendae neque sabbatum quae respondit vale</span></p>
<p id="micah-4-24"><span class="verse-num">4:24</span> <span class="verse-body">stravitque asinam et praecepit puero mina et propera ne mihi moram facias in eundo et hoc age quod praecipio tibi</span></p>
<p id="micah-4-25"><span class="verse-num">4:25</span> <span class="verse-body">profecta est igitur et venit ad virum Dei in montem Carmeli cumque vidisset eam vir Dei de contra ait ad Giezi puerum suum ecce Sunamitis illa</span></p>
<p id="micah-4-26"><span class="verse-num">4:26</span> <span class="verse-body">vade ergo in occursum eius et dic ei rectene agitur circa te et circa virum tuum et circa filium tuum quae respondit recte</span></p>
<p id="micah-4-27"><span class="verse-num">4:27</span> <span class="verse-body">cumque venisset ad virum Dei in monte adprehendit pedes eius et accessit Giezi ut amoveret eam et ait homo Dei dimitte illam anima enim eius in amaritudine est et Dominus celavit me et non indicavit mihi</span></p>
<p id="micah-4-28"><span class="verse-num">4:28</span> <span class="verse-body">quae dixit illi numquid petivi filium a domino meo numquid non dixi tibi ne inludas me</span></p>
<p id="micah-4-29"><span class="verse-num">4:29</span> <span class="verse-body">et ille ait ad Giezi accinge lumbos tuos et tolle baculum meum in manu tua et vade si occurrerit tibi homo non salutes eum et si salutaverit te quispiam non respondeas illi et pones baculum meum super faciem pueri</span></p>
<p id="micah-4-30"><span class="verse-num">4:30</span> <span class="verse-body">porro mater pueri ait vivit Dominus et vivit anima tua non dimittam te surrexit ergo et secutus est eam</span></p>
<p id="micah-4-31"><span class="verse-num">4:31</span> <span class="verse-body">Giezi autem praecesserat eos et posuerat baculum super faciem pueri et non erat vox neque sensus reversusque est in occursum eius et nuntiavit ei dicens non surrexit puer</span></p>
<p id="micah-4-32"><span class="verse-num">4:32</span> <span class="verse-body">ingressus est ergo Heliseus domum et ecce puer mortuus iacebat in lectulo eius</span></p>
<p id="micah-4-33"><span class="verse-num">4:33</span> <span class="verse-body">ingressusque clusit ostium super se et puerum et oravit ad Dominum</span></p>
<p id="micah-4-34"><span class="verse-num">4:34</span> <span class="verse-body">et ascendit et incubuit super puerum posuitque os suum super os eius et oculos suos super oculos eius et manus suas super manus eius et incurvavit se super eum et calefacta est caro pueri</span></p>
<p id="micah-4-35"><span class="verse-num">4:35</span> <span class="verse-body">at ille reversus deambulavit in domo semel huc et illuc et ascendit et incubuit super eum et oscitavit puer septies aperuitque oculos</span></p>
<p id="micah-4-36"><span class="verse-num">4:36</span> <span class="verse-body">et ille vocavit Giezi et dixit ei voca Sunamitin hanc quae vocata ingressa est ad eum qui ait tolle filium tuum</span></p>
<p id="micah-4-37"><span class="verse-num">4:37</span> <span class="verse-body">venit illa et corruit ad pedes eius et adoravit super terram tulitque filium suum et egressa est</span></p>
<p id="micah-4-38"><span class="verse-num">4:38</span> <span class="verse-body">et Heliseus reversus est in Galgala erat autem fames in terra et filii prophetarum habitabant coram eo dixitque uni de pueris suis pone ollam grandem et coque pulmentum filiis prophetarum</span></p>
<p id="micah-4-39"><span class="verse-num">4:39</span> <span class="verse-body">et egressus est unus in agrum ut colligeret herbas agrestes invenitque quasi vitem silvestrem et collegit ex ea colocyntidas agri et implevit pallium suum et reversus concidit in ollam pulmenti nesciebat enim quid esset</span></p>
<p id="micah-4-40"><span class="verse-num">4:40</span> <span class="verse-body">infuderunt ergo sociis ut comederent cumque gustassent de coctione exclamaverunt dicentes mors in olla vir Dei et non potuerunt comedere</span></p>
<p id="micah-4-41"><span class="verse-num">4:41</span> <span class="verse-body">at ille adferte inquit farinam et misit in ollam et ait infunde turbae et comedat et non fuit amplius quicquam amaritudinis in olla</span></p>
<p id="micah-4-42"><span class="verse-num">4:42</span> <span class="verse-body">vir autem quidam venit de Balsalisa deferens viro Dei panes primitiarum et viginti panes hordiacios et frumentum novum in pera sua at ille dixit da populo ut comedat</span></p>
<p id="micah-4-43"><span class="verse-num">4:43</span> <span class="verse-body">responditque ei minister eius quantum est hoc ut adponam coram centum viris rursum ille da ait populo ut comedat haec enim dicit Dominus comedent et supererit</span></p>
<p id="micah-4-44"><span class="verse-num">4:44</span> <span class="verse-body">posuit itaque coram eis qui comederunt et superfuit iuxta verbum Domini __________________________________________________________________</span></p>
<h2 id="micah-ch-5">Chapter 5</h2>
<p class="verses"><a href="#micah-5-1">1</a> <a href="#micah-5-2">2</a> <a href="#micah-5-3">3</a> <a href="#micah-5-4">4</a> <a href="#micah-5-5">5</a> <a href="#micah-5-6">6</a> <a href="#micah-5-7">7</a> <a href="#micah-5-8">8</a> <a href="#micah-5-9">9</a> <a href="#micah-5-10">10</a> <a href="#micah-5-11">11</a> <a href="#micah-5-12">12</a> <a href="#micah-5-13">13</a> <a href="#micah-5-14">14</a> <a href="#micah-5-15">15</a> <a href="#micah-5-16">16</a> <a href="#micah-5-17">17</a> <a href="#micah-5-18">18</a> <a href="#micah-5-19">19</a> <a href="#micah-5-20">20</a> <a href="#micah-5-21">21</a> <a href="#micah-5-22">22</a> <a href="#micah-5-23">23</a> <a href="#micah-5-24">24</a> <a href="#micah-5-25">25</a> <a href="#micah-5-26">26</a> <a href="#micah-5-27">27</a></p>
<p id="micah-5-1"><span class="verse-num">5:1</span> <span class="verse-body">Naaman princeps militiae regis Syriae erat vir magnus apud dominum suum et honoratus per illum enim dedit Dominus salutem Syriae erat autem vir fortis et dives sed leprosus</span></p>
<p id="micah-5-2"><span class="verse-num">5:2</span> <span class="verse-body">porro de Syria egressi fuerant latrunculi et captivam duxerant de terra Israhel puellam parvulam quae erat in obsequio uxoris Naaman</span></p>
<p id="micah-5-3"><span class="verse-num">5:3</span> <span class="verse-body">quae ait ad dominam suam utinam fuisset dominus meus ad prophetam qui est in Samaria profecto curasset eum a lepra quam habet</span></p>
<p id="micah-5-4"><span class="verse-num">5:4</span> <span class="verse-body">ingressus est itaque Naaman ad dominum suum et nuntiavit ei dicens sic et sic locuta est puella de terra Israhel</span></p>
<p id="micah-5-5"><span class="verse-num">5:5</span> <span class="verse-body">dixitque ei rex Syriae vade et mittam litteras ad regem Israhel qui cum profectus esset et tulisset secum decem talenta argenti et sex milia aureos et decem mutatoria vestimentorum</span></p>
<p id="micah-5-6"><span class="verse-num">5:6</span> <span class="verse-body">detulit litteras ad regem Israhel in haec verba cum acceperis epistulam hanc scito quod miserim ad te Naaman servum meum ut cures eum a lepra sua</span></p>
<p id="micah-5-7"><span class="verse-num">5:7</span> <span class="verse-body">cumque legisset rex Israhel litteras scidit vestimenta sua et ait numquid Deus sum ut occidere possim et vivificare quia iste misit ad me ut curem hominem a lepra sua animadvertite et videte quod occasiones quaerat adversum me</span></p>
<p id="micah-5-8"><span class="verse-num">5:8</span> <span class="verse-body">quod cum audisset Heliseus vir Dei scidisse videlicet regem Israhel vestimenta sua misit ad eum dicens quare scidisti vestimenta tua veniat ad me et sciat esse prophetam in Israhel</span></p>
<p id="micah-5-9"><span class="verse-num">5:9</span> <span class="verse-body">venit ergo Naaman cum equis et curribus et stetit ad ostium domus Helisei</span></p>
<p id="micah-5-10"><span class="verse-num">5:10</span> <span class="verse-body">misitque ad eum Heliseus nuntium dicens vade et lavare septies in Iordane et recipiet sanitatem caro tua atque mundaberis</span></p>
<p id="micah-5-11"><span class="verse-num">5:11</span> <span class="verse-body">iratus Naaman recedebat dicens putabam quod egrederetur ad me et stans invocaret nomen Domini Dei sui et tangeret manu sua locum leprae et curaret me</span></p>
<p id="micah-5-12"><span class="verse-num">5:12</span> <span class="verse-body">numquid non meliores sunt Abana et Pharphar fluvii Damasci omnibus aquis Israhel ut laver in eis et munder cum ergo vertisset se et abiret indignans</span></p>
<p id="micah-5-13"><span class="verse-num">5:13</span> <span class="verse-body">accesserunt ad eum servi sui et locuti sunt ei pater si rem grandem dixisset tibi propheta certe facere debueras quanto magis quia nunc dixit tibi lavare et mundaberis</span></p>
<p id="micah-5-14"><span class="verse-num">5:14</span> <span class="verse-body">descendit et lavit in Iordane septies iuxta sermonem viri Dei et restituta est caro eius sicut caro pueri parvuli et mundatus est</span></p>
<p id="micah-5-15"><span class="verse-num">5:15</span> <span class="verse-body">reversusque ad virum Dei cum universo comitatu suo venit et stetit coram eo et ait vere scio quod non sit Deus in universa terra nisi tantum in Israhel obsecro itaque ut accipias benedictionem a servo tuo</span></p>
<p id="micah-5-16"><span class="verse-num">5:16</span> <span class="verse-body">at ille respondit vivit Dominus ante quem sto quia non accipiam cumque vim faceret penitus non adquievit</span></p>
<p id="micah-5-17"><span class="verse-num">5:17</span> <span class="verse-body">dixitque Naaman ut vis sed obsecro concede mihi servo tuo ut tollam onus duorum burdonum de terra non enim faciet ultra servus tuus holocaustum aut victimam diis alienis nisi Domino</span></p>
<p id="micah-5-18"><span class="verse-num">5:18</span> <span class="verse-body">hoc autem solum est de quo depreceris Dominum pro servo tuo quando ingreditur dominus meus templum Remmon ut adoret et illo innitente super manum meam si adoravero in templo Remmon adorante me in eodem loco ut ignoscat mihi Dominus servo tuo pro hac re</span></p>
<p id="micah-5-19"><span class="verse-num">5:19</span> <span class="verse-body">qui dixit ei vade in pace abiit ergo ab eo electo terrae tempore</span></p>
<p id="micah-5-20"><span class="verse-num">5:20</span> <span class="verse-body">dixitque Giezi puer viri Dei pepercit dominus meus Naaman Syro isti ut non acciperet ab eo quae adtulit vivit Dominus quia curram post eum et accipiam ab eo aliquid</span></p>
<p id="micah-5-21"><span class="verse-num">5:21</span> <span class="verse-body">et secutus est Giezi post tergum Naaman quem cum vidisset ille currentem ad se desilivit de curru in occursum eius et ait rectene sunt omnia</span></p>
<p id="micah-5-22"><span class="verse-num">5:22</span> <span class="verse-body">et ille ait recte dominus meus misit me dicens modo venerunt ad me duo adulescentes de monte Ephraim ex filiis prophetarum da eis talentum argenti et vestes mutatorias duplices</span></p>
<p id="micah-5-23"><span class="verse-num">5:23</span> <span class="verse-body">dixitque Naaman melius est ut accipias duo talenta et coegit eum ligavitque duo talenta argenti in duobus saccis et duplicia vestimenta et inposuit duobus pueris suis qui et portaverunt coram eo</span></p>
<p id="micah-5-24"><span class="verse-num">5:24</span> <span class="verse-body">cumque venisset iam vesperi tulit de manu eorum et reposuit in domo dimisitque viros et abierunt</span></p>
<p id="micah-5-25"><span class="verse-num">5:25</span> <span class="verse-body">ipse autem ingressus stetit coram domino suo et dixit Heliseus unde venis Giezi qui respondit non ivit servus tuus quoquam</span></p>
<p id="micah-5-26"><span class="verse-num">5:26</span> <span class="verse-body">at ille nonne ait cor meum in praesenti erat quando reversus est homo de curru suo in occursum tui nunc igitur accepisti argentum et accepisti vestes ut emas oliveta et vineta et oves et boves et servos et ancillas</span></p>
<p id="micah-5-27"><span class="verse-num">5:27</span> <span class="verse-body">sed et lepra Naaman adherebit tibi et semini tuo in sempiternum et egressus est ab eo leprosus quasi nix __________________________________________________________________</span></p>
<h2 id="micah-ch-6">Chapter 6</h2>
<p class="verses"><a href="#micah-6-1">1</a> <a href="#micah-6-2">2</a> <a href="#micah-6-3">3</a> <a href="#micah-6-4">4</a> <a href="#micah-6-5">5</a> <a href="#micah-6-6">6</a> <a href="#micah-6-7">7</a> <a href="#micah-6-8">8</a> <a href="#micah-6-9">9</a> <a href="#micah-6-10">10</a> <a href="#micah-6-11">11</a> <a href="#micah-6-12">12</a> <a href="#micah-6-13">13</a> <a href="#micah-6-14">14</a> <a href="#micah-6-15">15</a> <a href="#micah-6-16">16</a> <a href="#micah-6-17">17</a> <a href="#micah-6-18">18</a> <a href="#micah-6-19">19</a> <a href="#micah-6-20">20</a> <a href="#micah-6-21">21</a> <a href="#micah-6-22">22</a> <a href="#micah-6-23">23</a> <a href="#micah-6-24">24</a> <a href="#micah-6-25">25</a> <a href="#micah-6-26">26</a> <a href="#micah-6-27">27</a> <a href="#micah-6-28">28</a> <a href="#micah-6-29">29</a> <a href="#micah-6-30">30</a> <a href="#micah-6-31">31</a> <a href="#micah-6-32">32</a> <a href="#micah-6-33">33</a></p>
<p id="micah-6-1"><span class="verse-num">6:1</span> <span class="verse-body">dixerunt autem filii prophetarum ad Heliseum ecce locus in quo habitamus coram te angustus est nobis</span></p>
<p id="micah-6-2"><span class="verse-num">6:2</span> <span class="verse-body">eamus usque ad Iordanem et tollant singuli de silva materias singulas ut aedificemus nobis ibi locum ad habitandum qui dixit ite</span></p>
<p id="micah-6-3"><span class="verse-num">6:3</span> <span class="verse-body">et ait unus ex illis veni ergo et tu cum servis tuis respondit ego veniam</span></p>
<p id="micah-6-4"><span class="verse-num">6:4</span> <span class="verse-body">et abiit cum eis cumque venissent ad Iordanem caedebant ligna</span></p>
<p id="micah-6-5"><span class="verse-num">6:5</span> <span class="verse-body">accidit autem ut cum unus materiem succidisset caderet ferrum securis in aquam exclamavitque ille et ait eheu eheu eheu domine mi et hoc ipsum mutuo acceperam</span></p>
<p id="micah-6-6"><span class="verse-num">6:6</span> <span class="verse-body">dixit autem homo Dei ubi cecidit at ille monstravit ei locum praecidit ergo lignum et misit illuc natavitque ferrum</span></p>
<p id="micah-6-7"><span class="verse-num">6:7</span> <span class="verse-body">et ait tolle qui extendit manum et tulit illud</span></p>
<p id="micah-6-8"><span class="verse-num">6:8</span> <span class="verse-body">rex autem Syriae pugnabat contra Israhel consiliumque iniit cum servis suis dicens in loco illo et illo ponamus insidias</span></p>
<p id="micah-6-9"><span class="verse-num">6:9</span> <span class="verse-body">misit itaque vir Dei ad regem Israhel dicens cave ne transeas in loco illo quia ibi Syri in insidiis sunt</span></p>
<p id="micah-6-10"><span class="verse-num">6:10</span> <span class="verse-body">misit rex Israhel ad locum quem dixerat ei vir Dei et praeoccupavit eum et observavit se ibi non semel neque bis</span></p>
<p id="micah-6-11"><span class="verse-num">6:11</span> <span class="verse-body">conturbatumque est cor regis Syriae pro hac re et convocatis servis suis ait quare non indicastis mihi quis proditor mei sit apud regem Israhel</span></p>
<p id="micah-6-12"><span class="verse-num">6:12</span> <span class="verse-body">dixitque unus servorum eius nequaquam domine mi rex sed Heliseus propheta qui est in Israhel indicat regi Israhel omnia verba quaecumque locutus fueris in conclavi tuo</span></p>
<p id="micah-6-13"><span class="verse-num">6:13</span> <span class="verse-body">dixit eis ite et videte ubi sit ut mittam et capiam eum adnuntiaveruntque ei dicentes ecce in Dothan</span></p>
<p id="micah-6-14"><span class="verse-num">6:14</span> <span class="verse-body">misit ergo illuc equos et currus et robur exercitus qui cum venissent nocte circumdederunt civitatem</span></p>
<p id="micah-6-15"><span class="verse-num">6:15</span> <span class="verse-body">consurgens autem diluculo minister viri Dei egressus est viditque exercitum in circuitu civitatis et equos et currus nuntiavitque ei dicens eheu eheu domine mi quid faciemus</span></p>
<p id="micah-6-16"><span class="verse-num">6:16</span> <span class="verse-body">at ille respondit noli timere plures enim nobiscum sunt quam cum illis</span></p>
<p id="micah-6-17"><span class="verse-num">6:17</span> <span class="verse-body">cumque orasset Heliseus ait Domine aperi oculos huius ut videat et aperuit Dominus oculos pueri et vidit et ecce mons plenus equorum et curruum igneorum in circuitu Helisei</span></p>
<p id="micah-6-18"><span class="verse-num">6:18</span> <span class="verse-body">hostes vero descenderunt ad eum porro Heliseus oravit Dominum dicens percute obsecro gentem hanc caecitate percussitque eos Dominus ne viderent iuxta verbum Helisei</span></p>
<p id="micah-6-19"><span class="verse-num">6:19</span> <span class="verse-body">dixit autem ad eos Heliseus non est haec via nec ista est civitas sequimini me et ostendam vobis virum quem quaeritis duxit ergo eos in Samariam</span></p>
<p id="micah-6-20"><span class="verse-num">6:20</span> <span class="verse-body">cumque ingressi fuissent in Samaria dixit Heliseus Domine aperi oculos istorum ut videant aperuitque Dominus oculos eorum et viderunt esse se in medio Samariae</span></p>
<p id="micah-6-21"><span class="verse-num">6:21</span> <span class="verse-body">dixitque rex Israhel ad Heliseum cum vidisset eos numquid percutiam eos pater mi</span></p>
<p id="micah-6-22"><span class="verse-num">6:22</span> <span class="verse-body">at ille ait non percuties neque enim cepisti eos gladio et arcu tuo ut percutias pone panem et aquam coram eis ut comedant et bibant et vadant ad dominum suum</span></p>
<p id="micah-6-23"><span class="verse-num">6:23</span> <span class="verse-body">adpositaque est eis ciborum magna praeparatio et comederunt et biberunt et dimisit eos abieruntque ad dominum suum et ultra non venerunt latrones Syriae in terram Israhel</span></p>
<p id="micah-6-24"><span class="verse-num">6:24</span> <span class="verse-body">factum est autem post haec congregavit Benadad rex Syriae universum exercitum suum et ascendit et obsidebat Samariam</span></p>
<p id="micah-6-25"><span class="verse-num">6:25</span> <span class="verse-body">factaque est fames magna in Samaria et tamdiu obsessa est donec venundaretur caput asini octoginta argenteis et quarta pars cabi stercoris columbarum quinque argenteis</span></p>
<p id="micah-6-26"><span class="verse-num">6:26</span> <span class="verse-body">cumque rex Israhel transiret per murum mulier exclamavit ad eum dicens salva me domine mi rex</span></p>
<p id="micah-6-27"><span class="verse-num">6:27</span> <span class="verse-body">qui ait non te salvet Dominus unde salvare te possum de area an de torculari dixitque ad eam rex quid tibi vis quae respondit</span></p>
<p id="micah-6-28"><span class="verse-num">6:28</span> <span class="verse-body">mulier ista dixit mihi da filium tuum ut comedamus eum hodie et filium meum comedemus cras</span></p>
<p id="micah-6-29"><span class="verse-num">6:29</span> <span class="verse-body">coximus ergo filium meum et comedimus dixique ei die altera da filium tuum ut comedamus eum quae abscondit filium suum</span></p>
<p id="micah-6-30"><span class="verse-num">6:30</span> <span class="verse-body">quod cum audisset rex scidit vestimenta sua et transiebat super murum viditque omnis populus cilicium quo vestitus erat ad carnem intrinsecus</span></p>
<p id="micah-6-31"><span class="verse-num">6:31</span> <span class="verse-body">et ait haec mihi faciat Deus et haec addat si steterit caput Helisei filii Saphat super eum hodie</span></p>
<p id="micah-6-32"><span class="verse-num">6:32</span> <span class="verse-body">Heliseus autem sedebat in domo sua et senes sedebant cum eo praemisit itaque virum et antequam veniret nuntius ille dixit ad senes numquid scitis quod miserit filius homicidae hic ut praecidatur caput meum videte ergo cum venerit nuntius cludite ostium et non sinatis eum introire ecce enim sonitus pedum domini eius post eum est</span></p>
<p id="micah-6-33"><span class="verse-num">6:33</span> <span class="verse-body">et adhuc illo loquente eis apparuit nuntius qui veniebat ad eum et ait ecce tantum malum a Domino est quid amplius expectabo a Domino __________________________________________________________________</span></p>
<h2 id="micah-ch-7">Chapter 7</h2>
<p class="verses"><a href="#micah-7-1">1</a> <a href="#micah-7-2">2</a> <a href="#micah-7-3">3</a> <a href="#micah-7-4">4</a> <a href="#micah-7-5">5</a> <a href="#micah-7-6">6</a> <a href="#micah-7-7">7</a> <a href="#micah-7-8">8</a> <a href="#micah-7-9">9</a> <a href="#micah-7-10">10</a> <a href="#micah-7-11">11</a> <a href="#micah-7-12">12</a> <a href="#micah-7-13">13</a> <a href="#micah-7-14">14</a> <a href="#micah-7-15">15</a> <a href="#micah-7-16">16</a> <a href="#micah-7-17">17</a> <a href="#micah-7-18">18</a> <a href="#micah-7-19">19</a> <a href="#micah-7-20">20</a></p>
<p id="micah-7-1"><span class="verse-num">7:1</span> <span class="verse-body">dixit autem Heliseus audite verbum Domini haec dicit Dominus in tempore hoc cras modius similae uno statere erit et duo modii hordei statere uno in porta Samariae</span></p>
<p id="micah-7-2"><span class="verse-num">7:2</span> <span class="verse-body">respondens unus de ducibus super cuius manum rex incumbebat homini Dei ait si Dominus fecerit etiam cataractas in caelo numquid poterit esse quod loqueris qui ait videbis oculis tuis et inde non comedes</span></p>
<p id="micah-7-3"><span class="verse-num">7:3</span> <span class="verse-body">quattuor ergo viri erant leprosi iuxta introitum portae qui dixerunt ad invicem quid hic esse volumus donec moriamur</span></p>
<p id="micah-7-4"><span class="verse-num">7:4</span> <span class="verse-body">sive ingredi voluerimus civitatem fame moriemur sive manserimus hic moriendum nobis est venite igitur et transfugiamus ad castra Syriae si pepercerint nobis vivemus si autem occidere voluerint nihilominus moriemur</span></p>
<p id="micah-7-5"><span class="verse-num">7:5</span> <span class="verse-body">surrexerunt igitur vesperi ut venirent ad castra Syriae cumque venissent ad principium castrorum Syriae nullum ibidem reppererunt</span></p>
<p id="micah-7-6"><span class="verse-num">7:6</span> <span class="verse-body">siquidem Dominus sonitum audiri fecerat in castris Syriae curruum et equorum et exercitus plurimi dixeruntque ad invicem ecce mercede conduxit adversum nos rex Israhel reges Hettheorum et Aegyptiorum et venerunt super nos</span></p>
<p id="micah-7-7"><span class="verse-num">7:7</span> <span class="verse-body">surrexerunt ergo et fugerunt in tenebris et dereliquerunt tentoria sua et equos et asinos in castris fugeruntque animas tantum suas salvare cupientes</span></p>
<p id="micah-7-8"><span class="verse-num">7:8</span> <span class="verse-body">igitur cum venissent leprosi illi ad principium castrorum ingressi sunt unum tabernaculum et comederunt et biberunt tuleruntque inde argentum et aurum et vestes et abierunt et absconderunt et rursum reversi sunt ad aliud tabernaculum et inde similiter auferentes absconderunt</span></p>
<p id="micah-7-9"><span class="verse-num">7:9</span> <span class="verse-body">dixeruntque ad invicem non recte facimus haec enim dies boni nuntii est si tacuerimus et noluerimus nuntiare usque mane sceleris arguemur venite eamus et nuntiemus in aula regis</span></p>
<p id="micah-7-10"><span class="verse-num">7:10</span> <span class="verse-body">cumque venissent ad portam civitatis narraverunt eis dicentes ivimus ad castra Syriae et nullum ibidem repperimus hominum nisi equos et asinos alligatos et fixa tentoria</span></p>
<p id="micah-7-11"><span class="verse-num">7:11</span> <span class="verse-body">ierunt ergo portarii et nuntiaverunt in palatio regis intrinsecus</span></p>
<p id="micah-7-12"><span class="verse-num">7:12</span> <span class="verse-body">qui surrexit nocte et ait ad servos suos dico vobis quid fecerint nobis Syri sciunt quia fame laboramus et idcirco egressi sunt de castris et latitant in agris dicentes cum egressi fuerint de civitate capiemus eos viventes et tunc civitatem ingredi poterimus</span></p>
<p id="micah-7-13"><span class="verse-num">7:13</span> <span class="verse-body">respondit autem unus servorum eius tollamus quinque equos qui remanserunt in urbe quia ipsi tantum sunt in universa multitudine Israhel alii enim consumpti sunt et mittentes explorare poterimus</span></p>
<p id="micah-7-14"><span class="verse-num">7:14</span> <span class="verse-body">adduxerunt ergo duos equos misitque rex ad castra Syrorum dicens ite videte</span></p>
<p id="micah-7-15"><span class="verse-num">7:15</span> <span class="verse-body">qui abierunt post eos usque ad Iordanem ecce autem omnis via plena erat vestibus et vasis quae proiecerant Syri cum turbarentur reversique nuntii indicaverunt regi</span></p>
<p id="micah-7-16"><span class="verse-num">7:16</span> <span class="verse-body">et egressus populus diripuit castra Syriae factusque est modius similae statere uno et duo modii hordei statere uno iuxta verbum Domini</span></p>
<p id="micah-7-17"><span class="verse-num">7:17</span> <span class="verse-body">porro rex ducem illum in cuius manu incubuerat constituit ad portam quem conculcavit turba in introitu et mortuus est iuxta quod locutus fuerat vir Dei quando descenderat rex ad eum</span></p>
<p id="micah-7-18"><span class="verse-num">7:18</span> <span class="verse-body">factumque est secundum sermonem viri Dei quem dixerat regi quando ait duo modii hordei statere uno erunt et modius similae statere uno hoc eodem tempore cras in porta Samariae</span></p>
<p id="micah-7-19"><span class="verse-num">7:19</span> <span class="verse-body">quando responderat dux ille viro Dei et dixerat etiam si Dominus fecerit cataractas in caelo numquid fieri poterit quod loqueris et dixit ei videbis oculis tuis et inde non comedes</span></p>
<p id="micah-7-20"><span class="verse-num">7:20</span> <span class="verse-body">evenit ergo ei sicut praedictum erat et conculcavit eum populus in porta et mortuus est __________________________________________________________________</span></p>
<h2 id="micah-ch-8">Chapter 8</h2>
<p class="verses"><a href="#micah-8-1">1</a> <a href="#micah-8-2">2</a> <a href="#micah-8-3">3</a> <a href="#micah-8-4">4</a> <a href="#micah-8-5">5</a> <a href="#micah-8-6">6</a> <a href="#micah-8-7">7</a> <a href="#micah-8-8">8</a> <a href="#micah-8-9">9</a> <a href="#micah-8-10">10</a> <a href="#micah-8-11">11</a> <a href="#micah-8-12">12</a> <a href="#micah-8-13">13</a> <a href="#micah-8-14">14</a> <a href="#micah-8-15">15</a> <a href="#micah-8-16">16</a> <a href="#micah-8-17">17</a> <a href="#micah-8-18">18</a> <a href="#micah-8-19">19</a> <a href="#micah-8-20">20</a> <a href="#micah-8-21">21</a> <a href="#micah-8-22">22</a> <a href="#micah-8-23">23</a> <a href="#micah-8-24">24</a> <a href="#micah-8-25">25</a> <a href="#micah-8-26">26</a> <a href="#micah-8-27">27</a> <a href="#micah-8-28">28</a> <a href="#micah-8-29">29</a></p>
<p id="micah-8-1"><span class="verse-num">8:1</span> <span class="verse-body">Heliseus autem locutus est ad mulierem cuius vivere fecerat filium dicens surge vade tu et domus tua et peregrinare ubicumque reppereris vocavit enim Dominus famem et veniet super terram septem annis</span></p>
<p id="micah-8-2"><span class="verse-num">8:2</span> <span class="verse-body">quae surrexit et fecit iuxta verbum hominis Dei et vadens cum domo sua peregrinata est in terra Philisthim diebus multis</span></p>
<p id="micah-8-3"><span class="verse-num">8:3</span> <span class="verse-body">cumque finiti essent anni septem reversa est mulier de terra Philisthim et egressa est ut interpellaret regem pro domo sua et agris suis</span></p>
<p id="micah-8-4"><span class="verse-num">8:4</span> <span class="verse-body">rex autem loquebatur cum Giezi puero viri Dei dicens narra mihi omnia magnalia quae fecit Heliseus</span></p>
<p id="micah-8-5"><span class="verse-num">8:5</span> <span class="verse-body">cumque ille narraret regi quomodo mortuum suscitasset apparuit mulier cuius vivificaverat filium clamans ad regem pro domo sua et pro agris suis dixitque Giezi domine mi rex haec est mulier et hic filius eius quem suscitavit Heliseus</span></p>
<p id="micah-8-6"><span class="verse-num">8:6</span> <span class="verse-body">et interrogavit rex mulierem quae narravit ei deditque ei rex eunuchum unum dicens restitue ei omnia quae sua sunt et universos reditus agrorum a die qua reliquit terram usque ad praesens</span></p>
<p id="micah-8-7"><span class="verse-num">8:7</span> <span class="verse-body">venit quoque Heliseus Damascum et Benadad rex Syriae aegrotabat nuntiaveruntque ei dicentes venit vir Dei huc</span></p>
<p id="micah-8-8"><span class="verse-num">8:8</span> <span class="verse-body">et ait rex ad Azahel tolle tecum munera et vade in occursum viri Dei et consule Dominum per eum dicens si evadere potero de infirmitate mea hac</span></p>
<p id="micah-8-9"><span class="verse-num">8:9</span> <span class="verse-body">ivit igitur Azahel in occursum eius habens secum munera et omnia bona Damasci onera quadraginta camelorum cumque stetisset coram eo ait filius tuus Benadad rex Syriae misit me ad te dicens si sanari potero de infirmitate mea hac</span></p>
<p id="micah-8-10"><span class="verse-num">8:10</span> <span class="verse-body">dixitque ei Heliseus vade dic ei sanaberis porro ostendit mihi Dominus quia morte morietur</span></p>
<p id="micah-8-11"><span class="verse-num">8:11</span> <span class="verse-body">stetitque cum eo et conturbatus est usque ad suffusionem vultus flevitque vir Dei</span></p>
<p id="micah-8-12"><span class="verse-num">8:12</span> <span class="verse-body">cui Azahel ait quare dominus meus flet at ille respondit quia scio quae facturus sis filiis Israhel mala civitates eorum munitas igne succendes et iuvenes eorum interficies gladio et parvulos eorum elides et praegnantes divides</span></p>
<p id="micah-8-13"><span class="verse-num">8:13</span> <span class="verse-body">dixitque Azahel quid enim sum servus tuus canis ut faciam rem istam magnam et ait Heliseus ostendit mihi Dominus te regem Syriae fore</span></p>
<p id="micah-8-14"><span class="verse-num">8:14</span> <span class="verse-body">qui cum recessisset ab Heliseo venit ad dominum suum qui ait ei quid tibi dixit Heliseus at ille respondit dixit mihi recipiet sanitatem</span></p>
<p id="micah-8-15"><span class="verse-num">8:15</span> <span class="verse-body">cumque venisset dies altera tulit sagulum et infudit aqua et expandit super faciem eius quo mortuo regnavit Azahel pro eo</span></p>
<p id="micah-8-16"><span class="verse-num">8:16</span> <span class="verse-body">anno quinto Ioram filii Ahab regis Israhel et Iosaphat regis Iuda regnavit Ioram filius Iosaphat rex Iuda</span></p>
<p id="micah-8-17"><span class="verse-num">8:17</span> <span class="verse-body">triginta duorum erat annorum cum regnare coepisset et octo annis regnavit in Hierusalem</span></p>
<p id="micah-8-18"><span class="verse-num">8:18</span> <span class="verse-body">ambulavitque in viis regum Israhel sicut ambulaverat domus Ahab filia enim Ahab erat uxor eius et fecit quod malum est coram Domino</span></p>
<p id="micah-8-19"><span class="verse-num">8:19</span> <span class="verse-body">noluit autem Dominus disperdere Iudam propter David servum suum sicut promiserat ei ut daret illi lucernam et filiis eius cunctis diebus</span></p>
<p id="micah-8-20"><span class="verse-num">8:20</span> <span class="verse-body">in diebus eius recessit Edom ne esset sub Iuda et constituit sibi regem</span></p>
<p id="micah-8-21"><span class="verse-num">8:21</span> <span class="verse-body">venitque Ioram Seira et omnis currus cum eo et surrexit nocte percussitque Idumeos qui eum circumdederant et principes curruum populus autem fugit in tabernacula sua</span></p>
<p id="micah-8-22"><span class="verse-num">8:22</span> <span class="verse-body">recessit ergo Edom ne esset sub Iuda usque ad diem hanc tunc recessit et Lobna in tempore illo</span></p>
<p id="micah-8-23"><span class="verse-num">8:23</span> <span class="verse-body">reliqua autem sermonum Ioram et universa quae fecit nonne haec scripta sunt in libro verborum dierum regum Iuda</span></p>
<p id="micah-8-24"><span class="verse-num">8:24</span> <span class="verse-body">et dormivit Ioram cum patribus suis sepultusque est cum eis in civitate David et regnavit Ahazias filius eius pro eo</span></p>
<p id="micah-8-25"><span class="verse-num">8:25</span> <span class="verse-body">anno duodecimo Ioram filii Ahab regis Israhel regnavit Ahazias filius Ioram regis Iudae</span></p>
<p id="micah-8-26"><span class="verse-num">8:26</span> <span class="verse-body">viginti duorum annorum erat Ahazias cum regnare coepisset et uno anno regnavit in Hierusalem nomen matris eius Athalia filia Amri regis Israhel</span></p>
<p id="micah-8-27"><span class="verse-num">8:27</span> <span class="verse-body">et ambulavit in viis domus Ahab et fecit quod malum est coram Domino sicut domus Ahab gener enim domus Ahab fuit</span></p>
<p id="micah-8-28"><span class="verse-num">8:28</span> <span class="verse-body">abiit quoque cum Ioram filio Ahab ad proeliandum contra Azahel regem Syriae in Ramoth Galaad et vulneraverunt Syri Ioram</span></p>
<p id="micah-8-29"><span class="verse-num">8:29</span> <span class="verse-body">qui reversus est ut curaretur in Hiezrahel quia vulneraverant eum Syri in Rama proeliantem contra Azahel regem Syriae porro Ahazias filius Ioram rex Iuda descendit invisere Ioram filium Ahab in Hiezrahel quia aegrotabat __________________________________________________________________</span></p>
<h2 id="micah-ch-9">Chapter 9</h2>
<p class="verses"><a href="#micah-9-1">1</a> <a href="#micah-9-2">2</a> <a href="#micah-9-3">3</a> <a href="#micah-9-4">4</a> <a href="#micah-9-5">5</a> <a href="#micah-9-6">6</a> <a href="#micah-9-7">7</a> <a href="#micah-9-8">8</a> <a href="#micah-9-9">9</a> <a href="#micah-9-10">10</a> <a href="#micah-9-11">11</a> <a href="#micah-9-12">12</a> <a href="#micah-9-13">13</a> <a href="#micah-9-14">14</a> <a href="#micah-9-15">15</a> <a href="#micah-9-16">16</a> <a href="#micah-9-17">17</a> <a href="#micah-9-18">18</a> <a href="#micah-9-19">19</a> <a href="#micah-9-20">20</a> <a href="#micah-9-21">21</a> <a href="#micah-9-22">22</a> <a href="#micah-9-23">23</a> <a href="#micah-9-24">24</a> <a href="#micah-9-25">25</a> <a href="#micah-9-26">26</a> <a href="#micah-9-27">27</a> <a href="#micah-9-28">28</a> <a href="#micah-9-29">29</a> <a href="#micah-9-30">30</a> <a href="#micah-9-31">31</a> <a href="#micah-9-32">32</a> <a href="#micah-9-33">33</a> <a href="#micah-9-34">34</a> <a href="#micah-9-35">35</a> <a href="#micah-9-36">36</a> <a href="#micah-9-37">37</a></p>
<p id="micah-9-1"><span class="verse-num">9:1</span> <span class="verse-body">Heliseus autem prophetes vocavit unum de filiis prophetarum et ait illi accinge lumbos tuos et tolle lenticulam olei hanc in manu tua et vade in Ramoth Galaad</span></p>
<p id="micah-9-2"><span class="verse-num">9:2</span> <span class="verse-body">cumque veneris illuc videbis Hieu filium Iosaphat filii Namsi et ingressus suscitabis eum de medio fratrum suorum et introduces interius cubiculum</span></p>
<p id="micah-9-3"><span class="verse-num">9:3</span> <span class="verse-body">tenensque lenticulam olei fundes super caput eius et dices haec dicit Dominus unxi te regem super Israhel aperiesque ostium et fugies et non ibi subsistes</span></p>
<p id="micah-9-4"><span class="verse-num">9:4</span> <span class="verse-body">abiit ergo adulescens puer prophetae Ramoth Galaad</span></p>
<p id="micah-9-5"><span class="verse-num">9:5</span> <span class="verse-body">et ingressus est ecce autem principes exercitus sedebant et ait verbum mihi ad te princeps dixitque Hieu ad quem ex omnibus nobis at ille dixit ad te o princeps</span></p>
<p id="micah-9-6"><span class="verse-num">9:6</span> <span class="verse-body">et surrexit et ingressus est cubiculum at ille fudit oleum super caput eius et ait haec dicit Dominus Deus Israhel unxi te regem super populum Domini Israhel</span></p>
<p id="micah-9-7"><span class="verse-num">9:7</span> <span class="verse-body">et percuties domum Ahab domini tui ut ulciscar sanguinem servorum meorum prophetarum et sanguinem omnium servorum Domini de manu Hiezabel</span></p>
<p id="micah-9-8"><span class="verse-num">9:8</span> <span class="verse-body">perdamque omnem domum Ahab et interficiam de Ahab mingentem ad parietem et clausum et novissimum in Israhel</span></p>
<p id="micah-9-9"><span class="verse-num">9:9</span> <span class="verse-body">et dabo domum Ahab sicut domum Hieroboam filii Nabath et sicut domum Baasa filii Ahia</span></p>
<p id="micah-9-10"><span class="verse-num">9:10</span> <span class="verse-body">Hiezabel quoque comedent canes in agro Hiezrahel nec erit qui sepeliat eam aperuitque ostium et fugit</span></p>
<p id="micah-9-11"><span class="verse-num">9:11</span> <span class="verse-body">Hieu autem egressus est ad servos domini sui qui dixerunt ei rectene sunt omnia quid venit insanus iste ad te qui ait eis nostis hominem et quid locutus sit</span></p>
<p id="micah-9-12"><span class="verse-num">9:12</span> <span class="verse-body">at illi responderunt falsum est sed magis narra nobis qui ait eis haec et haec locutus est mihi et ait haec dicit Dominus unxi te regem super Israhel</span></p>
<p id="micah-9-13"><span class="verse-num">9:13</span> <span class="verse-body">festinaverunt itaque et unusquisque tollens pallium suum posuerunt sub pedibus eius in similitudinem tribunalis et cecinerunt tuba atque dixerunt regnavit Hieu</span></p>
<p id="micah-9-14"><span class="verse-num">9:14</span> <span class="verse-body">coniuravit ergo Hieu filius Iosaphat filii Namsi contra Ioram porro Ioram obsederat Ramoth Galaad ipse et omnis Israhel contra Azahel regem Syriae</span></p>
<p id="micah-9-15"><span class="verse-num">9:15</span> <span class="verse-body">et reversus fuerat ut curaretur in Hiezrahel propter vulnera quia percusserant eum Syri proeliantem contra Azahel regem Syriae dixitque Hieu si placet vobis nemo egrediatur profugus de civitate ne vadat et nuntiet in Hiezrahel</span></p>
<p id="micah-9-16"><span class="verse-num">9:16</span> <span class="verse-body">et ascendit et profectus est in Hiezrahel Ioram enim aegrotabat ibi et Ahazia rex Iuda descenderat ad visitandum Ioram</span></p>
<p id="micah-9-17"><span class="verse-num">9:17</span> <span class="verse-body">igitur speculator qui stabat super turrem Hiezrahel vidit globum Hieu venientis et ait video ego globum dixitque Ioram tolle currum et mitte in occursum eorum et dicat vadens rectene sunt omnia</span></p>
<p id="micah-9-18"><span class="verse-num">9:18</span> <span class="verse-body">abiit igitur qui ascenderat currum in occursum eius et ait haec dicit rex pacata sunt omnia dixitque ei Hieu quid tibi et paci transi et sequere me nuntiavit quoque speculator dicens venit nuntius ad eos et non revertitur</span></p>
<p id="micah-9-19"><span class="verse-num">9:19</span> <span class="verse-body">misit etiam currum equorum secundum venitque ad eos et ait haec dicit rex num pax est et ait Hieu quid tibi et paci transi et sequere me</span></p>
<p id="micah-9-20"><span class="verse-num">9:20</span> <span class="verse-body">nuntiavit autem speculator dicens venit usque ad eos et non revertitur est autem incessus quasi incessus Hieu filii Namsi praeceps enim graditur</span></p>
<p id="micah-9-21"><span class="verse-num">9:21</span> <span class="verse-body">et ait Ioram iunge currum iunxeruntque currum eius et egressus est Ioram rex Israhel et Ahazias rex Iuda singuli in curribus suis egressique sunt in occursum Hieu et invenerunt eum in agro Naboth Hiezrahelitis</span></p>
<p id="micah-9-22"><span class="verse-num">9:22</span> <span class="verse-body">cumque vidisset Ioram Hieu dixit pax est Hieu at ille respondit quae pax adhuc fornicationes Hiezabel matris tuae et veneficia eius multa vigent</span></p>
<p id="micah-9-23"><span class="verse-num">9:23</span> <span class="verse-body">convertit autem Ioram manum suam et fugiens ait ad Ahaziam insidiae Ahazia</span></p>
<p id="micah-9-24"><span class="verse-num">9:24</span> <span class="verse-body">porro Hieu tetendit arcum manu et percussit Ioram inter scapulas et egressa est sagitta per cor eius statimque corruit in curru suo</span></p>
<p id="micah-9-25"><span class="verse-num">9:25</span> <span class="verse-body">dixitque Hieu ad Baddacer ducem tolle proice eum in agro Naboth Hiezrahelitae memini enim quando ego et tu sedentes in curru sequebamur Ahab patrem huius quod Dominus onus hoc levaverit super eum dicens</span></p>
<p id="micah-9-26"><span class="verse-num">9:26</span> <span class="verse-body">si non pro sanguine Naboth et pro sanguine filiorum eius quem vidi heri ait Dominus reddam tibi in agro isto dicit Dominus nunc igitur tolle proice eum in agro iuxta verbum Domini</span></p>
<p id="micah-9-27"><span class="verse-num">9:27</span> <span class="verse-body">Ahazias autem rex Iuda videns hoc fugit per viam domus horti persecutusque est eum Hieu et ait etiam hunc percutite in curru suo in ascensu Gaber qui est iuxta Ieblaam qui fugit in Mageddo et mortuus est ibi</span></p>
<p id="micah-9-28"><span class="verse-num">9:28</span> <span class="verse-body">et inposuerunt eum servi eius super currum suum et tulerunt Hierusalem sepelieruntque in sepulchro cum patribus suis in civitate David</span></p>
<p id="micah-9-29"><span class="verse-num">9:29</span> <span class="verse-body">anno undecimo Ioram filii Ahab rege Ahazia super Iudam</span></p>
<p id="micah-9-30"><span class="verse-num">9:30</span> <span class="verse-body">venit Hieu Hiezrahel porro Hiezabel introitu eius audito depinxit oculos suos stibio et ornavit caput suum et respexit per fenestram</span></p>
<p id="micah-9-31"><span class="verse-num">9:31</span> <span class="verse-body">ingredientem Hieu per portam et ait numquid pax esse potest Zamri qui interfecit dominum suum</span></p>
<p id="micah-9-32"><span class="verse-num">9:32</span> <span class="verse-body">levavitque Hieu faciem suam ad fenestram et ait quae est ista et inclinaverunt se ad eum duo vel tres eunuchi</span></p>
<p id="micah-9-33"><span class="verse-num">9:33</span> <span class="verse-body">at ille dixit eis praecipitate eam deorsum et praecipitaverunt eam aspersusque est sanguine paries et equorum ungulae qui conculcaverunt eam</span></p>
<p id="micah-9-34"><span class="verse-num">9:34</span> <span class="verse-body">cumque ingressus esset et comederet bibissetque ait ite videte maledictam illam et sepelite eam quia filia regis est</span></p>
<p id="micah-9-35"><span class="verse-num">9:35</span> <span class="verse-body">cumque issent ut sepelirent eam non invenerunt nisi calvariam et pedes et summas manus</span></p>
<p id="micah-9-36"><span class="verse-num">9:36</span> <span class="verse-body">reversique nuntiaverunt ei et ait Hieu sermo Domini est quem locutus est per servum suum Heliam Thesbiten dicens in agro Hiezrahel comedent canes carnes Hiezabel</span></p>
<p id="micah-9-37"><span class="verse-num">9:37</span> <span class="verse-body">et erunt carnes Hiezabel sicut stercus super faciem terrae in agro Hiezrahel ita ut praetereuntes dicant haecine est illa Hiezabel __________________________________________________________________</span></p>
<h2 id="micah-ch-10">Chapter 10</h2>
<p class="verses"><a href="#micah-10-1">1</a> <a href="#micah-10-2">2</a> <a href="#micah-10-3">3</a> <a href="#micah-10-4">4</a> <a href="#micah-10-5">5</a> <a href="#micah-10-6">6</a> <a href="#micah-10-7">7</a> <a href="#micah-10-8">8</a> <a href="#micah-10-9">9</a> <a href="#micah-10-10">10</a> <a href="#micah-10-11">11</a> <a href="#micah-10-12">12</a> <a href="#micah-10-13">13</a> <a href="#micah-10-14">14</a> <a href="#micah-10-15">15</a> <a href="#micah-10-16">16</a> <a href="#micah-10-17">17</a> <a href="#micah-10-18">18</a> <a href="#micah-10-19">19</a> <a href="#micah-10-20">20</a> <a href="#micah-10-21">21</a> <a href="#micah-10-22">22</a> <a href="#micah-10-23">23</a> <a href="#micah-10-24">24</a> <a href="#micah-10-25">25</a> <a href="#micah-10-26">26</a> <a href="#micah-10-27">27</a> <a href="#micah-10-28">28</a> <a href="#micah-10-29">29</a> <a href="#micah-10-30">30</a> <a href="#micah-10-31">31</a> <a href="#micah-10-32">32</a> <a href="#micah-10-33">33</a> <a href="#micah-10-34">34</a> <a href="#micah-10-35">35</a> <a href="#micah-10-36">36</a></p>
<p id="micah-10-1"><span class="verse-num">10:1</span> <span class="verse-body">erant autem Ahab septuaginta filii in Samaria scripsit ergo Hieu litteras et misit in Samariam ad optimates civitatis et ad maiores natu et ad nutricios Ahab dicens</span></p>
<p id="micah-10-2"><span class="verse-num">10:2</span> <span class="verse-body">statim ut acceperitis litteras has qui habetis filios domini vestri et currus et equos et civitates firmas et arma</span></p>
<p id="micah-10-3"><span class="verse-num">10:3</span> <span class="verse-body">eligite meliorem et eum qui vobis placuerit de filiis domini vestri et ponite eum super solium patris sui et pugnate pro domo domini vestri</span></p>
<p id="micah-10-4"><span class="verse-num">10:4</span> <span class="verse-body">timuerunt illi vehementer et dixerunt ecce duo reges non potuerunt stare coram eo et quomodo nos valebimus resistere</span></p>
<p id="micah-10-5"><span class="verse-num">10:5</span> <span class="verse-body">miserunt ergo praepositus domus et praefectus civitatis et maiores natu et nutricii ad Hieu dicentes servi tui sumus quaecumque iusseris faciemus nec constituemus regem quodcumque tibi placet fac</span></p>
<p id="micah-10-6"><span class="verse-num">10:6</span> <span class="verse-body">rescripsit autem eis litteras secundo dicens si mei estis et oboeditis mihi tollite capita filiorum domini vestri et venite ad me hac eadem hora cras in Hiezrahel porro filii regis septuaginta viri apud optimates civitatis nutriebantur</span></p>
<p id="micah-10-7"><span class="verse-num">10:7</span> <span class="verse-body">cumque venissent litterae ad eos tulerunt filios regis et occiderunt septuaginta viros et posuerunt capita eorum in cofinis et miserunt ad eum in Hiezrahel</span></p>
<p id="micah-10-8"><span class="verse-num">10:8</span> <span class="verse-body">venit autem nuntius et indicavit ei dicens adtulerunt capita filiorum regis qui respondit ponite ea duos acervos iuxta introitum portae usque mane</span></p>
<p id="micah-10-9"><span class="verse-num">10:9</span> <span class="verse-body">cumque diluxisset egressus est et stans dixit ad omnem populum iusti estis si ego coniuravi contra dominum meum et interfeci eum quis percussit omnes hos</span></p>
<p id="micah-10-10"><span class="verse-num">10:10</span> <span class="verse-body">videte ergo nunc quoniam non cecidit de sermonibus Domini in terram quos locutus est Dominus super domum Ahab et Dominus fecit quod locutus est in manu servi sui Heliae</span></p>
<p id="micah-10-11"><span class="verse-num">10:11</span> <span class="verse-body">percussit igitur Hieu omnes qui reliqui erant de domo Ahab in Hiezrahel et universos optimates eius et notos et sacerdotes donec non remanerent ex eo reliquiae</span></p>
<p id="micah-10-12"><span class="verse-num">10:12</span> <span class="verse-body">et surrexit et venit in Samariam cumque venisset ad Camaram pastorum in via</span></p>
<p id="micah-10-13"><span class="verse-num">10:13</span> <span class="verse-body">invenit fratres Ahaziae regis Iuda dixitque ad eos quinam estis vos at illi responderunt fratres Ahaziae sumus et descendimus ad salutandos filios regis et filios reginae</span></p>
<p id="micah-10-14"><span class="verse-num">10:14</span> <span class="verse-body">qui ait conprehendite eos vivos quos cum conprehendissent vivos iugulaverunt eos in cisterna iuxta Camaram quadraginta duos viros et non reliquit ex eis quemquam</span></p>
<p id="micah-10-15"><span class="verse-num">10:15</span> <span class="verse-body">cumque abisset inde invenit Ionadab filium Rechab in occursum sibi et benedixit ei et ait ad eum numquid est cor tuum rectum sicut cor meum cum corde tuo et ait Ionadab est si est inquit da manum tuam qui dedit manum suam at ille levavit eum ad se in curru</span></p>
<p id="micah-10-16"><span class="verse-num">10:16</span> <span class="verse-body">dixitque ad eum veni mecum et vide zelum meum pro Domino et inpositum currui suo</span></p>
<p id="micah-10-17"><span class="verse-num">10:17</span> <span class="verse-body">duxit in Samariam et percussit omnes qui reliqui fuerant de Ahab in Samaria usque ad unum iuxta verbum Domini quod locutus est per Heliam</span></p>
<p id="micah-10-18"><span class="verse-num">10:18</span> <span class="verse-body">congregavit ergo Hieu omnem populum et dixit ad eos Ahab coluit Baal parum ego autem colam eum amplius</span></p>
<p id="micah-10-19"><span class="verse-num">10:19</span> <span class="verse-body">nunc igitur omnes prophetas Baal et universos servos eius et cunctos sacerdotes ipsius vocate ad me nullus sit qui non veniat sacrificium enim grande est mihi Baal quicumque defuerit non vivet porro Hieu faciebat hoc insidiose ut disperderet cultores Baal</span></p>
<p id="micah-10-20"><span class="verse-num">10:20</span> <span class="verse-body">dixit sanctificate diem sollemnem Baal vocavitque</span></p>
<p id="micah-10-21"><span class="verse-num">10:21</span> <span class="verse-body">et misit in universos terminos Israhel et venerunt cuncti servi Baal non fuit residuus ne unus quidem qui non veniret et ingressi sunt templum Baal et repleta est domus Baal a summo usque ad summum</span></p>
<p id="micah-10-22"><span class="verse-num">10:22</span> <span class="verse-body">dixitque his qui erant super vestes proferte vestimenta universis servis Baal et protulerunt eis vestes</span></p>
<p id="micah-10-23"><span class="verse-num">10:23</span> <span class="verse-body">ingressusque Hieu et Ionadab filius Rechab templum Baal et ait cultoribus Baal perquirite et videte ne quis forte vobiscum sit de servis Domini sed ut sint soli servi Baal</span></p>
<p id="micah-10-24"><span class="verse-num">10:24</span> <span class="verse-body">ingressi sunt igitur ut facerent victimas et holocausta Hieu autem praeparaverat sibi foris octoginta viros et dixerat eis quicumque fugerit de hominibus his quos ego adduxero in manus vestras anima eius erit pro anima illius</span></p>
<p id="micah-10-25"><span class="verse-num">10:25</span> <span class="verse-body">factum est ergo cum conpletum esset holocaustum praecepit Hieu militibus et ducibus suis ingredimini et percutite eos nullus evadat percusseruntque eos ore gladii et proiecerunt milites et duces et ierunt in civitatem templi Baal</span></p>
<p id="micah-10-26"><span class="verse-num">10:26</span> <span class="verse-body">et protulerunt statuam de fano Baal et conbuserunt</span></p>
<p id="micah-10-27"><span class="verse-num">10:27</span> <span class="verse-body">et comminuerunt eam destruxerunt quoque aedem Baal et fecerunt pro ea latrinas usque ad diem hanc</span></p>
<p id="micah-10-28"><span class="verse-num">10:28</span> <span class="verse-body">delevit itaque Hieu Baal de Israhel</span></p>
<p id="micah-10-29"><span class="verse-num">10:29</span> <span class="verse-body">verumtamen a peccatis Hieroboam filii Nabath qui peccare fecerat Israhel non recessit nec dereliquit vitulos aureos qui erant in Bethel et in Dan</span></p>
<p id="micah-10-30"><span class="verse-num">10:30</span> <span class="verse-body">dixit autem Dominus ad Hieu quia studiose fecisti quod rectum erat et placebat in oculis meis et omnia quae erant in corde meo fecisti contra domum Ahab filii tui usque ad quartam generationem sedebunt super thronum Israhel</span></p>
<p id="micah-10-31"><span class="verse-num">10:31</span> <span class="verse-body">porro Hieu non custodivit ut ambularet in lege Domini Dei Israhel in toto corde suo non enim recessit a peccatis Hieroboam qui peccare fecerat Israhel</span></p>
<p id="micah-10-32"><span class="verse-num">10:32</span> <span class="verse-body">in diebus illis coepit Dominus taedere super Israhel percussitque eos Azahel in universis finibus Israhel</span></p>
<p id="micah-10-33"><span class="verse-num">10:33</span> <span class="verse-body">a Iordane contra orientalem plagam omnem terram Galaad et Gad et Ruben et Manasse ab Aroer quae est super torrentem Arnon et Galaad et Basan</span></p>
<p id="micah-10-34"><span class="verse-num">10:34</span> <span class="verse-body">reliqua autem verborum Hieu et universa quae fecit et fortitudo eius nonne haec scripta sunt in libro verborum dierum regum Israhel</span></p>
<p id="micah-10-35"><span class="verse-num">10:35</span> <span class="verse-body">et dormivit Hieu cum patribus suis sepelieruntque eum in Samaria et regnavit Ioachaz filius eius pro eo</span></p>
<p id="micah-10-36"><span class="verse-num">10:36</span> <span class="verse-body">dies autem quos regnavit Hieu super Israhel viginti et octo anni sunt in Samaria __________________________________________________________________</span></p>
<h2 id="micah-ch-11">Chapter 11</h2>
<p class="verses"><a href="#micah-11-1">1</a> <a href="#micah-11-2">2</a> <a href="#micah-11-3">3</a> <a href="#micah-11-4">4</a> <a href="#micah-11-5">5</a> <a href="#micah-11-6">6</a> <a href="#micah-11-7">7</a> <a href="#micah-11-8">8</a> <a href="#micah-11-9">9</a> <a href="#micah-11-10">10</a> <a href="#micah-11-11">11</a> <a href="#micah-11-12">12</a> <a href="#micah-11-13">13</a> <a href="#micah-11-14">14</a> <a href="#micah-11-15">15</a> <a href="#micah-11-16">16</a> <a href="#micah-11-17">17</a> <a href="#micah-11-18">18</a> <a href="#micah-11-19">19</a> <a href="#micah-11-20">20</a> <a href="#micah-11-21">21</a></p>
<p id="micah-11-1"><span class="verse-num">11:1</span> <span class="verse-body">Athalia vero mater Ahaziae videns mortuum filium suum surrexit et interfecit omne semen regium</span></p>
<p id="micah-11-2"><span class="verse-num">11:2</span> <span class="verse-body">tollens autem Iosaba filia regis Ioram soror Ahaziae Ioas filium Ahaziae furata est eum de medio filiorum regis qui interficiebantur et nutricem eius de triclinio et abscondit eum a facie Athaliae ut non interficeretur</span></p>
<p id="micah-11-3"><span class="verse-num">11:3</span> <span class="verse-body">eratque cum ea in domo Domini clam sex annis porro Athalia regnavit super terram</span></p>
<p id="micah-11-4"><span class="verse-num">11:4</span> <span class="verse-body">anno autem septimo misit Ioiada et adsumens centuriones et milites introduxit ad se in templum Domini pepigitque cum eis foedus et adiurans eos in domo Domini ostendit eis filium regis</span></p>
<p id="micah-11-5"><span class="verse-num">11:5</span> <span class="verse-body">et praecepit illis dicens iste sermo quem facere debetis</span></p>
<p id="micah-11-6"><span class="verse-num">11:6</span> <span class="verse-body">tertia pars vestrum introeat sabbato et observet excubitum domus regis tertia autem pars sit ad portam Sir et tertia pars ad portam quae est post habitaculum scutariorum et custodietis excubitum domus Messa</span></p>
<p id="micah-11-7"><span class="verse-num">11:7</span> <span class="verse-body">duae vero partes e vobis omnes egredientes sabbato custodiant excubias domus Domini circum regem</span></p>
<p id="micah-11-8"><span class="verse-num">11:8</span> <span class="verse-body">et vallabitis eum habentes arma in manibus vestris si quis autem ingressus fuerit septum templi interficiatur eritisque cum rege introeunte et egrediente</span></p>
<p id="micah-11-9"><span class="verse-num">11:9</span> <span class="verse-body">et fecerunt centuriones iuxta omnia quae praeceperat eis Ioiada sacerdos et adsumentes singuli viros suos qui ingrediebantur sabbatum cum his qui egrediebantur e sabbato venerunt ad Ioiada sacerdotem</span></p>
<p id="micah-11-10"><span class="verse-num">11:10</span> <span class="verse-body">qui dedit eis hastas et arma regis David quae erant in domo Domini</span></p>
<p id="micah-11-11"><span class="verse-num">11:11</span> <span class="verse-body">et steterunt singuli habentes arma in manu sua a parte templi dextra usque ad partem sinistram altaris et aedis circum regem</span></p>
<p id="micah-11-12"><span class="verse-num">11:12</span> <span class="verse-body">produxitque filium regis et posuit super eum diadema et testimonium feceruntque eum regem et unxerunt et plaudentes manu dixerunt vivat rex</span></p>
<p id="micah-11-13"><span class="verse-num">11:13</span> <span class="verse-body">audivit Athalia vocem currentis populi et ingressa ad turbas in templum Domini</span></p>
<p id="micah-11-14"><span class="verse-num">11:14</span> <span class="verse-body">vidit regem stantem super tribunal iuxta morem et cantores et tubas propter eum omnemque populum terrae laetantem et canentem tubis et scidit vestimenta sua clamavitque coniuratio coniuratio</span></p>
<p id="micah-11-15"><span class="verse-num">11:15</span> <span class="verse-body">praecepit autem Ioiada centurionibus qui erant super exercitum et ait eis educite eam extra consepta templi et quicumque secutus eam fuerit feriatur gladio dixerat enim sacerdos non occidatur in templo Domini</span></p>
<p id="micah-11-16"><span class="verse-num">11:16</span> <span class="verse-body">inposueruntque ei manus et inpegerunt eam per viam introitus equorum iuxta palatium et interfecta est ibi</span></p>
<p id="micah-11-17"><span class="verse-num">11:17</span> <span class="verse-body">pepigit igitur Ioiada foedus inter Dominum et inter regem et inter populum ut esset populus Domini et inter regem et populum</span></p>
<p id="micah-11-18"><span class="verse-num">11:18</span> <span class="verse-body">ingressusque est omnis populus terrae templum Baal et destruxerunt aras eius et imagines contriverunt valide Matthan quoque sacerdotem Baal occiderunt coram altari et posuit sacerdos custodias in domo Domini</span></p>
<p id="micah-11-19"><span class="verse-num">11:19</span> <span class="verse-body">tulitque centuriones et Cherethi et Felethi legiones et omnem populum terrae deduxeruntque regem de domo Domini et venerunt per viam portae scutariorum in palatium et sedit super thronum regum</span></p>
<p id="micah-11-20"><span class="verse-num">11:20</span> <span class="verse-body">laetatusque est omnis populus terrae et civitas conquievit Athalia autem occisa est gladio in domo regis</span></p>
<p id="micah-11-21"><span class="verse-num">11:21</span> <span class="verse-body">septemque annorum erat Ioas cum regnare coepisset __________________________________________________________________</span></p>
<h2 id="micah-ch-12">Chapter 12</h2>
<p class="verses"><a href="#micah-12-1">1</a> <a href="#micah-12-2">2</a> <a href="#micah-12-3">3</a> <a href="#micah-12-4">4</a> <a href="#micah-12-5">5</a> <a href="#micah-12-6">6</a> <a href="#micah-12-7">7</a> <a href="#micah-12-8">8</a> <a href="#micah-12-9">9</a> <a href="#micah-12-10">10</a> <a href="#micah-12-11">11</a> <a href="#micah-12-12">12</a> <a href="#micah-12-13">13</a> <a href="#micah-12-14">14</a> <a href="#micah-12-15">15</a> <a href="#micah-12-16">16</a> <a href="#micah-12-17">17</a> <a href="#micah-12-18">18</a> <a href="#micah-12-19">19</a> <a href="#micah-12-20">20</a> <a href="#micah-12-21">21</a></p>
<p id="micah-12-1"><span class="verse-num">12:1</span> <span class="verse-body">anno septimo Hieu regnavit Ioas quadraginta annis regnavit in Hierusalem nomen matris eius Sebia de Bersabee</span></p>
<p id="micah-12-2"><span class="verse-num">12:2</span> <span class="verse-body">fecitque Ioas rectum coram Domino cunctis diebus quibus docuit eum Ioiada sacerdos</span></p>
<p id="micah-12-3"><span class="verse-num">12:3</span> <span class="verse-body">verumtamen excelsa non abstulit adhuc populus immolabat et adolebat in excelsis incensum</span></p>
<p id="micah-12-4"><span class="verse-num">12:4</span> <span class="verse-body">dixitque Ioas ad sacerdotes omnem pecuniam sanctorum quae inlata fuerit in templum Domini a praetereuntibus quae offertur pro pretio animae et quam sponte et arbitrio cordis sui inferunt in templum Domini</span></p>
<p id="micah-12-5"><span class="verse-num">12:5</span> <span class="verse-body">accipiant illam sacerdotes iuxta ordinem suum et instaurent sarta tecta domus si quid necessarium viderint instauratione</span></p>
<p id="micah-12-6"><span class="verse-num">12:6</span> <span class="verse-body">igitur usque ad vicesimum tertium annum regis Ioas non instauraverunt sacerdotes sarta tecta templi</span></p>
<p id="micah-12-7"><span class="verse-num">12:7</span> <span class="verse-body">vocavitque rex Ioas Ioiada pontificem et sacerdotes dicens eis quare sarta tecta non instaurastis templi nolite ergo amplius accipere pecuniam iuxta ordinem vestrum sed ad instaurationem templi reddite eam</span></p>
<p id="micah-12-8"><span class="verse-num">12:8</span> <span class="verse-body">prohibitique sunt sacerdotes ultra accipere pecuniam a populo et instaurare sarta tecta domus</span></p>
<p id="micah-12-9"><span class="verse-num">12:9</span> <span class="verse-body">et tulit Ioiada pontifex gazofilacium unum aperuitque foramen desuper et posuit illud iuxta altare ad dexteram ingredientium domum Domini mittebantque in eo sacerdotes qui custodiebant ostia omnem pecuniam quae deferebatur ad templum Domini</span></p>
<p id="micah-12-10"><span class="verse-num">12:10</span> <span class="verse-body">cumque viderent nimiam pecuniam esse in gazofilacio ascendebat scriba regis et pontifex effundebantque et numerabant pecuniam quae inveniebatur in domo Domini</span></p>
<p id="micah-12-11"><span class="verse-num">12:11</span> <span class="verse-body">et dabant eam iuxta numerum atque mensuram in manu eorum qui praeerant cementariis domus Domini qui inpendebant eam in fabris lignorum et in cementariis his qui operabantur in domo Domini</span></p>
<p id="micah-12-12"><span class="verse-num">12:12</span> <span class="verse-body">et sarta tecta faciebant et in his qui caedebant saxa et ut emerent ligna et lapides qui excidebantur ita ut impleretur instauratio domus Domini in universis quae indigebant expensa ad muniendam domum</span></p>
<p id="micah-12-13"><span class="verse-num">12:13</span> <span class="verse-body">verumtamen non fiebant ex eadem pecunia hydriae templi Domini et fuscinulae et turibula et tubae omne vas aureum et argenteum de pecunia quae inferebatur in templum Domini</span></p>
<p id="micah-12-14"><span class="verse-num">12:14</span> <span class="verse-body">his enim qui faciebant opus dabatur ut instauraretur templum Domini</span></p>
<p id="micah-12-15"><span class="verse-num">12:15</span> <span class="verse-body">et non fiebat ratio his hominibus qui accipiebant pecuniam ut distribuerent eam artificibus sed in fide tractabant eam</span></p>
<p id="micah-12-16"><span class="verse-num">12:16</span> <span class="verse-body">pecuniam vero pro delicto et pecuniam pro peccatis non inferebant in templum Domini quia sacerdotum erat</span></p>
<p id="micah-12-17"><span class="verse-num">12:17</span> <span class="verse-body">tunc ascendit Azahel rex Syriae et pugnabat contra Geth cepitque eam et direxit faciem suam ut ascenderet in Hierusalem</span></p>
<p id="micah-12-18"><span class="verse-num">12:18</span> <span class="verse-body">quam ob rem tulit Ioas rex Iuda omnia sanctificata quae consecraverant Iosaphat et Ioram et Ahazia patres eius reges Iuda et quae ipse obtulerat et universum argentum quod inveniri potuit in thesauris templi Domini et in palatio regis misitque Azaheli regi Syriae et recessit ab Hierusalem</span></p>
<p id="micah-12-19"><span class="verse-num">12:19</span> <span class="verse-body">reliqua autem sermonum Ioas et universa quae fecit nonne haec scripta sunt in libro verborum dierum regum Iuda</span></p>
<p id="micah-12-20"><span class="verse-num">12:20</span> <span class="verse-body">surrexerunt autem servi eius et coniuraverunt inter se percusseruntque Ioas in domo Mello in descensu Sela</span></p>
<p id="micah-12-21"><span class="verse-num">12:21</span> <span class="verse-body">Iozachar namque filius Semath et Iozabad filius Somer servi eius percusserunt eum et mortuus est et sepelierunt eum cum patribus suis in civitate David regnavitque Amasias filius eius pro eo __________________________________________________________________</span></p>
<h2 id="micah-ch-13">Chapter 13</h2>
<p class="verses"><a href="#micah-13-1">1</a> <a href="#micah-13-2">2</a> <a href="#micah-13-3">3</a> <a href="#micah-13-4">4</a> <a href="#micah-13-5">5</a> <a href="#micah-13-6">6</a> <a href="#micah-13-7">7</a> <a href="#micah-13-8">8</a> <a href="#micah-13-9">9</a> <a href="#micah-13-10">10</a> <a href="#micah-13-11">11</a> <a href="#micah-13-12">12</a> <a href="#micah-13-13">13</a> <a href="#micah-13-14">14</a> <a href="#micah-13-15">15</a> <a href="#micah-13-16">16</a> <a href="#micah-13-17">17</a> <a href="#micah-13-18">18</a> <a href="#micah-13-19">19</a> <a href="#micah-13-20">20</a> <a href="#micah-13-21">21</a> <a href="#micah-13-22">22</a> <a href="#micah-13-23">23</a> <a href="#micah-13-24">24</a> <a href="#micah-13-25">25</a></p>
<p id="micah-13-1"><span class="verse-num">13:1</span> <span class="verse-body">anno vicesimo tertio Ioas filii Ahaziae regis Iudae regnavit Ioachaz filius Hieu super Israhel in Samaria decem et septem annis</span></p>
<p id="micah-13-2"><span class="verse-num">13:2</span> <span class="verse-body">et fecit malum coram Domino secutusque est peccata Hieroboam filii Nabath qui peccare fecit Israhel non declinavit ab eis</span></p>
<p id="micah-13-3"><span class="verse-num">13:3</span> <span class="verse-body">iratusque est furor Domini contra Israhel et tradidit eos in manu Azahelis regis Syriae et in manu Benadad filii Azahel cunctis diebus</span></p>
<p id="micah-13-4"><span class="verse-num">13:4</span> <span class="verse-body">deprecatus est autem Ioachaz faciem Domini et audivit eum Dominus vidit enim angustiam Israhel qua adtriverat eos rex Syriae</span></p>
<p id="micah-13-5"><span class="verse-num">13:5</span> <span class="verse-body">et dedit Dominus Israheli salvatorem et liberatus est de manu Syriae habitaveruntque filii Israhel in tabernaculis suis sicut heri et nudius tertius</span></p>
<p id="micah-13-6"><span class="verse-num">13:6</span> <span class="verse-body">verumtamen non recesserunt a peccatis domus Hieroboam qui peccare fecit Israhel in ipsis ambulaverunt siquidem et lucus permansit in Samaria</span></p>
<p id="micah-13-7"><span class="verse-num">13:7</span> <span class="verse-body">et non sunt derelicti Ioachaz de populo nisi quinquaginta equites et decem currus et decem milia peditum interfecerat enim eos rex Syriae et redegerat quasi pulverem in tritura areae</span></p>
<p id="micah-13-8"><span class="verse-num">13:8</span> <span class="verse-body">reliqua autem sermonum Ioachaz et universa quae fecit sed et fortitudo eius nonne haec scripta sunt in libro sermonum dierum regum Israhel</span></p>
<p id="micah-13-9"><span class="verse-num">13:9</span> <span class="verse-body">dormivitque Ioachaz cum patribus suis et sepelierunt eum in Samaria regnavitque Ioas filius eius pro eo</span></p>
<p id="micah-13-10"><span class="verse-num">13:10</span> <span class="verse-body">anno tricesimo septimo Ioas regis Iuda regnavit Ioas filius Ioachaz super Israhel in Samaria sedecim annis</span></p>
<p id="micah-13-11"><span class="verse-num">13:11</span> <span class="verse-body">et fecit quod malum est in conspectu Domini non declinavit ab omnibus peccatis Hieroboam filii Nabath qui peccare fecit Israhel in ipsis ambulavit</span></p>
<p id="micah-13-12"><span class="verse-num">13:12</span> <span class="verse-body">reliqua autem sermonum Ioas et universa quae fecit sed et fortitudo eius quomodo pugnaverit contra Amasiam regem Iuda nonne haec scripta sunt in libro sermonum regum Israhel</span></p>
<p id="micah-13-13"><span class="verse-num">13:13</span> <span class="verse-body">et dormivit Ioas cum patribus suis Hieroboam autem sedit super solium eius porro Ioas sepultus est in Samaria cum regibus Israhel</span></p>
<p id="micah-13-14"><span class="verse-num">13:14</span> <span class="verse-body">Heliseus autem aegrotabat infirmitate qua et mortuus est descenditque ad eum Ioas rex Israhel et flebat coram eo dicebatque pater mi pater mi currus Israhel et auriga eius</span></p>
<p id="micah-13-15"><span class="verse-num">13:15</span> <span class="verse-body">et ait illi Heliseus adfer arcum et sagittas cumque adtulisset ad eum arcum et sagittas</span></p>
<p id="micah-13-16"><span class="verse-num">13:16</span> <span class="verse-body">dixit ad regem Israhel pone manum tuam super arcum et cum posuisset ille manum suam superposuit Heliseus manus suas manibus regis</span></p>
<p id="micah-13-17"><span class="verse-num">13:17</span> <span class="verse-body">et ait aperi fenestram orientalem cumque aperuisset dixit Heliseus iace sagittam et iecit et ait Heliseus sagitta salutis Domini et sagitta salutis contra Syriam percutiesque Syriam in Afec donec consumas eam</span></p>
<p id="micah-13-18"><span class="verse-num">13:18</span> <span class="verse-body">et ait tolle sagittas qui cum tulisset rursum dixit ei percute iaculo terram et cum percussisset tribus vicibus et stetisset</span></p>
<p id="micah-13-19"><span class="verse-num">13:19</span> <span class="verse-body">iratus est contra eum vir Dei et ait si percussisses quinquies aut sexies sive septies percussisses Syriam usque ad consummationem nunc autem tribus vicibus percuties eam</span></p>
<p id="micah-13-20"><span class="verse-num">13:20</span> <span class="verse-body">mortuus est ergo Heliseus et sepelierunt eum latrunculi quoque de Moab venerunt in terra in ipso anno</span></p>
<p id="micah-13-21"><span class="verse-num">13:21</span> <span class="verse-body">quidam autem sepelientes hominem viderunt latrunculos et proiecerunt cadaver in sepulchro Helisei quod ambulavit et tetigit ossa Helisei et revixit homo et stetit super pedes suos</span></p>
<p id="micah-13-22"><span class="verse-num">13:22</span> <span class="verse-body">igitur Azahel rex Syriae adflixit Israhel cunctis diebus Ioachaz</span></p>
<p id="micah-13-23"><span class="verse-num">13:23</span> <span class="verse-body">et misertus est Dominus eorum et reversus est ad eos propter pactum suum quod habebat cum Abraham Isaac et Iacob et noluit disperdere eos neque proicere penitus usque in praesens tempus</span></p>
<p id="micah-13-24"><span class="verse-num">13:24</span> <span class="verse-body">mortuus est autem Azahel rex Syriae et regnavit Benadad filius eius pro eo</span></p>
<p id="micah-13-25"><span class="verse-num">13:25</span> <span class="verse-body">porro Ioas filius Ioachaz tulit urbes de manu Benadad filii Azahel quas tulerat de manu Ioachaz patris sui iure proelii tribus vicibus percussit eum Ioas et reddidit civitates Israheli __________________________________________________________________</span></p>
<h2 id="micah-ch-14">Chapter 14</h2>
<p class="verses"><a href="#micah-14-1">1</a> <a href="#micah-14-2">2</a> <a href="#micah-14-3">3</a> <a href="#micah-14-4">4</a> <a href="#micah-14-5">5</a> <a href="#micah-14-6">6</a> <a href="#micah-14-7">7</a> <a href="#micah-14-8">8</a> <a href="#micah-14-9">9</a> <a href="#micah-14-10">10</a> <a href="#micah-14-11">11</a> <a href="#micah-14-12">12</a> <a href="#micah-14-13">13</a> <a href="#micah-14-14">14</a> <a href="#micah-14-15">15</a> <a href="#micah-14-16">16</a> <a href="#micah-14-17">17</a> <a href="#micah-14-18">18</a> <a href="#micah-14-19">19</a> <a href="#micah-14-20">20</a> <a href="#micah-14-21">21</a> <a href="#micah-14-22">22</a> <a href="#micah-14-23">23</a> <a href="#micah-14-24">24</a> <a href="#micah-14-25">25</a> <a href="#micah-14-26">26</a> <a href="#micah-14-27">27</a> <a href="#micah-14-28">28</a> <a href="#micah-14-29">29</a></p>
<p id="micah-14-1"><span class="verse-num">14:1</span> <span class="verse-body">anno secundo Ioas filii Ioachaz regis Israhel regnavit Amasias filius Ioas regis Iuda</span></p>
<p id="micah-14-2"><span class="verse-num">14:2</span> <span class="verse-body">viginti quinque annorum erat cum regnare coepisset viginti autem et novem annis regnavit in Hierusalem nomen matris eius Ioaden de Hierusalem</span></p>
<p id="micah-14-3"><span class="verse-num">14:3</span> <span class="verse-body">et fecit rectum coram Domino verumtamen non ut David pater eius iuxta omnia quae fecit Ioas pater suus fecit</span></p>
<p id="micah-14-4"><span class="verse-num">14:4</span> <span class="verse-body">nisi hoc tantum quod excelsa non abstulit adhuc enim populus immolabat et adolebat in excelsis</span></p>
<p id="micah-14-5"><span class="verse-num">14:5</span> <span class="verse-body">cumque obtinuisset regnum percussit servos suos qui interfecerant regem patrem suum</span></p>
<p id="micah-14-6"><span class="verse-num">14:6</span> <span class="verse-body">filios autem eorum qui occiderant non occidit iuxta quod scriptum est in libro legis Mosi sicut praecepit Dominus dicens non morientur patres pro filiis neque filii morientur pro patribus sed unusquisque in peccato suo morietur</span></p>
<p id="micah-14-7"><span class="verse-num">14:7</span> <span class="verse-body">ipse percussit Edom in valle Salinarum decem milia et adprehendit Petram in proelio vocavitque nomen eius Iecethel usque in praesentem diem</span></p>
<p id="micah-14-8"><span class="verse-num">14:8</span> <span class="verse-body">tunc misit Amasias nuntios ad Ioas filium Ioachaz filii Hieu regis Israhel dicens veni et videamus nos</span></p>
<p id="micah-14-9"><span class="verse-num">14:9</span> <span class="verse-body">remisitque Ioas rex Israhel ad Amasiam regem Iuda dicens carduus Libani misit ad cedrum quae est in Libano dicens da filiam tuam filio meo uxorem transieruntque bestiae saltus quae sunt in Libano et conculcaverunt carduum</span></p>
<p id="micah-14-10"><span class="verse-num">14:10</span> <span class="verse-body">percutiens invaluisti super Edom et sublevavit te cor tuum contentus esto gloria et sede in domo tua quare provocas malum ut cadas tu et Iuda tecum</span></p>
<p id="micah-14-11"><span class="verse-num">14:11</span> <span class="verse-body">et non adquievit Amasias ascenditque Ioas rex Israhel et viderunt se ipse et Amasias rex Iuda in Bethsames oppido Iudae</span></p>
<p id="micah-14-12"><span class="verse-num">14:12</span> <span class="verse-body">percussusque est Iuda coram Israhel et fugerunt unusquisque in tabernacula sua</span></p>
<p id="micah-14-13"><span class="verse-num">14:13</span> <span class="verse-body">Amasiam vero regem Iuda filium Ioas filii Ahaziae cepit Ioas rex Israhel in Bethsames et adduxit eum in Hierusalem et interrupit murum Hierusalem a porta Ephraim usque ad portam Anguli quadringentis cubitis</span></p>
<p id="micah-14-14"><span class="verse-num">14:14</span> <span class="verse-body">tulitque omne aurum et argentum et universa vasa quae inventa sunt in domo Domini et in thesauris regis et obsides et reversus est Samariam</span></p>
<p id="micah-14-15"><span class="verse-num">14:15</span> <span class="verse-body">reliqua autem verborum Ioas quae fecit et fortitudo eius qua pugnavit contra Amasiam regem Iuda nonne haec scripta sunt in libro sermonum dierum regum Israhel</span></p>
<p id="micah-14-16"><span class="verse-num">14:16</span> <span class="verse-body">dormivitque Ioas cum patribus suis et sepultus est in Samaria cum regibus Israhel et regnavit Hieroboam filius eius pro eo</span></p>
<p id="micah-14-17"><span class="verse-num">14:17</span> <span class="verse-body">vixit autem Amasias filius Ioas rex Iuda postquam mortuus est Ioas filius Ioachaz regis Israhel viginti quinque annis</span></p>
<p id="micah-14-18"><span class="verse-num">14:18</span> <span class="verse-body">reliqua autem sermonum Amasiae nonne haec scripta sunt in libro sermonum dierum regum Iuda</span></p>
<p id="micah-14-19"><span class="verse-num">14:19</span> <span class="verse-body">factaque est contra eum coniuratio in Hierusalem at ille fugit in Lachis miseruntque post eum in Lachis et interfecerunt eum ibi</span></p>
<p id="micah-14-20"><span class="verse-num">14:20</span> <span class="verse-body">et asportaverunt in equis sepultusque est in Hierusalem cum patribus suis in civitate David</span></p>
<p id="micah-14-21"><span class="verse-num">14:21</span> <span class="verse-body">tulit autem universus populus Iudae Azariam annos natum sedecim et constituerunt eum regem pro patre eius Amasia</span></p>
<p id="micah-14-22"><span class="verse-num">14:22</span> <span class="verse-body">ipse aedificavit Ahilam et restituit eam Iudae postquam dormivit rex cum patribus suis</span></p>
<p id="micah-14-23"><span class="verse-num">14:23</span> <span class="verse-body">anno quintodecimo Amasiae filii Ioas regis Iuda regnavit Hieroboam filius Ioas regis Israhel in Samaria quadraginta et uno anno</span></p>
<p id="micah-14-24"><span class="verse-num">14:24</span> <span class="verse-body">et fecit quod malum est coram Domino non recessit ab omnibus peccatis Hieroboam filii Nabath qui peccare fecit Israhel</span></p>
<p id="micah-14-25"><span class="verse-num">14:25</span> <span class="verse-body">ipse restituit terminos Israhel ab introitu Emath usque ad mare Solitudinis iuxta sermonem Domini Dei Israhel quem locutus est per servum suum Ionam filium Amathi prophetam qui erat de Geth quae est in Opher</span></p>
<p id="micah-14-26"><span class="verse-num">14:26</span> <span class="verse-body">vidit enim Dominus adflictionem Israhel amaram nimis et quod consumpti essent usque ad clausos carcere et extremos et non esset qui auxiliaretur Israhel</span></p>
<p id="micah-14-27"><span class="verse-num">14:27</span> <span class="verse-body">nec locutus est Dominus ut deleret nomen Israhel sub caelo sed salvavit eos in manu Hieroboam filii Ioas</span></p>
<p id="micah-14-28"><span class="verse-num">14:28</span> <span class="verse-body">reliqua autem sermonum Hieroboam et universa quae fecit et fortitudo eius qua proeliatus est et quomodo restituit Damascum et Emath Iudae in Israhel nonne haec scripta sunt in libro sermonum dierum regum Israhel</span></p>
<p id="micah-14-29"><span class="verse-num">14:29</span> <span class="verse-body">dormivitque Hieroboam cum patribus suis regibus Israhel et regnavit Zaccharias filius eius pro eo __________________________________________________________________</span></p>
<h2 id="micah-ch-15">Chapter 15</h2>
<p class="verses"><a href="#micah-15-1">1</a> <a href="#micah-15-2">2</a> <a href="#micah-15-3">3</a> <a href="#micah-15-4">4</a> <a href="#micah-15-5">5</a> <a href="#micah-15-6">6</a> <a href="#micah-15-7">7</a> <a href="#micah-15-8">8</a> <a href="#micah-15-9">9</a> <a href="#micah-15-10">10</a> <a href="#micah-15-11">11</a> <a href="#micah-15-12">12</a> <a href="#micah-15-13">13</a> <a href="#micah-15-14">14</a> <a href="#micah-15-15">15</a> <a href="#micah-15-16">16</a> <a href="#micah-15-17">17</a> <a href="#micah-15-18">18</a> <a href="#micah-15-19">19</a> <a href="#micah-15-20">20</a> <a href="#micah-15-21">21</a> <a href="#micah-15-22">22</a> <a href="#micah-15-23">23</a> <a href="#micah-15-24">24</a> <a href="#micah-15-25">25</a> <a href="#micah-15-26">26</a> <a href="#micah-15-27">27</a> <a href="#micah-15-28">28</a> <a href="#micah-15-29">29</a> <a href="#micah-15-30">30</a> <a href="#micah-15-31">31</a> <a href="#micah-15-32">32</a> <a href="#micah-15-33">33</a> <a href="#micah-15-34">34</a> <a href="#micah-15-35">35</a> <a href="#micah-15-36">36</a> <a href="#micah-15-37">37</a> <a href="#micah-15-38">38</a></p>
<p id="micah-15-1"><span class="verse-num">15:1</span> <span class="verse-body">anno vicesimo septimo Hieroboam regis Israhel regnavit Azarias filius Amasiae regis Iudae</span></p>
<p id="micah-15-2"><span class="verse-num">15:2</span> <span class="verse-body">sedecim annorum erat cum regnare coepisset et quinquaginta duobus annis regnavit in Hierusalem nomen matris eius Iecelia de Hierusalem</span></p>
<p id="micah-15-3"><span class="verse-num">15:3</span> <span class="verse-body">fecitque quod erat placitum coram Domino iuxta omnia quae fecit Amasias pater eius</span></p>
<p id="micah-15-4"><span class="verse-num">15:4</span> <span class="verse-body">verumtamen excelsa non est demolitus adhuc populus sacrificabat et adolebat incensum in excelsis</span></p>
<p id="micah-15-5"><span class="verse-num">15:5</span> <span class="verse-body">percussit autem Dominus regem et fuit leprosus usque in diem mortis suae et habitabat in domo libera seorsum Ioatham vero filius regis gubernabat palatium et iudicabat populum terrae</span></p>
<p id="micah-15-6"><span class="verse-num">15:6</span> <span class="verse-body">reliqua autem sermonum Azariae et universa quae fecit nonne haec scripta sunt in libro verborum dierum regum Iuda</span></p>
<p id="micah-15-7"><span class="verse-num">15:7</span> <span class="verse-body">et dormivit Azarias cum patribus suis sepelieruntque eum cum maioribus suis in civitate David et regnavit Ioatham filius eius pro eo</span></p>
<p id="micah-15-8"><span class="verse-num">15:8</span> <span class="verse-body">anno tricesimo octavo Azariae regis Iudae regnavit Zaccharias filius Hieroboam super Israhel in Samaria sex mensibus</span></p>
<p id="micah-15-9"><span class="verse-num">15:9</span> <span class="verse-body">et fecit quod malum est coram Domino sicut fecerant patres eius non recessit a peccatis Hieroboam filii Nabath qui peccare fecit Israhel</span></p>
<p id="micah-15-10"><span class="verse-num">15:10</span> <span class="verse-body">coniuravit autem contra eum Sellum filius Iabes percussitque eum palam et interfecit regnavitque pro eo</span></p>
<p id="micah-15-11"><span class="verse-num">15:11</span> <span class="verse-body">reliqua autem verborum Zacchariae nonne haec scripta sunt in libro sermonum dierum regum Israhel</span></p>
<p id="micah-15-12"><span class="verse-num">15:12</span> <span class="verse-body">ipse est sermo Domini quem locutus est ad Hieu dicens filii usque ad quartam generationem sedebunt de te super thronum Israhel factumque est ita</span></p>
<p id="micah-15-13"><span class="verse-num">15:13</span> <span class="verse-body">Sellum filius Iabes regnavit tricesimo nono anno Azariae regis Iudae regnavit autem uno mense in Samaria</span></p>
<p id="micah-15-14"><span class="verse-num">15:14</span> <span class="verse-body">et ascendit Manahem filius Gaddi de Thersa venitque Samariam et percussit Sellum filium Iabes in Samaria et interfecit eum regnavitque pro eo</span></p>
<p id="micah-15-15"><span class="verse-num">15:15</span> <span class="verse-body">reliqua autem verborum Sellum et coniuratio eius per quam tetendit insidias nonne haec scripta sunt in libro sermonum dierum regum Israhel</span></p>
<p id="micah-15-16"><span class="verse-num">15:16</span> <span class="verse-body">tunc percussit Manahem Thapsam et omnes qui erant in ea et terminos eius de Thersa noluerant enim aperire ei et interfecit omnes praegnantes eius et scidit eas</span></p>
<p id="micah-15-17"><span class="verse-num">15:17</span> <span class="verse-body">anno tricesimo nono Azariae regis Iuda regnavit Manahem filius Gaddi super Israhel decem annis in Samaria</span></p>
<p id="micah-15-18"><span class="verse-num">15:18</span> <span class="verse-body">fecitque quod erat malum coram Domino non recessit a peccatis Hieroboam filii Nabath qui peccare fecit Israhel cunctis diebus eius</span></p>
<p id="micah-15-19"><span class="verse-num">15:19</span> <span class="verse-body">veniebat Phul rex Assyriorum in terram et dabat Manahem Phul mille talenta argenti ut esset ei in auxilio et firmaret regnum eius</span></p>
<p id="micah-15-20"><span class="verse-num">15:20</span> <span class="verse-body">indixitque Manahem argentum super Israhel cunctis potentibus et divitibus ut daret regi Assyriorum quinquaginta siclos argenti per singulos reversusque est rex Assyriorum et non est moratus in terra</span></p>
<p id="micah-15-21"><span class="verse-num">15:21</span> <span class="verse-body">reliqua autem sermonum Manahem et universa quae fecit nonne haec scripta sunt in libro sermonum dierum regum Israhel</span></p>
<p id="micah-15-22"><span class="verse-num">15:22</span> <span class="verse-body">et dormivit Manahem cum patribus suis regnavitque Phaceia filius eius pro eo</span></p>
<p id="micah-15-23"><span class="verse-num">15:23</span> <span class="verse-body">anno quinquagesimo Azariae regis Iudae regnavit Phaceia filius Manahem super Israhel in Samaria biennio</span></p>
<p id="micah-15-24"><span class="verse-num">15:24</span> <span class="verse-body">et fecit quod erat malum coram Domino non recessit a peccatis Hieroboam filii Nabath qui peccare fecit Israhel</span></p>
<p id="micah-15-25"><span class="verse-num">15:25</span> <span class="verse-body">coniuravit autem adversum eum Phacee filius Romeliae dux eius et percussit eum in Samaria in turre domus regiae iuxta Argob et iuxta Ari et cum eo quinquaginta viros de filiis Galaaditarum et interfecit eum regnavitque pro eo</span></p>
<p id="micah-15-26"><span class="verse-num">15:26</span> <span class="verse-body">reliqua autem sermonum Phaceia et universa quae fecit nonne haec scripta sunt in libro sermonum dierum regum Israhel</span></p>
<p id="micah-15-27"><span class="verse-num">15:27</span> <span class="verse-body">anno quinquagesimo secundo Azariae regis Iudae regnavit Phacee filius Romeliae super Israhel in Samaria viginti annis</span></p>
<p id="micah-15-28"><span class="verse-num">15:28</span> <span class="verse-body">et fecit quod malum erat coram Domino non recessit a peccatis Hieroboam filii Nabath qui peccare fecit Israhel</span></p>
<p id="micah-15-29"><span class="verse-num">15:29</span> <span class="verse-body">in diebus Phacee regis Israhel venit Theglathfalassar rex Assur et cepit Aiom et Abel domum Maacha et Ianoe et Cedes et Asor et Galaad et Galileam universam terram Nepthalim et transtulit eos in Assyrios</span></p>
<p id="micah-15-30"><span class="verse-num">15:30</span> <span class="verse-body">coniuravit autem et tetendit insidias Osee filius Hela contra Phacee filium Romeliae et percussit eum et interfecit regnavitque pro eo vicesimo anno Ioatham filii Oziae</span></p>
<p id="micah-15-31"><span class="verse-num">15:31</span> <span class="verse-body">reliqua autem sermonum Phacee et universa quae fecit nonne haec scripta sunt in libro sermonum dierum regum Israhel</span></p>
<p id="micah-15-32"><span class="verse-num">15:32</span> <span class="verse-body">anno secundo Phacee filii Romeliae regis Israhel regnavit Ioatham filius Oziae regis Iuda</span></p>
<p id="micah-15-33"><span class="verse-num">15:33</span> <span class="verse-body">viginti quinque annorum erat cum regnare coepisset et sedecim annis regnavit in Hierusalem nomen matris eius Hierusa filia Sadoc</span></p>
<p id="micah-15-34"><span class="verse-num">15:34</span> <span class="verse-body">fecitque quod erat placitum coram Domino iuxta omnia quae fecerat Ozias pater suus operatus est</span></p>
<p id="micah-15-35"><span class="verse-num">15:35</span> <span class="verse-body">verumtamen excelsa non abstulit adhuc populus immolabat et adolebat incensum in excelsis ipse aedificavit portam domus Domini sublimissimam</span></p>
<p id="micah-15-36"><span class="verse-num">15:36</span> <span class="verse-body">reliqua autem sermonum Ioatham et universa quae fecit nonne haec scripta sunt in libro verborum dierum regum Iuda</span></p>
<p id="micah-15-37"><span class="verse-num">15:37</span> <span class="verse-body">in diebus illis coepit Dominus mittere in Iudam Rasin regem Syriae et Phacee filium Romeliae</span></p>
<p id="micah-15-38"><span class="verse-num">15:38</span> <span class="verse-body">et dormivit Ioatham cum patribus suis sepultusque est cum eis in civitate David patris sui et regnavit Ahaz filius eius pro eo __________________________________________________________________</span></p>
<h2 id="micah-ch-16">Chapter 16</h2>
<p class="verses"><a href="#micah-16-1">1</a> <a href="#micah-16-2">2</a> <a href="#micah-16-3">3</a> <a href="#micah-16-4">4</a> <a href="#micah-16-5">5</a> <a href="#micah-16-6">6</a> <a href="#micah-16-7">7</a> <a href="#micah-16-8">8</a> <a href="#micah-16-9">9</a> <a href="#micah-16-10">10</a> <a href="#micah-16-11">11</a> <a href="#micah-16-12">12</a> <a href="#micah-16-13">13</a> <a href="#micah-16-14">14</a> <a href="#micah-16-15">15</a> <a href="#micah-16-16">16</a> <a href="#micah-16-17">17</a> <a href="#micah-16-18">18</a> <a href="#micah-16-19">19</a> <a href="#micah-16-20">20</a></p>
<p id="micah-16-1"><span class="verse-num">16:1</span> <span class="verse-body">anno septimodecimo Phacee filii Romeliae regnavit Ahaz filius Ioatham regis Iuda</span></p>
<p id="micah-16-2"><span class="verse-num">16:2</span> <span class="verse-body">viginti annorum erat Ahaz cum regnare coepisset et sedecim annis regnavit in Hierusalem non fecit quod erat placitum in conspectu Domini Dei sui sicut David pater eius</span></p>
<p id="micah-16-3"><span class="verse-num">16:3</span> <span class="verse-body">sed ambulavit in via regum Israhel insuper et filium suum consecravit transferens per ignem secundum idola gentium quae dissipavit Dominus coram filiis Israhel</span></p>
<p id="micah-16-4"><span class="verse-num">16:4</span> <span class="verse-body">immolabat quoque victimas et adolebat incensum in excelsis et in collibus et sub omni ligno frondoso</span></p>
<p id="micah-16-5"><span class="verse-num">16:5</span> <span class="verse-body">tunc ascendit Rasin rex Syriae et Phacee filius Romeliae rex Israhel in Hierusalem ad proeliandum cumque obsiderent Ahaz non valuerunt superare eum</span></p>
<p id="micah-16-6"><span class="verse-num">16:6</span> <span class="verse-body">in tempore illo restituit Rasin rex Syriae Ahilam Syriae et eiecit Iudaeos de Ahilam et Idumei venerunt in Ahilam et habitaverunt ibi usque in diem hanc</span></p>
<p id="micah-16-7"><span class="verse-num">16:7</span> <span class="verse-body">misit autem Ahaz nuntios ad Theglathfalassar regem Assyriorum dicens servus tuus et filius tuus ego sum ascende et salvum me fac de manu regis Syriae et de manu regis Israhel qui consurrexerunt adversum me</span></p>
<p id="micah-16-8"><span class="verse-num">16:8</span> <span class="verse-body">et cum collegisset argentum et aurum quod invenire potuit in domo Domini et in thesauris regis misit regi Assyriorum munera</span></p>
<p id="micah-16-9"><span class="verse-num">16:9</span> <span class="verse-body">qui et adquievit voluntati eius ascendit enim rex Assyriorum in Damascum et vastavit eam et transtulit habitatores eius Cyrenen Rasin autem interfecit</span></p>
<p id="micah-16-10"><span class="verse-num">16:10</span> <span class="verse-body">perrexitque rex Ahaz in occursum Theglathfalassar regis Assyriorum in Damascum cumque vidisset altare Damasci misit rex Ahaz ad Uriam sacerdotem exemplar eius et similitudinem iuxta omne opus eius</span></p>
<p id="micah-16-11"><span class="verse-num">16:11</span> <span class="verse-body">extruxitque Urias sacerdos altare iuxta omnia quae praeceperat rex Ahaz de Damasco ita fecit Urias sacerdos donec veniret rex Ahaz de Damasco</span></p>
<p id="micah-16-12"><span class="verse-num">16:12</span> <span class="verse-body">cumque venisset rex de Damasco vidit altare et veneratus est illud ascenditque et immolavit holocausta et sacrificium suum</span></p>
<p id="micah-16-13"><span class="verse-num">16:13</span> <span class="verse-body">et libavit libamina et fudit sanguinem pacificorum quae obtulerat super altare</span></p>
<p id="micah-16-14"><span class="verse-num">16:14</span> <span class="verse-body">porro altare aeneum quod erat coram Domino transtulit de facie templi et de loco altaris et de loco templi Domini posuitque illud ex latere altaris ad aquilonem</span></p>
<p id="micah-16-15"><span class="verse-num">16:15</span> <span class="verse-body">praecepit quoque rex Ahaz Uriae sacerdoti dicens super altare maius offer holocaustum matutinum et sacrificium vespertinum et holocaustum regis et sacrificium eius et holocaustum universi populi terrae et sacrificia eorum et libamina eorum et omnem sanguinem holocausti et universum sanguinem victimae super illud effundes altare vero aeneum erit paratum ad voluntatem meam</span></p>
<p id="micah-16-16"><span class="verse-num">16:16</span> <span class="verse-body">fecit igitur Urias sacerdos iuxta omnia quae praeceperat rex Ahaz</span></p>
<p id="micah-16-17"><span class="verse-num">16:17</span> <span class="verse-body">tulit autem rex Ahaz celatas bases et luterem qui erat desuper et mare deposuit de bubus aeneis qui sustentabant illud et posuit super pavimentum stratum lapide</span></p>
<p id="micah-16-18"><span class="verse-num">16:18</span> <span class="verse-body">Musach quoque sabbati quod aedificaverat in templo et ingressum regis exterius convertit in templo Domini propter regem Assyriorum</span></p>
<p id="micah-16-19"><span class="verse-num">16:19</span> <span class="verse-body">reliqua autem verborum Ahaz quae fecit nonne haec scripta sunt in libro sermonum dierum regum Iuda</span></p>
<p id="micah-16-20"><span class="verse-num">16:20</span> <span class="verse-body">dormivitque Ahaz cum patribus suis et sepultus est cum eis in civitate David et regnavit Ezechias filius eius pro eo __________________________________________________________________</span></p>
<h2 id="micah-ch-17">Chapter 17</h2>
<p class="verses"><a href="#micah-17-1">1</a> <a href="#micah-17-2">2</a> <a href="#micah-17-3">3</a> <a href="#micah-17-4">4</a> <a href="#micah-17-5">5</a> <a href="#micah-17-6">6</a> <a href="#micah-17-7">7</a> <a href="#micah-17-8">8</a> <a href="#micah-17-9">9</a> <a href="#micah-17-10">10</a> <a href="#micah-17-11">11</a> <a href="#micah-17-12">12</a> <a href="#micah-17-13">13</a> <a href="#micah-17-14">14</a> <a href="#micah-17-15">15</a> <a href="#micah-17-16">16</a> <a href="#micah-17-17">17</a> <a href="#micah-17-18">18</a> <a href="#micah-17-19">19</a> <a href="#micah-17-20">20</a> <a href="#micah-17-21">21</a> <a href="#micah-17-22">22</a> <a href="#micah-17-23">23</a> <a href="#micah-17-24">24</a> <a href="#micah-17-25">25</a> <a href="#micah-17-26">26</a> <a href="#micah-17-27">27</a> <a href="#micah-17-28">28</a> <a href="#micah-17-29">29</a> <a href="#micah-17-30">30</a> <a href="#micah-17-31">31</a> <a href="#micah-17-32">32</a> <a href="#micah-17-33">33</a> <a href="#micah-17-34">34</a> <a href="#micah-17-35">35</a> <a href="#micah-17-36">36</a> <a href="#micah-17-37">37</a> <a href="#micah-17-38">38</a> <a href="#micah-17-39">39</a> <a href="#micah-17-40">40</a> <a href="#micah-17-41">41</a></p>
<p id="micah-17-1"><span class="verse-num">17:1</span> <span class="verse-body">anno duodecimo Ahaz regis Iuda regnavit Osee filius Hela in Samaria super Israhel novem annis</span></p>
<p id="micah-17-2"><span class="verse-num">17:2</span> <span class="verse-body">fecitque malum coram Domino sed non sicut reges Israhel qui ante eum fuerant</span></p>
<p id="micah-17-3"><span class="verse-num">17:3</span> <span class="verse-body">contra hunc ascendit Salmanassar rex Assyriorum et factus est ei Osee servus reddebatque illi tributa</span></p>
<p id="micah-17-4"><span class="verse-num">17:4</span> <span class="verse-body">cumque deprehendisset rex Assyriorum Osee quod rebellare nitens misisset nuntios ad Sua regem Aegypti ne praestaret tributa regi Assyriorum sicut singulis annis solitus erat obsedit eum et vinctum misit in carcerem</span></p>
<p id="micah-17-5"><span class="verse-num">17:5</span> <span class="verse-body">pervagatusque est omnem terram et ascendens Samariam obsedit eam tribus annis</span></p>
<p id="micah-17-6"><span class="verse-num">17:6</span> <span class="verse-body">anno autem nono Osee cepit rex Assyriorum Samariam et transtulit Israhel in Assyrios posuitque eos in Ala et in Habor iuxta fluvium Gozan in civitatibus Medorum</span></p>
<p id="micah-17-7"><span class="verse-num">17:7</span> <span class="verse-body">factum est enim cum peccassent filii Israhel Domino Deo suo qui eduxerat eos de terra Aegypti de manu Pharaonis regis Aegypti coluerunt deos alienos</span></p>
<p id="micah-17-8"><span class="verse-num">17:8</span> <span class="verse-body">et ambulaverunt iuxta ritum gentium quas consumpserat Dominus in conspectu filiorum Israhel et regum Israhel quia similiter fecerant</span></p>
<p id="micah-17-9"><span class="verse-num">17:9</span> <span class="verse-body">et operuerunt filii Israhel verbis non rectis Dominum Deum suum et aedificaverunt sibi excelsa in cunctis urbibus suis a turre custodum usque ad civitatem munitam</span></p>
<p id="micah-17-10"><span class="verse-num">17:10</span> <span class="verse-body">feceruntque sibi statuas et lucos in omni colle sublimi et subter omne lignum nemorosum</span></p>
<p id="micah-17-11"><span class="verse-num">17:11</span> <span class="verse-body">et adolebant ibi incensum super aras in more gentium quas transtulerat Dominus a facie eorum feceruntque verba pessima inritantes Dominum</span></p>
<p id="micah-17-12"><span class="verse-num">17:12</span> <span class="verse-body">et coluerunt inmunditias de quibus praecepit Dominus eis ne facerent verbum hoc</span></p>
<p id="micah-17-13"><span class="verse-num">17:13</span> <span class="verse-body">et testificatus est Dominus in Israhel et in Iuda per manum omnium prophetarum et videntum dicens revertimini a viis vestris pessimis et custodite praecepta mea et caerimonias iuxta omnem legem quam praecepi patribus vestris et sicut misi ad vos in manu servorum meorum prophetarum</span></p>
<p id="micah-17-14"><span class="verse-num">17:14</span> <span class="verse-body">qui non audierunt sed induraverunt cervicem suam iuxta cervicem patrum suorum qui noluerunt oboedire Domino Deo suo</span></p>
<p id="micah-17-15"><span class="verse-num">17:15</span> <span class="verse-body">et abiecerunt legitima eius et pactum quod pepigit cum patribus eorum et testificationes quibus contestatus est eos secutique sunt vanitates et vane egerunt et secuti sunt gentes quae erant per circuitum eorum super quibus praeceperat Dominus eis ut non facerent sicut et illae faciebant</span></p>
<p id="micah-17-16"><span class="verse-num">17:16</span> <span class="verse-body">et dereliquerunt omnia praecepta Domini Dei sui feceruntque sibi conflatiles duos vitulos et lucos et adoraverunt universam militiam caeli servieruntque Baal</span></p>
<p id="micah-17-17"><span class="verse-num">17:17</span> <span class="verse-body">et consecrabant ei filios suos et filias suas per ignem et divinationibus inserviebant et auguriis et tradiderunt se ut facerent malum coram Domino et inritarent eum</span></p>
<p id="micah-17-18"><span class="verse-num">17:18</span> <span class="verse-body">iratusque est Dominus vehementer Israhel et abstulit eos de conspectu suo et non remansit nisi tribus Iuda tantummodo</span></p>
<p id="micah-17-19"><span class="verse-num">17:19</span> <span class="verse-body">sed nec ipse Iuda custodivit mandata Domini Dei sui verum ambulavit in erroribus Israhel quos operatus fuerat</span></p>
<p id="micah-17-20"><span class="verse-num">17:20</span> <span class="verse-body">proiecitque Dominus omne semen Israhel et adflixit eos et tradidit in manu diripientium donec proiceret eos a facie sua</span></p>
<p id="micah-17-21"><span class="verse-num">17:21</span> <span class="verse-body">ex eo iam tempore quo scissus est Israhel a domo David et constituerunt sibi regem Hieroboam filium Nabath separavit enim Hieroboam Israhel a Domino et peccare eos fecit peccatum magnum</span></p>
<p id="micah-17-22"><span class="verse-num">17:22</span> <span class="verse-body">et ambulaverunt filii Israhel in universis peccatis Hieroboam quae fecerat non recesserunt ab eis</span></p>
<p id="micah-17-23"><span class="verse-num">17:23</span> <span class="verse-body">usquequo auferret Dominus Israhel a facie sua sicut locutus fuerat in manu omnium servorum suorum prophetarum translatusque est Israhel de terra sua in Assyrios usque in diem hanc</span></p>
<p id="micah-17-24"><span class="verse-num">17:24</span> <span class="verse-body">adduxit autem rex Assyriorum de Babylone et de Chutha et de Haiath et de Emath et de Sepharvaim et conlocavit eos in civitatibus Samariae pro filiis Israhel qui possederunt Samariam et habitaverunt in urbibus eius</span></p>
<p id="micah-17-25"><span class="verse-num">17:25</span> <span class="verse-body">cumque ibi habitare coepissent non timebant Dominum et inmisit eis Dominus leones qui interficiebant eos</span></p>
<p id="micah-17-26"><span class="verse-num">17:26</span> <span class="verse-body">nuntiatumque est regi Assyriorum et dictum gentes quas transtulisti et habitare fecisti in civitatibus Samariae ignorant legitima Dei terrae et inmisit in eos Dominus leones et ecce interficiunt eos eo quod ignorent ritum Dei terrae</span></p>
<p id="micah-17-27"><span class="verse-num">17:27</span> <span class="verse-body">praecepit autem rex Assyriorum dicens ducite illuc unum de sacerdotibus quos inde captivos adduxistis et vadat et habitet cum eis et doceat eos legitima Dei terrae</span></p>
<p id="micah-17-28"><span class="verse-num">17:28</span> <span class="verse-body">igitur cum venisset unus de sacerdotibus his qui captivi ducti fuerant de Samaria habitavit in Bethel et docebat eos quomodo colerent Dominum</span></p>
<p id="micah-17-29"><span class="verse-num">17:29</span> <span class="verse-body">et unaquaeque gens fabricata est deum suum posueruntque eos in fanis excelsis quae fecerant Samaritae gens et gens in urbibus suis in quibus habitabant</span></p>
<p id="micah-17-30"><span class="verse-num">17:30</span> <span class="verse-body">viri enim babylonii fecerunt Socchothbenoth viri autem chutheni fecerunt Nergel et viri de Emath fecerunt Asima</span></p>
<p id="micah-17-31"><span class="verse-num">17:31</span> <span class="verse-body">porro Evei fecerunt Nebaaz et Tharthac hii autem qui erant de Sepharvaim conburebant filios suos igni Adramelech et Anamelech diis Sepharvaim</span></p>
<p id="micah-17-32"><span class="verse-num">17:32</span> <span class="verse-body">et nihilominus colebant Dominum fecerunt autem sibi de novissimis sacerdotes excelsorum et ponebant eos in fanis sublimibus</span></p>
<p id="micah-17-33"><span class="verse-num">17:33</span> <span class="verse-body">et cum Dominum colerent diis quoque suis serviebant iuxta consuetudinem gentium de quibus translati fuerant Samariam</span></p>
<p id="micah-17-34"><span class="verse-num">17:34</span> <span class="verse-body">usque in praesentem diem morem sequuntur antiquum non timent Dominum neque custodiunt caerimonias eius et iudicia et legem et mandatum quod praeceperat Dominus filiis Iacob quem cognominavit Israhel</span></p>
<p id="micah-17-35"><span class="verse-num">17:35</span> <span class="verse-body">et percusserat cum eis pactum et mandaverat eis dicens nolite timere deos alienos et non adoretis eos neque colatis et non immoletis eis</span></p>
<p id="micah-17-36"><span class="verse-num">17:36</span> <span class="verse-body">sed Dominum Deum vestrum qui eduxit vos de terra Aegypti in fortitudine magna et in brachio extento ipsum timete illum adorate et ipsi immolate</span></p>
<p id="micah-17-37"><span class="verse-num">17:37</span> <span class="verse-body">caerimonias quoque et iudicia et legem et mandatum quod scripsit vobis custodite ut faciatis cunctis diebus et non timeatis deos alienos</span></p>
<p id="micah-17-38"><span class="verse-num">17:38</span> <span class="verse-body">et pactum quod percussi vobiscum nolite oblivisci nec colatis deos alienos</span></p>
<p id="micah-17-39"><span class="verse-num">17:39</span> <span class="verse-body">sed Dominum Deum vestrum timete et ipse eruet vos de manu omnium inimicorum vestrorum</span></p>
<p id="micah-17-40"><span class="verse-num">17:40</span> <span class="verse-body">illi vero non audierunt sed iuxta consuetudinem suam pristinam perpetrabant</span></p>
<p id="micah-17-41"><span class="verse-num">17:41</span> <span class="verse-body">fuerunt igitur gentes istae timentes quidem Dominum sed nihilominus et idolis suis servientes nam et filii eorum et nepotes sicut fecerunt parentes sui ita faciunt usque in praesentem diem __________________________________________________________________</span></p>
<h2 id="micah-ch-18">Chapter 18</h2>
<p class="verses"><a href="#micah-18-1">1</a> <a href="#micah-18-2">2</a> <a href="#micah-18-3">3</a> <a href="#micah-18-4">4</a> <a href="#micah-18-5">5</a> <a href="#micah-18-6">6</a> <a href="#micah-18-7">7</a> <a href="#micah-18-8">8</a> <a href="#micah-18-9">9</a> <a href="#micah-18-10">10</a> <a href="#micah-18-11">11</a> <a href="#micah-18-12">12</a> <a href="#micah-18-13">13</a> <a href="#micah-18-14">14</a> <a href="#micah-18-15">15</a> <a href="#micah-18-16">16</a> <a href="#micah-18-17">17</a> <a href="#micah-18-18">18</a> <a href="#micah-18-19">19</a> <a href="#micah-18-20">20</a> <a href="#micah-18-21">21</a> <a href="#micah-18-22">22</a> <a href="#micah-18-23">23</a> <a href="#micah-18-24">24</a> <a href="#micah-18-25">25</a> <a href="#micah-18-26">26</a> <a href="#micah-18-27">27</a> <a href="#micah-18-28">28</a> <a href="#micah-18-29">29</a> <a href="#micah-18-30">30</a> <a href="#micah-18-31">31</a> <a href="#micah-18-32">32</a> <a href="#micah-18-33">33</a> <a href="#micah-18-34">34</a> <a href="#micah-18-35">35</a> <a href="#micah-18-36">36</a> <a href="#micah-18-37">37</a></p>
<p id="micah-18-1"><span class="verse-num">18:1</span> <span class="verse-body">anno tertio Osee filii Hela regis Israhel regnavit Ezechias filius Ahaz regis Iuda</span></p>
<p id="micah-18-2"><span class="verse-num">18:2</span> <span class="verse-body">viginti quinque annorum erat cum regnare coepisset et viginti et novem annis regnavit in Hierusalem nomen matris eius Abi filia Zacchariae</span></p>
<p id="micah-18-3"><span class="verse-num">18:3</span> <span class="verse-body">fecitque quod erat bonum coram Domino iuxta omnia quae fecerat David pater suus</span></p>
<p id="micah-18-4"><span class="verse-num">18:4</span> <span class="verse-body">ipse dissipavit excelsa et contrivit statuas et succidit lucos confregitque serpentem aeneum quem fecerat Moses siquidem usque ad illud tempus filii Israhel adolebant ei incensum vocavitque eum Naasthan</span></p>
<p id="micah-18-5"><span class="verse-num">18:5</span> <span class="verse-body">in Domino Deo Israhel speravit itaque post eum non fuit similis ei de cunctis regibus Iuda sed neque in his qui ante eum fuerunt</span></p>
<p id="micah-18-6"><span class="verse-num">18:6</span> <span class="verse-body">et adhesit Domino et non recessit a vestigiis eius fecitque mandata eius quae praeceperat Dominus Mosi</span></p>
<p id="micah-18-7"><span class="verse-num">18:7</span> <span class="verse-body">unde et erat Dominus cum eo et in cunctis ad quae procedebat sapienter se agebat rebellavit quoque contra regem Assyriorum et non servivit ei</span></p>
<p id="micah-18-8"><span class="verse-num">18:8</span> <span class="verse-body">ipse percussit Philistheos usque Gazam et omnes terminos eorum a turre custodum usque ad civitatem muratam</span></p>
<p id="micah-18-9"><span class="verse-num">18:9</span> <span class="verse-body">anno quarto regis Ezechiae qui erat annus septimus Osee filii Hela regis Israhel ascendit Salmanassar rex Assyriorum Samariam et obpugnavit eam</span></p>
<p id="micah-18-10"><span class="verse-num">18:10</span> <span class="verse-body">et cepit nam post annos tres anno sexto Ezechiae id est nono anno Osee regis Israhel capta est Samaria</span></p>
<p id="micah-18-11"><span class="verse-num">18:11</span> <span class="verse-body">et transtulit rex Assyriorum Israhel in Assyrios conlocavitque eos in Ala et in Habor fluviis Gozan in civitatibus Medorum</span></p>
<p id="micah-18-12"><span class="verse-num">18:12</span> <span class="verse-body">quia non audierunt vocem Domini Dei sui sed praetergressi sunt pactum eius omnia quae praeceperat Moses servus Domini non audierunt neque fecerunt</span></p>
<p id="micah-18-13"><span class="verse-num">18:13</span> <span class="verse-body">anno quartodecimo regis Ezechiae ascendit Sennacherib rex Assyriorum ad universas civitates Iuda munitas et cepit eas</span></p>
<p id="micah-18-14"><span class="verse-num">18:14</span> <span class="verse-body">tunc misit Ezechias rex Iuda nuntios ad regem Assyriorum Lachis dicens peccavi recede a me et omne quod inposueris mihi feram indixit itaque rex Assyriorum Ezechiae regi Iudae trecenta talenta argenti et triginta talenta auri</span></p>
<p id="micah-18-15"><span class="verse-num">18:15</span> <span class="verse-body">deditque Ezechias omne argentum quod reppertum fuerat in domo Domini et in thesauris regis</span></p>
<p id="micah-18-16"><span class="verse-num">18:16</span> <span class="verse-body">in tempore illo confregit Ezechias valvas templi Domini et lamminas auri quas ipse adfixerat et dedit eas regi Assyriorum</span></p>
<p id="micah-18-17"><span class="verse-num">18:17</span> <span class="verse-body">misit autem rex Assyriorum Tharthan et Rabsaris et Rabsacen de Lachis ad regem Ezechiam cum manu valida Hierusalem qui cum ascendissent venerunt in Hierusalem et steterunt iuxta aquaeductum piscinae superioris quae est in via agri Fullonis</span></p>
<p id="micah-18-18"><span class="verse-num">18:18</span> <span class="verse-body">vocaveruntque regem egressus est autem ad eos Eliachim filius Helciae praepositus domus et Sobna scriba et Ioahe filius Asaph a commentariis</span></p>
<p id="micah-18-19"><span class="verse-num">18:19</span> <span class="verse-body">dixitque ad eos Rabsaces loquimini Ezechiae haec dicit rex magnus rex Assyriorum quae est ista fiducia qua niteris</span></p>
<p id="micah-18-20"><span class="verse-num">18:20</span> <span class="verse-body">forsitan inisti consilium ut praepares te ad proelium in quo confidis ut audeas rebellare</span></p>
<p id="micah-18-21"><span class="verse-num">18:21</span> <span class="verse-body">an speras in baculo harundineo atque confracto Aegypto super quem si incubuerit homo comminutus ingreditur manum eius et perforabit eam sic est Pharao rex Aegypti omnibus qui confidunt in se</span></p>
<p id="micah-18-22"><span class="verse-num">18:22</span> <span class="verse-body">quod si dixeritis mihi in Domino Deo nostro habemus fiduciam nonne iste est cuius abstulit Ezechias excelsa et altaria et praecepit Iudae et Hierusalem ante altare hoc adorabitis in Hierusalem</span></p>
<p id="micah-18-23"><span class="verse-num">18:23</span> <span class="verse-body">nunc igitur transite ad dominum meum regem Assyriorum et dabo vobis duo milia equorum et videte an habere valeatis ascensores eorum</span></p>
<p id="micah-18-24"><span class="verse-num">18:24</span> <span class="verse-body">et quomodo potestis resistere ante unum satrapam de servis domini mei minimis an fiduciam habes in Aegypto propter currus et equites</span></p>
<p id="micah-18-25"><span class="verse-num">18:25</span> <span class="verse-body">numquid sine Domini voluntate ascendi ad locum istum ut demolirer eum Dominus dixit mihi ascende ad terram hanc et demolire eam</span></p>
<p id="micah-18-26"><span class="verse-num">18:26</span> <span class="verse-body">dixerunt autem Eliachim filius Helciae et Sobna et Ioahe Rabsaci precamur ut loquaris nobis servis tuis syriace siquidem intellegimus hanc linguam et non loquaris nobis iudaice audiente populo qui est super murum</span></p>
<p id="micah-18-27"><span class="verse-num">18:27</span> <span class="verse-body">responditque eis Rabsaces numquid ad dominum tuum et ad te misit me dominus meus ut loquerer sermones hos et non ad viros qui sedent super murum ut comedant stercora sua et bibant urinam suam vobiscum</span></p>
<p id="micah-18-28"><span class="verse-num">18:28</span> <span class="verse-body">stetit itaque Rabsaces et clamavit voce magna iudaice et ait audite verba regis magni regis Assyriorum</span></p>
<p id="micah-18-29"><span class="verse-num">18:29</span> <span class="verse-body">haec dicit rex non vos seducat Ezechias non enim poterit eruere vos de manu mea</span></p>
<p id="micah-18-30"><span class="verse-num">18:30</span> <span class="verse-body">neque fiduciam vobis tribuat super Domino dicens eruens liberabit nos Dominus et non tradetur civitas haec in manu regis Assyriorum</span></p>
<p id="micah-18-31"><span class="verse-num">18:31</span> <span class="verse-body">nolite audire Ezechiam haec enim dicit rex Assyriorum facite mecum quod vobis est utile et egredimini ad me et comedet unusquisque de vinea sua et de ficu sua et bibetis aquas de cisternis vestris</span></p>
<p id="micah-18-32"><span class="verse-num">18:32</span> <span class="verse-body">donec veniam et transferam vos in terram quae similis terrae vestrae est in terram fructiferam et fertilem vini terram panis et vinearum terram olivarum et olei ac mellis et vivetis et non moriemini nolite audire Ezechiam qui vos decipit dicens Dominus liberabit nos</span></p>
<p id="micah-18-33"><span class="verse-num">18:33</span> <span class="verse-body">numquid liberaverunt dii gentium terram suam de manu regis Assyriorum</span></p>
<p id="micah-18-34"><span class="verse-num">18:34</span> <span class="verse-body">ubi est deus Emath et Arfad ubi est deus Sepharvaim Ana et Ava numquid liberaverunt Samariam de manu mea</span></p>
<p id="micah-18-35"><span class="verse-num">18:35</span> <span class="verse-body">quinam illi sunt in universis diis terrarum qui eruerunt regionem suam de manu mea ut possit eruere Dominus Hierusalem de manu mea</span></p>
<p id="micah-18-36"><span class="verse-num">18:36</span> <span class="verse-body">tacuit itaque populus et non respondit ei quicquam siquidem praeceptum regis acceperant ut non responderent ei</span></p>
<p id="micah-18-37"><span class="verse-num">18:37</span> <span class="verse-body">venitque Eliachim filius Helciae praepositus domus et Sobna scriba et Ioahe filius Asaph a commentariis ad Ezechiam scissis vestibus et nuntiaverunt ei verba Rabsacis __________________________________________________________________</span></p>
<h2 id="micah-ch-19">Chapter 19</h2>
<p class="verses"><a href="#micah-19-1">1</a> <a href="#micah-19-2">2</a> <a href="#micah-19-3">3</a> <a href="#micah-19-4">4</a> <a href="#micah-19-5">5</a> <a href="#micah-19-6">6</a> <a href="#micah-19-7">7</a> <a href="#micah-19-8">8</a> <a href="#micah-19-9">9</a> <a href="#micah-19-10">10</a> <a href="#micah-19-11">11</a> <a href="#micah-19-12">12</a> <a href="#micah-19-13">13</a> <a href="#micah-19-14">14</a> <a href="#micah-19-15">15</a> <a href="#micah-19-16">16</a> <a href="#micah-19-17">17</a> <a href="#micah-19-18">18</a> <a href="#micah-19-19">19</a> <a href="#micah-19-20">20</a> <a href="#micah-19-21">21</a> <a href="#micah-19-22">22</a> <a href="#micah-19-23">23</a> <a href="#micah-19-24">24</a> <a href="#micah-19-25">25</a> <a href="#micah-19-26">26</a> <a href="#micah-19-27">27</a> <a href="#micah-19-28">28</a> <a href="#micah-19-29">29</a> <a href="#micah-19-30">30</a> <a href="#micah-19-31">31</a> <a href="#micah-19-32">32</a> <a href="#micah-19-33">33</a> <a href="#micah-19-34">34</a> <a href="#micah-19-35">35</a> <a href="#micah-19-36">36</a> <a href="#micah-19-37">37</a></p>
<p id="micah-19-1"><span class="verse-num">19:1</span> <span class="verse-body">quae cum audisset rex Ezechias scidit vestimenta sua et opertus est sacco ingressusque est domum Domini</span></p>
<p id="micah-19-2"><span class="verse-num">19:2</span> <span class="verse-body">et misit Eliachim praepositum domus et Sobnam scribam et senes de sacerdotibus opertos saccis ad Esaiam prophetam filium Amos</span></p>
<p id="micah-19-3"><span class="verse-num">19:3</span> <span class="verse-body">qui dixerunt haec dicit Ezechias dies tribulationis et increpationis et blasphemiae dies iste venerunt filii usque ad partum et vires non habet parturiens</span></p>
<p id="micah-19-4"><span class="verse-num">19:4</span> <span class="verse-body">si forte audiat Dominus Deus tuus universa verba Rabsacis quem misit rex Assyriorum dominus suus ut exprobraret Deum viventem et argueret verbis quae audivit Dominus Deus tuus et fac orationem pro reliquiis quae reppertae sunt</span></p>
<p id="micah-19-5"><span class="verse-num">19:5</span> <span class="verse-body">venerunt ergo servi regis Ezechiae ad Esaiam</span></p>
<p id="micah-19-6"><span class="verse-num">19:6</span> <span class="verse-body">dixitque eis Esaias haec dicetis domino vestro haec dicit Dominus noli timere a facie sermonum quos audisti quibus blasphemaverunt pueri regis Assyriorum me</span></p>
<p id="micah-19-7"><span class="verse-num">19:7</span> <span class="verse-body">ecce ego inmittam ei spiritum et audiet nuntium et revertetur in terram suam et deiciam eum gladio in terra sua</span></p>
<p id="micah-19-8"><span class="verse-num">19:8</span> <span class="verse-body">reversus est igitur Rabsaces et invenit regem Assyriorum expugnantem Lobnam audierat enim quod recessisset de Lachis</span></p>
<p id="micah-19-9"><span class="verse-num">19:9</span> <span class="verse-body">cumque audisset de Tharaca rege Aethiopiae dicentes ecce egressus est ut pugnet adversum te et iret contra eum misit nuntios ad Ezechiam dicens</span></p>
<p id="micah-19-10"><span class="verse-num">19:10</span> <span class="verse-body">haec dicite Ezechiae regi Iudae non te seducat Deus tuus in quo habes fiduciam neque dicas non tradetur Hierusalem in manu regis Assyriorum</span></p>
<p id="micah-19-11"><span class="verse-num">19:11</span> <span class="verse-body">tu enim ipse audisti quae fecerint reges Assyriorum universis terris quomodo vastaverint eas num ergo solus poteris liberari</span></p>
<p id="micah-19-12"><span class="verse-num">19:12</span> <span class="verse-body">numquid liberaverunt dii gentium singulos quos vastaverunt patres mei Gozan videlicet et Aran et Reseph et filios Eden qui erant in Thelassar</span></p>
<p id="micah-19-13"><span class="verse-num">19:13</span> <span class="verse-body">ubi est rex Emath et rex Arfad et rex civitatis Sepharvaim Ana et Ava</span></p>
<p id="micah-19-14"><span class="verse-num">19:14</span> <span class="verse-body">itaque cum accepisset Ezechias litteras de manu nuntiorum et legisset eas ascendit in domum Domini et expandit eas coram Domino</span></p>
<p id="micah-19-15"><span class="verse-num">19:15</span> <span class="verse-body">et oravit in conspectu eius dicens Domine Deus Israhel qui sedes super cherubin tu es Deus solus regum omnium terrae tu fecisti caelum et terram</span></p>
<p id="micah-19-16"><span class="verse-num">19:16</span> <span class="verse-body">inclina aurem tuam et audi aperi Domine oculos tuos et vide et audi omnia verba Sennacherib qui misit ut exprobraret nobis Deum viventem</span></p>
<p id="micah-19-17"><span class="verse-num">19:17</span> <span class="verse-body">vere Domine dissipaverunt reges Assyriorum gentes et terras omnium</span></p>
<p id="micah-19-18"><span class="verse-num">19:18</span> <span class="verse-body">et miserunt deos eorum in ignem non enim erant dii sed opera manuum hominum e ligno et lapide et perdiderunt eos</span></p>
<p id="micah-19-19"><span class="verse-num">19:19</span> <span class="verse-body">nunc igitur Domine Deus noster salvos nos fac de manu eius ut sciant omnia regna terrae quia tu es Dominus Deus solus</span></p>
<p id="micah-19-20"><span class="verse-num">19:20</span> <span class="verse-body">misit autem Esaias filius Amos ad Ezechiam dicens haec dicit Dominus Deus Israhel quae deprecatus es me super Sennacherib rege Assyriorum audivi</span></p>
<p id="micah-19-21"><span class="verse-num">19:21</span> <span class="verse-body">iste est sermo quem locutus est Dominus de eo sprevit te et subsannavit virgo filia Sion post tergum tuum caput movit filia Hierusalem</span></p>
<p id="micah-19-22"><span class="verse-num">19:22</span> <span class="verse-body">cui exprobrasti et quem blasphemasti contra quem exaltasti vocem et elevasti in excelsum oculos tuos contra Sanctum Israhel</span></p>
<p id="micah-19-23"><span class="verse-num">19:23</span> <span class="verse-body">per manum servorum tuorum exprobrasti Domino et dixisti in multitudine curruum meorum ascendi excelsa montium in summitate Libani et succidi sublimes cedros eius electas abietes eius et ingressus sum usque ad terminos eius saltum Carmeli eius</span></p>
<p id="micah-19-24"><span class="verse-num">19:24</span> <span class="verse-body">ego succidi et bibi aquas alienas et siccavi vestigiis pedum meorum omnes aquas clausas</span></p>
<p id="micah-19-25"><span class="verse-num">19:25</span> <span class="verse-body">numquid non audisti quid ab initio fecerim ex diebus antiquis plasmavi illud et nunc adduxi eruntque in ruinam collium pugnantium civitates munitae</span></p>
<p id="micah-19-26"><span class="verse-num">19:26</span> <span class="verse-body">et qui sedent in eis humiles manu contremuerunt et confusi sunt facti sunt quasi faenum agri et virens herba tectorum quae arefacta est antequam veniret ad maturitatem</span></p>
<p id="micah-19-27"><span class="verse-num">19:27</span> <span class="verse-body">habitaculum tuum et egressum tuum et viam tuam ego praescivi et furorem tuum contra me</span></p>
<p id="micah-19-28"><span class="verse-num">19:28</span> <span class="verse-body">insanisti in me et superbia tua ascendit in aures meas ponam itaque circulum in naribus tuis et camum in labris tuis et reducam te in viam per quam venisti</span></p>
<p id="micah-19-29"><span class="verse-num">19:29</span> <span class="verse-body">tibi autem Ezechia hoc erit signum comede hoc anno quod reppereris in secundo autem anno quae sponte nascuntur porro in anno tertio seminate et metite plantate vineas et comedite fructum earum</span></p>
<p id="micah-19-30"><span class="verse-num">19:30</span> <span class="verse-body">et quodcumque reliquum fuerit de domo Iuda mittet radicem deorsum et faciet fructum sursum</span></p>
<p id="micah-19-31"><span class="verse-num">19:31</span> <span class="verse-body">de Hierusalem quippe egredientur reliquiae et quod salvetur de monte Sion zelus Domini exercituum faciet hoc</span></p>
<p id="micah-19-32"><span class="verse-num">19:32</span> <span class="verse-body">quam ob rem haec dicit Dominus de rege Assyriorum non ingredietur urbem hanc nec mittet in eam sagittam nec occupabit eam clypeus nec circumdabit eam munitio</span></p>
<p id="micah-19-33"><span class="verse-num">19:33</span> <span class="verse-body">per viam qua venit revertetur et civitatem hanc non ingredietur dicit Dominus</span></p>
<p id="micah-19-34"><span class="verse-num">19:34</span> <span class="verse-body">protegamque urbem hanc et salvabo eam propter me et propter David servum meum</span></p>
<p id="micah-19-35"><span class="verse-num">19:35</span> <span class="verse-body">factum est igitur in nocte illa venit angelus Domini et percussit castra Assyriorum centum octoginta quinque milia cumque diluculo surrexisset vidit omnia corpora mortuorum et recedens abiit</span></p>
<p id="micah-19-36"><span class="verse-num">19:36</span> <span class="verse-body">et reversus est Sennacherib rex Assyriorum et mansit in Nineve</span></p>
<p id="micah-19-37"><span class="verse-num">19:37</span> <span class="verse-body">cumque adoraret in templo Neserach deum suum Adramelech et Sarasar filii eius percusserunt eum gladio fugeruntque in terram Armeniorum et regnavit Eseraddon filius eius pro eo __________________________________________________________________</span></p>
<h2 id="micah-ch-20">Chapter 20</h2>
<p class="verses"><a href="#micah-20-1">1</a> <a href="#micah-20-2">2</a> <a href="#micah-20-3">3</a> <a href="#micah-20-4">4</a> <a href="#micah-20-5">5</a> <a href="#micah-20-6">6</a> <a href="#micah-20-7">7</a> <a href="#micah-20-8">8</a> <a href="#micah-20-9">9</a> <a href="#micah-20-10">10</a> <a href="#micah-20-11">11</a> <a href="#micah-20-12">12</a> <a href="#micah-20-13">13</a> <a href="#micah-20-14">14</a> <a href="#micah-20-15">15</a> <a href="#micah-20-16">16</a> <a href="#micah-20-17">17</a> <a href="#micah-20-18">18</a> <a href="#micah-20-19">19</a> <a href="#micah-20-20">20</a> <a href="#micah-20-21">21</a></p>
<p id="micah-20-1"><span class="verse-num">20:1</span> <span class="verse-body">in diebus illis aegrotavit Ezechias usque ad mortem et venit ad eum Esaias filius Amos prophetes dixitque ei haec dicit Dominus Deus praecipe domui tuae morieris enim et non vives</span></p>
<p id="micah-20-2"><span class="verse-num">20:2</span> <span class="verse-body">qui convertit faciem suam ad parietem et oravit Dominum dicens</span></p>
<p id="micah-20-3"><span class="verse-num">20:3</span> <span class="verse-body">obsecro Domine memento quomodo ambulaverim coram te in veritate et in corde perfecto et quod placitum est coram te fecerim flevit itaque Ezechias fletu magno</span></p>
<p id="micah-20-4"><span class="verse-num">20:4</span> <span class="verse-body">et antequam egrederetur Esaias mediam partem atrii factus est sermo Domini ad eum dicens</span></p>
<p id="micah-20-5"><span class="verse-num">20:5</span> <span class="verse-body">revertere et dic Ezechiae duci populi mei haec dicit Dominus Deus David patris tui audivi orationem tuam vidi lacrimam tuam et ecce sanavi te die tertio ascendes templum Domini</span></p>
<p id="micah-20-6"><span class="verse-num">20:6</span> <span class="verse-body">et addam diebus tuis quindecim annos sed et de manu regis Assyriorum liberabo te et civitatem hanc et protegam urbem istam propter me et propter David servum meum</span></p>
<p id="micah-20-7"><span class="verse-num">20:7</span> <span class="verse-body">dixitque Esaias adferte massam ficorum quam cum adtulissent et posuissent super ulcus eius curatus est</span></p>
<p id="micah-20-8"><span class="verse-num">20:8</span> <span class="verse-body">dixerat autem Ezechias ad Esaiam quod erit signum quia Dominus me sanabit et quia ascensurus sum die tertio templum Domini</span></p>
<p id="micah-20-9"><span class="verse-num">20:9</span> <span class="verse-body">cui ait Esaias hoc erit signum a Domino quod facturus sit Dominus sermonem quem locutus est vis ut accedat umbra decem lineis an ut revertatur totidem gradibus</span></p>
<p id="micah-20-10"><span class="verse-num">20:10</span> <span class="verse-body">et ait Ezechias facile est umbram crescere decem lineis nec hoc volo ut fiat sed ut revertatur retrorsum decem gradibus</span></p>
<p id="micah-20-11"><span class="verse-num">20:11</span> <span class="verse-body">invocavit itaque Esaias propheta Dominum et reduxit umbram per lineas quibus iam descenderat in horologio Ahaz retrorsum decem gradibus</span></p>
<p id="micah-20-12"><span class="verse-num">20:12</span> <span class="verse-body">in tempore illo misit Berodach Baladan filius Baladan rex Babyloniorum litteras et munera ad Ezechiam audierat enim quod aegrotasset Ezechias</span></p>
<p id="micah-20-13"><span class="verse-num">20:13</span> <span class="verse-body">laetatus est autem in adventum eorum Ezechias et ostendit eis domum aromatum et aurum et argentum et pigmenta varia unguenta quoque et domum vasorum suorum et omnia quae habere potuerat in thesauris suis non fuit quod non monstraret eis Ezechias in domo sua et in omni potestate sua</span></p>
<p id="micah-20-14"><span class="verse-num">20:14</span> <span class="verse-body">venit autem Esaias propheta ad regem Ezechiam dixitque ei quid dixerunt viri isti aut unde venerunt ad te cui ait Ezechias de terra longinqua venerunt de Babylone</span></p>
<p id="micah-20-15"><span class="verse-num">20:15</span> <span class="verse-body">at ille respondit quid viderunt in domo tua ait Ezechias omnia quae sunt in domo mea viderunt nihil est quod non monstraverim eis in thesauris meis</span></p>
<p id="micah-20-16"><span class="verse-num">20:16</span> <span class="verse-body">dixit itaque Esaias Ezechiae audi sermonem Domini</span></p>
<p id="micah-20-17"><span class="verse-num">20:17</span> <span class="verse-body">ecce dies venient et auferentur omnia quae sunt in domo tua et quae condiderunt patres tui usque in diem hanc in Babylone non remanebit quicquam ait Dominus</span></p>
<p id="micah-20-18"><span class="verse-num">20:18</span> <span class="verse-body">sed et de filiis tuis qui egredientur ex te quos generabis tollentur et erunt eunuchi in palatio regis Babylonis</span></p>
<p id="micah-20-19"><span class="verse-num">20:19</span> <span class="verse-body">dixit Ezechias ad Esaiam bonus sermo Domini quem locutus est sit pax et veritas in diebus meis</span></p>
<p id="micah-20-20"><span class="verse-num">20:20</span> <span class="verse-body">reliqua autem sermonum Ezechiae et omnis fortitudo eius et quomodo fecerit piscinam et aquaeductum et introduxerit aquas in civitatem nonne haec scripta sunt in libro sermonum dierum regum Iuda</span></p>
<p id="micah-20-21"><span class="verse-num">20:21</span> <span class="verse-body">dormivitque Ezechias cum patribus suis et regnavit Manasses filius eius pro eo __________________________________________________________________</span></p>
<h2 id="micah-ch-21">Chapter 21</h2>
<p class="verses"><a href="#micah-21-1">1</a> <a href="#micah-21-2">2</a> <a href="#micah-21-3">3</a> <a href="#micah-21-4">4</a> <a href="#micah-21-5">5</a> <a href="#micah-21-6">6</a> <a href="#micah-21-7">7</a> <a href="#micah-21-8">8</a> <a href="#micah-21-9">9</a> <a href="#micah-21-10">10</a> <a href="#micah-21-11">11</a> <a href="#micah-21-12">12</a> <a href="#micah-21-13">13</a> <a href="#micah-21-14">14</a> <a href="#micah-21-15">15</a> <a href="#micah-21-16">16</a> <a href="#micah-21-17">17</a> <a href="#micah-21-18">18</a> <a href="#micah-21-19">19</a> <a href="#micah-21-20">20</a> <a href="#micah-21-21">21</a> <a href="#micah-21-22">22</a> <a href="#micah-21-23">23</a> <a href="#micah-21-24">24</a> <a href="#micah-21-25">25</a> <a href="#micah-21-26">26</a></p>
<p id="micah-21-1"><span class="verse-num">21:1</span> <span class="verse-body">duodecim annorum erat Manasses cum regnare coepisset et quinquaginta quinque annis regnavit in Hierusalem nomen matris eius Aphsiba</span></p>
<p id="micah-21-2"><span class="verse-num">21:2</span> <span class="verse-body">fecitque malum in conspectu Domini iuxta idola gentium quas delevit Dominus a facie filiorum Israhel</span></p>
<p id="micah-21-3"><span class="verse-num">21:3</span> <span class="verse-body">conversusque est et aedificavit excelsa quae dissipaverat Ezechias pater eius et erexit aras Baal et fecit lucos sicut fecerat Ahab rex Israhel et adoravit omnem militiam caeli et coluit eam</span></p>
<p id="micah-21-4"><span class="verse-num">21:4</span> <span class="verse-body">extruxitque aras in domo Domini de qua dixit Dominus in Hierusalem ponam nomen meum</span></p>
<p id="micah-21-5"><span class="verse-num">21:5</span> <span class="verse-body">et extruxit altaria universae militiae caeli in duobus atriis templi Domini</span></p>
<p id="micah-21-6"><span class="verse-num">21:6</span> <span class="verse-body">et transduxit filium suum per ignem et ariolatus est et observavit auguria et fecit pythones et aruspices multiplicavit ut faceret malum coram Domino et inritaret eum</span></p>
<p id="micah-21-7"><span class="verse-num">21:7</span> <span class="verse-body">posuit quoque idolum luci quem fecerat in templo Domini super quo locutus est Dominus ad David et ad Salomonem filium eius in templo hoc et in Hierusalem quam elegi de cunctis tribubus Israhel ponam nomen meum in sempiternum</span></p>
<p id="micah-21-8"><span class="verse-num">21:8</span> <span class="verse-body">et ultra non faciam commoveri pedem Israhel de terra quam dedi patribus eorum sic tamen si custodierint opere omnia quae praecepi eis et universam legem quam mandavit eis servus meus Moses</span></p>
<p id="micah-21-9"><span class="verse-num">21:9</span> <span class="verse-body">illi vero non audierunt sed seducti sunt a Manasse ut facerent malum super gentes quas contrivit Dominus a facie filiorum Israhel</span></p>
<p id="micah-21-10"><span class="verse-num">21:10</span> <span class="verse-body">locutusque est Dominus in manu servorum suorum prophetarum dicens</span></p>
<p id="micah-21-11"><span class="verse-num">21:11</span> <span class="verse-body">quia fecit Manasses rex Iuda abominationes istas pessimas super omnia quae fecerunt Amorrei ante eum et peccare fecit etiam Iudam in inmunditiis suis</span></p>
<p id="micah-21-12"><span class="verse-num">21:12</span> <span class="verse-body">propterea haec dicit Dominus Deus Israhel ecce ego inducam mala super Hierusalem et Iudam ut quicumque audierit tinniant ambae aures eius</span></p>
<p id="micah-21-13"><span class="verse-num">21:13</span> <span class="verse-body">et extendam super Hierusalem funiculum Samariae et pondus domus Ahab et delebo Hierusalem sicut deleri solent tabulae delens vertam et ducam crebrius stilum super faciem eius</span></p>
<p id="micah-21-14"><span class="verse-num">21:14</span> <span class="verse-body">dimittam vero reliquias hereditatis meae et tradam eas in manu inimicorum eius eruntque in vastitate et rapina cunctis adversariis suis</span></p>
<p id="micah-21-15"><span class="verse-num">21:15</span> <span class="verse-body">eo quod fecerint malum coram me et perseveraverint inritantes me ex die qua egressi sunt patres eorum ex Aegypto usque ad diem hanc</span></p>
<p id="micah-21-16"><span class="verse-num">21:16</span> <span class="verse-body">insuper et sanguinem innoxium fudit Manasses multum nimis donec impleret Hierusalem usque ad os absque peccatis suis quibus peccare fecit Iudam ut faceret malum coram Domino</span></p>
<p id="micah-21-17"><span class="verse-num">21:17</span> <span class="verse-body">reliqua autem sermonum Manasse et universa quae fecit et peccatum eius quod peccavit nonne haec scripta sunt in libro sermonum dierum regum Iuda</span></p>
<p id="micah-21-18"><span class="verse-num">21:18</span> <span class="verse-body">dormivitque Manasses cum patribus suis et sepultus est in horto domus suae in horto Aza et regnavit Amon filius eius pro eo</span></p>
<p id="micah-21-19"><span class="verse-num">21:19</span> <span class="verse-body">viginti et duo annorum erat Amon cum regnare coepisset duobusque annis regnavit in Hierusalem nomen matris eius Mesallemeth filia Arus de Iethba</span></p>
<p id="micah-21-20"><span class="verse-num">21:20</span> <span class="verse-body">fecitque malum in conspectu Domini sicut fecerat Manasses pater eius</span></p>
<p id="micah-21-21"><span class="verse-num">21:21</span> <span class="verse-body">et ambulavit in omni via per quam ambulaverat pater eius servivitque inmunditiis quibus servierat pater suus et adoravit eas</span></p>
<p id="micah-21-22"><span class="verse-num">21:22</span> <span class="verse-body">et dereliquit Dominum Deum patrum suorum et non ambulavit in via Domini</span></p>
<p id="micah-21-23"><span class="verse-num">21:23</span> <span class="verse-body">tetenderuntque ei insidias servi sui et interfecerunt regem in domo sua</span></p>
<p id="micah-21-24"><span class="verse-num">21:24</span> <span class="verse-body">percussit autem populus terrae omnes qui coniuraverant contra regem Amon et constituerunt sibi regem Iosiam filium eius pro eo</span></p>
<p id="micah-21-25"><span class="verse-num">21:25</span> <span class="verse-body">reliqua autem sermonum Amon quae fecit nonne haec scripta sunt in libro sermonum dierum regum Iuda</span></p>
<p id="micah-21-26"><span class="verse-num">21:26</span> <span class="verse-body">sepelieruntque eum in sepulchro suo in horto Aza et regnavit Iosias filius eius pro eo __________________________________________________________________</span></p>
<h2 id="micah-ch-22">Chapter 22</h2>
<p class="verses"><a href="#micah-22-1">1</a> <a href="#micah-22-2">2</a> <a href="#micah-22-3">3</a> <a href="#micah-22-4">4</a> <a href="#micah-22-5">5</a> <a href="#micah-22-6">6</a> <a href="#micah-22-7">7</a> <a href="#micah-22-8">8</a> <a href="#micah-22-9">9</a> <a href="#micah-22-10">10</a> <a href="#micah-22-11">11</a> <a href="#micah-22-12">12</a> <a href="#micah-22-13">13</a> <a href="#micah-22-14">14</a> <a href="#micah-22-15">15</a> <a href="#micah-22-16">16</a> <a href="#micah-22-17">17</a> <a href="#micah-22-18">18</a> <a href="#micah-22-19">19</a> <a href="#micah-22-20">20</a></p>
<p id="micah-22-1"><span class="verse-num">22:1</span> <span class="verse-body">octo annorum erat Iosias cum regnare coepisset et triginta uno anno regnavit in Hierusalem nomen matris eius Idida filia Phadaia de Besecath</span></p>
<p id="micah-22-2"><span class="verse-num">22:2</span> <span class="verse-body">fecitque quod placitum erat coram Domino et ambulavit per omnes vias David patris sui non declinavit ad dextram sive ad sinistram</span></p>
<p id="micah-22-3"><span class="verse-num">22:3</span> <span class="verse-body">anno autem octavodecimo regis Iosiae misit rex Saphan filium Aslia filii Mesullam scribam templi Domini dicens ei</span></p>
<p id="micah-22-4"><span class="verse-num">22:4</span> <span class="verse-body">vade ad Helciam sacerdotem magnum ut confletur pecunia quae inlata est in templum Domini quam collegerunt ianitores a populo</span></p>
<p id="micah-22-5"><span class="verse-num">22:5</span> <span class="verse-body">deturque fabris per praepositos in domo Domini qui et distribuent eam his qui operantur in templo Domini ad instauranda sarta tecta templi</span></p>
<p id="micah-22-6"><span class="verse-num">22:6</span> <span class="verse-body">tignariis videlicet et cementariis et his qui interrupta conponunt et ut emantur ligna et lapides de lapidicinis ad instaurandum templum</span></p>
<p id="micah-22-7"><span class="verse-num">22:7</span> <span class="verse-body">verumtamen non supputetur eis argentum quod accipiunt sed in potestate habeant et in fide</span></p>
<p id="micah-22-8"><span class="verse-num">22:8</span> <span class="verse-body">dixit autem Helcias pontifex ad Saphan scribam librum legis repperi in domo Domini deditque Helcias volumen Saphan qui et legit illud</span></p>
<p id="micah-22-9"><span class="verse-num">22:9</span> <span class="verse-body">venit quoque Saphan scriba ad regem et renuntiavit ei quod praeceperat et ait conflaverunt servi tui pecuniam quae repperta est in domo Domini et dederunt ut distribueretur fabris a praefectis operum templi Domini</span></p>
<p id="micah-22-10"><span class="verse-num">22:10</span> <span class="verse-body">narravitque Saphan scriba regi dicens librum dedit mihi Helcias sacerdos quem cum legisset Saphan coram rege</span></p>
<p id="micah-22-11"><span class="verse-num">22:11</span> <span class="verse-body">et audisset rex verba libri legis Domini scidit vestimenta sua</span></p>
<p id="micah-22-12"><span class="verse-num">22:12</span> <span class="verse-body">et praecepit Helciae sacerdoti et Ahicham filio Saphan et Achobor filio Micha et Saphan scribae et Asaiae servo regis dicens</span></p>
<p id="micah-22-13"><span class="verse-num">22:13</span> <span class="verse-body">ite et consulite Dominum super me et super populo et super omni Iuda de verbis voluminis istius quod inventum est magna enim ira Domini succensa est contra nos quia non audierunt patres nostri verba libri huius ut facerent omne quod scriptum est nobis</span></p>
<p id="micah-22-14"><span class="verse-num">22:14</span> <span class="verse-body">ierunt itaque Helcias sacerdos et Ahicham et Achobor et Saphan et Asaia ad Oldam propheten uxorem Sellum filii Thecue filii Araas custodis vestium quae habitabat in Hierusalem in secunda locutique sunt ad eam</span></p>
<p id="micah-22-15"><span class="verse-num">22:15</span> <span class="verse-body">et illa respondit eis haec dicit Dominus Deus Israhel dicite viro qui misit vos ad me</span></p>
<p id="micah-22-16"><span class="verse-num">22:16</span> <span class="verse-body">haec dicit Dominus ecce ego adducam mala super locum hunc et super habitatores eius omnia verba legis quae legit rex Iuda</span></p>
<p id="micah-22-17"><span class="verse-num">22:17</span> <span class="verse-body">quia dereliquerunt me et sacrificaverunt diis alienis inritantes me in cunctis operibus manuum suarum et succendetur indignatio mea in loco hoc et non extinguetur</span></p>
<p id="micah-22-18"><span class="verse-num">22:18</span> <span class="verse-body">regi autem Iuda qui misit vos ut consuleretis Dominum sic dicetis haec dicit Dominus Deus Israhel pro eo quod audisti verba voluminis</span></p>
<p id="micah-22-19"><span class="verse-num">22:19</span> <span class="verse-body">et perterritum est cor tuum et humiliatus es coram Domino auditis sermonibus contra locum istum et habitatores eius quo videlicet fierent in stuporem et in maledictum et scidisti vestimenta tua et flevisti coram me et ego audivi ait Dominus</span></p>
<p id="micah-22-20"><span class="verse-num">22:20</span> <span class="verse-body">idcirco colligam te ad patres tuos et colligeris ad sepulchrum tuum in pace ut non videant oculi tui omnia mala quae inducturus sum super locum istum __________________________________________________________________</span></p>
<h2 id="micah-ch-23">Chapter 23</h2>
<p class="verses"><a href="#micah-23-1">1</a> <a href="#micah-23-2">2</a> <a href="#micah-23-3">3</a> <a href="#micah-23-4">4</a> <a href="#micah-23-5">5</a> <a href="#micah-23-6">6</a> <a href="#micah-23-7">7</a> <a href="#micah-23-8">8</a> <a href="#micah-23-9">9</a> <a href="#micah-23-10">10</a> <a href="#micah-23-11">11</a> <a href="#micah-23-12">12</a> <a href="#micah-23-13">13</a> <a href="#micah-23-14">14</a> <a href="#micah-23-15">15</a> <a href="#micah-23-16">16</a> <a href="#micah-23-17">17</a> <a href="#micah-23-18">18</a> <a href="#micah-23-19">19</a> <a href="#micah-23-20">20</a> <a href="#micah-23-21">21</a> <a href="#micah-23-22">22</a> <a href="#micah-23-23">23</a> <a href="#micah-23-24">24</a> <a href="#micah-23-25">25</a> <a href="#micah-23-26">26</a> <a href="#micah-23-27">27</a> <a href="#micah-23-28">28</a> <a href="#micah-23-29">29</a> <a href="#micah-23-30">30</a> <a href="#micah-23-31">31</a> <a href="#micah-23-32">32</a> <a href="#micah-23-33">33</a> <a href="#micah-23-34">34</a> <a href="#micah-23-35">35</a> <a href="#micah-23-36">36</a> <a href="#micah-23-37">37</a></p>
<p id="micah-23-1"><span class="verse-num">23:1</span> <span class="verse-body">et renuntiaverunt regi quod dixerat qui misit et congregati sunt ad eum omnes senes Iuda et Hierusalem</span></p>
<p id="micah-23-2"><span class="verse-num">23:2</span> <span class="verse-body">ascenditque rex templum Domini et omnes viri Iuda universique qui habitant in Hierusalem cum eo sacerdotes et prophetae et omnis populus a parvo usque ad magnum legitque cunctis audientibus omnia verba libri foederis qui inventus est in domo Domini</span></p>
<p id="micah-23-3"><span class="verse-num">23:3</span> <span class="verse-body">stetitque rex super gradum et percussit foedus coram Domino ut ambularent post Dominum et custodirent praecepta eius et testimonia et caerimonias in omni corde et in tota anima et suscitarent verba foederis huius quae scripta erant in libro illo adquievitque populus pacto</span></p>
<p id="micah-23-4"><span class="verse-num">23:4</span> <span class="verse-body">et praecepit rex Helciae pontifici et sacerdotibus secundi ordinis et ianitoribus ut proicerent de templo Domini omnia vasa quae facta fuerant Baal et in luco et universae militiae caeli et conbusit ea foris Hierusalem in convalle Cedron et tulit pulverem eorum in Bethel</span></p>
<p id="micah-23-5"><span class="verse-num">23:5</span> <span class="verse-body">et delevit aruspices quos posuerant reges Iuda ad sacrificandum in excelsis per civitates Iuda et in circuitu Hierusalem et eos qui adolebant incensum Baal et soli et lunae et duodecim signis et omni militiae caeli</span></p>
<p id="micah-23-6"><span class="verse-num">23:6</span> <span class="verse-body">et efferri fecit lucum de domo Domini foras Hierusalem in convalle Cedron et conbusit eum ibi et redegit in pulverem et proiecit super sepulchrum vulgi</span></p>
<p id="micah-23-7"><span class="verse-num">23:7</span> <span class="verse-body">destruxit quoque aediculas effeminatorum quae erant in domo Domini pro quibus mulieres texebant quasi domunculas luci</span></p>
<p id="micah-23-8"><span class="verse-num">23:8</span> <span class="verse-body">congregavitque omnes sacerdotes de civitatibus Iuda et contaminavit excelsa ubi sacrificabant sacerdotes de Gabaa usque Bersabee et destruxit aras portarum in introitu ostii Iosue principis civitatis quod erat ad sinistram portae civitatis</span></p>
<p id="micah-23-9"><span class="verse-num">23:9</span> <span class="verse-body">verumtamen non ascendebant sacerdotes excelsorum ad altare Domini in Hierusalem sed tantum comedebant azyma in medio fratrum suorum</span></p>
<p id="micah-23-10"><span class="verse-num">23:10</span> <span class="verse-body">contaminavit quoque Thafeth quod est in convalle filii Ennom ut nemo consecraret filium suum aut filiam per ignem Moloch</span></p>
<p id="micah-23-11"><span class="verse-num">23:11</span> <span class="verse-body">abstulit quoque equos quos dederant reges Iudae soli in introitu templi Domini iuxta exedram Nathanmelech eunuchi qui erat in Farurim currus autem solis conbusit igni</span></p>
<p id="micah-23-12"><span class="verse-num">23:12</span> <span class="verse-body">altaria quoque quae erant super tecta cenaculi Ahaz quae fecerant reges Iuda et altaria quae fecerat Manasses in duobus atriis templi Domini destruxit rex et cucurrit inde et dispersit cinerem eorum in torrentem Cedron</span></p>
<p id="micah-23-13"><span class="verse-num">23:13</span> <span class="verse-body">excelsa quoque quae erant in Hierusalem ad dexteram partem montis Offensionis quae aedificaverat Salomon rex Israhel Astharoth idolo Sidoniorum et Chamos offensioni Moab et Melchom abominationi filiorum Ammon polluit rex</span></p>
<p id="micah-23-14"><span class="verse-num">23:14</span> <span class="verse-body">et contrivit statuas et succidit lucos replevitque loca eorum ossibus mortuorum</span></p>
<p id="micah-23-15"><span class="verse-num">23:15</span> <span class="verse-body">insuper et altare quod erat in Bethel excelsum quod fecerat Hieroboam filius Nabath qui peccare fecit Israhel et altare illud et excelsum destruxit atque conbusit et comminuit in pulverem succenditque etiam lucum</span></p>
<p id="micah-23-16"><span class="verse-num">23:16</span> <span class="verse-body">et conversus Iosias vidit ibi sepulchra quae erant in monte misitque et tulit ossa de sepulchris et conbusit ea super altare et polluit illud iuxta verbum Domini quod locutus est vir Dei qui praedixerat verba haec</span></p>
<p id="micah-23-17"><span class="verse-num">23:17</span> <span class="verse-body">et ait quis est titulus ille quem video responderuntque ei cives illius urbis sepulchrum est hominis Dei qui venit de Iuda et praedixit verba haec quae fecisti super altare Bethel</span></p>
<p id="micah-23-18"><span class="verse-num">23:18</span> <span class="verse-body">et ait dimittite eum nemo commoveat ossa eius et intacta manserunt ossa illius cum ossibus prophetae qui venerat de Samaria</span></p>
<p id="micah-23-19"><span class="verse-num">23:19</span> <span class="verse-body">insuper et omnia fana excelsorum quae erant in civitatibus Samariae quae fecerant reges Israhel ad inritandum Dominum abstulit Iosias et fecit eis secundum omnia opera quae fecerat in Bethel</span></p>
<p id="micah-23-20"><span class="verse-num">23:20</span> <span class="verse-body">et occidit universos sacerdotes excelsorum qui erant ibi super altaria et conbusit ossa humana super ea reversusque est Hierusalem</span></p>
<p id="micah-23-21"><span class="verse-num">23:21</span> <span class="verse-body">et praecepit omni populo dicens facite phase Domino Deo vestro secundum quod scriptum est in libro foederis huius</span></p>
<p id="micah-23-22"><span class="verse-num">23:22</span> <span class="verse-body">nec enim factum est phase tale a diebus iudicum qui iudicaverunt Israhel et omnium dierum regum Israhel et regum Iuda</span></p>
<p id="micah-23-23"><span class="verse-num">23:23</span> <span class="verse-body">sicut in octavodecimo anno regis Iosiae factum est phase istud Domino in Hierusalem</span></p>
<p id="micah-23-24"><span class="verse-num">23:24</span> <span class="verse-body">sed et pythones et ariolos et figuras idolorum et inmunditias abominationesque quae fuerant in terra Iuda et in Hierusalem abstulit Iosias ut statueret verba legis quae scripta sunt in libro quem invenit Helcias sacerdos in templo Domini</span></p>
<p id="micah-23-25"><span class="verse-num">23:25</span> <span class="verse-body">similis illi non fuit ante eum rex qui reverteretur ad Dominum in omni corde suo et in tota anima sua et in universa virtute sua iuxta omnem legem Mosi neque post eum surrexit similis illi</span></p>
<p id="micah-23-26"><span class="verse-num">23:26</span> <span class="verse-body">verumtamen non est aversus Dominus ab ira furoris sui magni quo iratus est furor eius contra Iudam propter inritationes quibus provocaverat eum Manasses</span></p>
<p id="micah-23-27"><span class="verse-num">23:27</span> <span class="verse-body">dixit itaque Dominus etiam Iudam auferam a facie mea sicut abstuli Israhel et proiciam civitatem hanc quam elegi Hierusalem et domum de qua dixi erit nomen meum ibi</span></p>
<p id="micah-23-28"><span class="verse-num">23:28</span> <span class="verse-body">reliqua autem verba Iosiae et universa quae fecit nonne haec scripta sunt in libro verborum dierum regum Iuda</span></p>
<p id="micah-23-29"><span class="verse-num">23:29</span> <span class="verse-body">in diebus eius ascendit Pharao Necho rex Aegypti contra regem Assyriorum ad flumen Eufraten et abiit Iosias rex in occursum eius et occisus est in Mageddo cum vidisset eum</span></p>
<p id="micah-23-30"><span class="verse-num">23:30</span> <span class="verse-body">et portaverunt eum servi sui mortuum de Mageddo et pertulerunt in Hierusalem et sepelierunt eum in sepulchro suo tulitque populus terrae Ioahaz filium Iosiae et unxerunt eum et constituerunt eum regem pro patre suo</span></p>
<p id="micah-23-31"><span class="verse-num">23:31</span> <span class="verse-body">viginti trium annorum erat Ioahaz cum regnare coepisset et tribus mensibus regnavit in Hierusalem nomen matris eius Amithal filia Hieremiae de Lobna</span></p>
<p id="micah-23-32"><span class="verse-num">23:32</span> <span class="verse-body">et fecit malum coram Domino iuxta omnia quae fecerant patres eius</span></p>
<p id="micah-23-33"><span class="verse-num">23:33</span> <span class="verse-body">vinxitque eum Pharao Necho in Rebla quae est in terra Emath ne regnaret in Hierusalem et inposuit multam terrae centum talentis argenti et talento auri</span></p>
<p id="micah-23-34"><span class="verse-num">23:34</span> <span class="verse-body">regemque constituit Pharao Necho Eliachim filium Iosiae pro Iosia patre eius vertitque nomen eius Ioiachim porro Ioahaz tulit et duxit in Aegyptum</span></p>
<p id="micah-23-35"><span class="verse-num">23:35</span> <span class="verse-body">argentum autem et aurum dedit Ioiachim Pharaoni cum indixisset terrae per singulos ut conferretur iuxta praeceptum Pharaonis et unumquemque secundum vires suas exegit tam argentum quam aurum de populo terrae ut daret Pharaoni Necho</span></p>
<p id="micah-23-36"><span class="verse-num">23:36</span> <span class="verse-body">viginti quinque annorum erat Ioiachim cum regnare coepisset et undecim annis regnavit in Hierusalem nomen matris eius Zebida filia Phadaia de Ruma</span></p>
<p id="micah-23-37"><span class="verse-num">23:37</span> <span class="verse-body">et fecit malum coram Domino iuxta omnia quae fecerant patres eius __________________________________________________________________</span></p>
<h2 id="micah-ch-24">Chapter 24</h2>
<p class="verses"><a href="#micah-24-1">1</a> <a href="#micah-24-2">2</a> <a href="#micah-24-3">3</a> <a href="#micah-24-4">4</a> <a href="#micah-24-5">5</a> <a href="#micah-24-6">6</a> <a href="#micah-24-7">7</a> <a href="#micah-24-8">8</a> <a href="#micah-24-9">9</a> <a href="#micah-24-10">10</a> <a href="#micah-24-11">11</a> <a href="#micah-24-12">12</a> <a href="#micah-24-13">13</a> <a href="#micah-24-14">14</a> <a href="#micah-24-15">15</a> <a href="#micah-24-16">16</a> <a href="#micah-24-17">17</a> <a href="#micah-24-18">18</a> <a href="#micah-24-19">19</a> <a href="#micah-24-20">20</a></p>
<p id="micah-24-1"><span class="verse-num">24:1</span> <span class="verse-body">in diebus eius ascendit Nabuchodonosor rex Babylonis et factus est ei Ioiachim servus tribus annis et rursum rebellavit contra eum</span></p>
<p id="micah-24-2"><span class="verse-num">24:2</span> <span class="verse-body">inmisitque ei Dominus latrunculos Chaldeorum et latrunculos Syriae latrunculos Moab et latrunculos filiorum Ammon et inmisit eos in Iudam ut disperderent eum iuxta verbum Domini quod locutus erat per servos suos prophetas</span></p>
<p id="micah-24-3"><span class="verse-num">24:3</span> <span class="verse-body">factum est autem hoc per verbum Domini contra Iudam ut auferret eum coram se propter peccata Manasse universa quae fecit</span></p>
<p id="micah-24-4"><span class="verse-num">24:4</span> <span class="verse-body">et propter sanguinem innoxium quem effudit et implevit Hierusalem cruore innocentium et ob hanc rem noluit Dominus propitiari</span></p>
<p id="micah-24-5"><span class="verse-num">24:5</span> <span class="verse-body">reliqua autem sermonum Ioiachim et universa quae fecit nonne haec scripta sunt in libro sermonum dierum regum Iuda et dormivit Ioiachim cum patribus suis</span></p>
<p id="micah-24-6"><span class="verse-num">24:6</span> <span class="verse-body">regnavitque Ioiachin filius eius pro eo</span></p>
<p id="micah-24-7"><span class="verse-num">24:7</span> <span class="verse-body">et ultra non addidit rex Aegypti ut egrederetur de terra sua tulerat enim rex Babylonis a rivo Aegypti usque ad fluvium Eufraten omnia quae fuerant regis Aegypti</span></p>
<p id="micah-24-8"><span class="verse-num">24:8</span> <span class="verse-body">decem et octo annorum erat Ioiachin cum regnare coepisset et tribus mensibus regnavit in Hierusalem nomen matris eius Naestha filia Helnathan de Hierusalem</span></p>
<p id="micah-24-9"><span class="verse-num">24:9</span> <span class="verse-body">et fecit malum coram Domino iuxta omnia quae fecerat pater eius</span></p>
<p id="micah-24-10"><span class="verse-num">24:10</span> <span class="verse-body">in tempore illo ascenderunt servi Nabuchodonosor regis Babylonis in Hierusalem et circumdata est urbs munitionibus</span></p>
<p id="micah-24-11"><span class="verse-num">24:11</span> <span class="verse-body">venitque Nabuchodonosor rex Babylonis ad civitatem cum servi eius obpugnarent eam</span></p>
<p id="micah-24-12"><span class="verse-num">24:12</span> <span class="verse-body">egressusque est Ioiachin rex Iuda ad regem Babylonis ipse et mater eius et servi eius et principes eius et eunuchi eius et suscepit eum rex Babylonis anno octavo regni sui</span></p>
<p id="micah-24-13"><span class="verse-num">24:13</span> <span class="verse-body">et protulit inde omnes thesauros domus Domini et thesauros domus regiae et concidit universa vasa aurea quae fecerat Salomon rex Israhel in templo Domini iuxta verbum Domini</span></p>
<p id="micah-24-14"><span class="verse-num">24:14</span> <span class="verse-body">et transtulit omnem Hierusalem et universos principes et omnes fortes exercitus decem milia in captivitatem et omnem artificem et clusorem nihilque relictum est exceptis pauperibus populi terrae</span></p>
<p id="micah-24-15"><span class="verse-num">24:15</span> <span class="verse-body">transtulit quoque Ioiachin in Babylonem et matrem regis et uxores regis et eunuchos eius et iudices terrae duxit in captivitatem de Hierusalem in Babylonem</span></p>
<p id="micah-24-16"><span class="verse-num">24:16</span> <span class="verse-body">et omnes viros robustos septem milia et artifices et clusores mille omnes viros fortes et bellatores duxitque eos rex Babylonis captivos in Babylonem</span></p>
<p id="micah-24-17"><span class="verse-num">24:17</span> <span class="verse-body">et constituit Matthaniam patruum eius pro eo inposuitque nomen ei Sedeciam</span></p>
<p id="micah-24-18"><span class="verse-num">24:18</span> <span class="verse-body">vicesimum et primum annum aetatis habebat Sedecias cum regnare coepisset et undecim annis regnavit in Hierusalem nomen matris eius erat Amithal filia Hieremiae de Lobna</span></p>
<p id="micah-24-19"><span class="verse-num">24:19</span> <span class="verse-body">et fecit malum coram Domino iuxta omnia quae fecerat Ioiachim</span></p>
<p id="micah-24-20"><span class="verse-num">24:20</span> <span class="verse-body">irascebatur enim Dominus contra Hierusalem et contra Iudam donec proiceret eos a facie sua recessitque Sedecias a rege Babylonis __________________________________________________________________</span></p>
<h2 id="micah-ch-25">Chapter 25</h2>
<p class="verses"><a href="#micah-25-1">1</a> <a href="#micah-25-2">2</a> <a href="#micah-25-3">3</a> <a href="#micah-25-4">4</a> <a href="#micah-25-5">5</a> <a href="#micah-25-6">6</a> <a href="#micah-25-7">7</a> <a href="#micah-25-8">8</a> <a href="#micah-25-9">9</a> <a href="#micah-25-10">10</a> <a href="#micah-25-11">11</a> <a href="#micah-25-12">12</a> <a href="#micah-25-13">13</a> <a href="#micah-25-14">14</a> <a href="#micah-25-15">15</a> <a href="#micah-25-16">16</a> <a href="#micah-25-17">17</a> <a href="#micah-25-18">18</a> <a href="#micah-25-19">19</a> <a href="#micah-25-20">20</a> <a href="#micah-25-21">21</a> <a href="#micah-25-22">22</a> <a href="#micah-25-23">23</a> <a href="#micah-25-24">24</a> <a href="#micah-25-25">25</a> <a href="#micah-25-26">26</a> <a href="#micah-25-27">27</a> <a href="#micah-25-28">28</a> <a href="#micah-25-29">29</a></p>
<p id="micah-25-1"><span class="verse-num">25:1</span> <span class="verse-body">factum est autem anno nono regni eius mense decimo decima die mensis venit Nabuchodonosor rex Babylonis ipse et omnis exercitus eius in Hierusalem et circumdederunt eam et extruxerunt in circuitu eius munitiones</span></p>
<p id="micah-25-2"><span class="verse-num">25:2</span> <span class="verse-body">et clausa est civitas atque vallata usque ad undecimum annum regis Sedeciae</span></p>
<p id="micah-25-3"><span class="verse-num">25:3</span> <span class="verse-body">nona die mensis praevaluitque fames in civitate nec erat panis populo terrae</span></p>
<p id="micah-25-4"><span class="verse-num">25:4</span> <span class="verse-body">et interrupta est civitas et omnes viri bellatores nocte fugerunt per viam portae quae est inter duplicem murum ad hortum regis porro Chaldei obsidebant in circuitu civitatem fugit itaque per viam quae ducit ad campestria solitudinis</span></p>
<p id="micah-25-5"><span class="verse-num">25:5</span> <span class="verse-body">et persecutus est exercitus Chaldeorum regem conprehenditque eum in planitie Hiericho et omnes bellatores qui erant cum eo dispersi sunt et reliquerunt eum</span></p>
<p id="micah-25-6"><span class="verse-num">25:6</span> <span class="verse-body">adprehensum ergo regem duxerunt ad regem Babylonis in Reblatha qui locutus est cum eo iudicium</span></p>
<p id="micah-25-7"><span class="verse-num">25:7</span> <span class="verse-body">filios autem Sedeciae occidit coram eo et oculos eius effodit vinxitque eum catenis et adduxit in Babylonem</span></p>
<p id="micah-25-8"><span class="verse-num">25:8</span> <span class="verse-body">mense quinto septima die mensis ipse est annus nonusdecimus regis Babylonis venit Nabuzardan princeps exercitus servus regis Babylonis Hierusalem</span></p>
<p id="micah-25-9"><span class="verse-num">25:9</span> <span class="verse-body">et succendit domum Domini et domum regis et domos Hierusalem omnemque domum conbusit igni</span></p>
<p id="micah-25-10"><span class="verse-num">25:10</span> <span class="verse-body">et muros Hierusalem in circuitu destruxit omnis exercitus Chaldeorum qui erat cum principe militum</span></p>
<p id="micah-25-11"><span class="verse-num">25:11</span> <span class="verse-body">reliquam autem populi partem qui remanserat in civitate et perfugas qui transfugerant ad regem Babylonis et reliquum vulgus transtulit Nabuzardan princeps militiae</span></p>
<p id="micah-25-12"><span class="verse-num">25:12</span> <span class="verse-body">et de pauperibus terrae reliquit vinitores et agricolas</span></p>
<p id="micah-25-13"><span class="verse-num">25:13</span> <span class="verse-body">columnas autem aereas quae erant in templo Domini et bases et mare aereum quod erat in domo Domini confregerunt Chaldei et transtulerunt aes omnium in Babylonem</span></p>
<p id="micah-25-14"><span class="verse-num">25:14</span> <span class="verse-body">ollas quoque aereas et trullas et tridentes et scyphos et omnia vasa aerea in quibus ministrabant tulerunt</span></p>
<p id="micah-25-15"><span class="verse-num">25:15</span> <span class="verse-body">necnon turibula et fialas quae aurea aurea et quae argentea argentea tulit princeps militiae</span></p>
<p id="micah-25-16"><span class="verse-num">25:16</span> <span class="verse-body">id est columnas duas mare unum et bases quas fecerat Salomon in templo Domini non erat pondus aeris omnium vasorum</span></p>
<p id="micah-25-17"><span class="verse-num">25:17</span> <span class="verse-body">decem et octo cubitos altitudinis habebat columna una et capitellum aereum super se altitudinis trium cubitorum et reticulum et malogranata super capitellum columnae omnia aerea similem et columna secunda habebat ornatum</span></p>
<p id="micah-25-18"><span class="verse-num">25:18</span> <span class="verse-body">tulit quoque princeps militiae Seraian sacerdotem primum et Sophoniam sacerdotem secundum et tres ianitores</span></p>
<p id="micah-25-19"><span class="verse-num">25:19</span> <span class="verse-body">et de civitate eunuchum unum qui erat praefectus super viros bellatores et quinque viros de his qui steterant coram rege quos repperit in civitate et Sopher principem exercitus qui probabat tirones de populo terrae et sex viros e vulgo qui inventi fuerant in civitate</span></p>
<p id="micah-25-20"><span class="verse-num">25:20</span> <span class="verse-body">quos tollens Nabuzardan princeps militum duxit ad regem Babylonis in Reblatha</span></p>
<p id="micah-25-21"><span class="verse-num">25:21</span> <span class="verse-body">percussitque eos rex Babylonis et interfecit in Reblatha in terra Emath et translatus est Iuda de terra sua</span></p>
<p id="micah-25-22"><span class="verse-num">25:22</span> <span class="verse-body">populo autem qui relictus erat in terra Iuda quem dimiserat Nabuchodonosor rex Babylonis praefecit Godoliam filium Ahicham filii Saphan</span></p>
<p id="micah-25-23"><span class="verse-num">25:23</span> <span class="verse-body">quod cum audissent omnes duces militum ipsi et viri qui erant cum eis videlicet quod constituisset rex Babylonis Godoliam venerunt ad Godoliam in Maspha Ismahel filius Nathaniae et Iohanan filius Caree et Sareia filius Thenaameth Nethophathites et Iezonias filius Maachathi ipsi et socii eorum</span></p>
<p id="micah-25-24"><span class="verse-num">25:24</span> <span class="verse-body">iuravitque eis Godolias et sociis eorum dicens nolite timere servire Chaldeis manete in terra et servite regi Babylonis et bene erit vobis</span></p>
<p id="micah-25-25"><span class="verse-num">25:25</span> <span class="verse-body">factum est autem in mense septimo venit Ismahel filius Nathaniae filii Elisama de semine regio et decem viri cum eo percusseruntque Godoliam qui mortuus est sed et Iudaeos et Chaldeos qui erant cum eo in Maspha</span></p>
<p id="micah-25-26"><span class="verse-num">25:26</span> <span class="verse-body">consurgens autem omnis populus a parvo usque ad magnum et principes militum venerunt in Aegyptum timentes Chaldeos</span></p>
<p id="micah-25-27"><span class="verse-num">25:27</span> <span class="verse-body">factum est vero anno tricesimo septimo transmigrationis Ioiachin regis Iudae mense duodecimo vicesima septima die mensis sublevavit Evilmerodach rex Babylonis anno quo regnare coeperat caput Ioiachin regis Iuda de carcere</span></p>
<p id="micah-25-28"><span class="verse-num">25:28</span> <span class="verse-body">et locutus est ei benigna et posuit thronum eius super thronum regum qui erant cum eo in Babylone</span></p>
<p id="micah-25-29"><span class="verse-num">25:29</span> <span class="verse-body">et mutavit vestes eius quas habuerat in carcere et comedebat panem semper in conspectu eius cunctis diebus vitae suae __________________________________________________________________ 1 Chronicles __________________________________________________________________</span></p>
<h2 id="micah-ch-1">Chapter 1</h2>
<p class="verses"><a href="#micah-1-1">1</a> <a href="#micah-1-2">2</a> <a href="#micah-1-3">3</a> <a href="#micah-1-4">4</a> <a href="#micah-1-5">5</a> <a href="#micah-1-6">6</a> <a href="#micah-1-7">7</a> <a href="#micah-1-8">8</a> <a href="#micah-1-9">9</a> <a href="#micah-1-10">10</a> <a href="#micah-1-11">11</a> <a href="#micah-1-12">12</a> <a href="#micah-1-13">13</a> <a href="#micah-1-14">14</a> <a href="#micah-1-15">15</a> <a href="#micah-1-16">16</a> <a href="#micah-1-17">17</a> <a href="#micah-1-18">18</a> <a href="#micah-1-19">19</a> <a href="#micah-1-20">20</a> <a href="#micah-1-21">21</a> <a href="#micah-1-22">22</a> <a href="#micah-1-23">23</a> <a href="#micah-1-24">24</a> <a href="#micah-1-25">25</a> <a href="#micah-1-26">26</a> <a href="#micah-1-27">27</a> <a href="#micah-1-28">28</a> <a href="#micah-1-29">29</a> <a href="#micah-1-30">30</a> <a href="#micah-1-31">31</a> <a href="#micah-1-32">32</a> <a href="#micah-1-33">33</a> <a href="#micah-1-34">34</a> <a href="#micah-1-35">35</a> <a href="#micah-1-36">36</a> <a href="#micah-1-37">37</a> <a href="#micah-1-38">38</a> <a href="#micah-1-39">39</a> <a href="#micah-1-40">40</a> <a href="#micah-1-41">41</a> <a href="#micah-1-42">42</a> <a href="#micah-1-43">43</a> <a href="#micah-1-44">44</a> <a href="#micah-1-45">45</a> <a href="#micah-1-46">46</a> <a href="#micah-1-47">47</a> <a href="#micah-1-48">48</a> <a href="#micah-1-49">49</a> <a href="#micah-1-50">50</a> <a href="#micah-1-51">51</a> <a href="#micah-1-52">52</a> <a href="#micah-1-53">53</a> <a href="#micah-1-54">54</a></p>
<p id="micah-1-1"><span class="verse-num">1:1</span> <span class="verse-body">Adam Seth Enos</span></p>
<p id="micah-1-2"><span class="verse-num">1:2</span> <span class="verse-body">Cainan Malelehel Iared</span></p>
<p id="micah-1-3"><span class="verse-num">1:3</span> <span class="verse-body">Enoch Matusale Lamech</span></p>
<p id="micah-1-4"><span class="verse-num">1:4</span> <span class="verse-body">Noe Sem Ham et Iafeth</span></p>
<p id="micah-1-5"><span class="verse-num">1:5</span> <span class="verse-body">filii Iafeth Gomer Magog Madai et Iavan Thubal Mosoch Thiras</span></p>
<p id="micah-1-6"><span class="verse-num">1:6</span> <span class="verse-body">porro filii Gomer Aschenez et Rifath et Thogorma</span></p>
<p id="micah-1-7"><span class="verse-num">1:7</span> <span class="verse-body">filii autem Iavan Elisa et Tharsis Cetthim et Dodanim</span></p>
<p id="micah-1-8"><span class="verse-num">1:8</span> <span class="verse-body">filii Ham Chus et Mesraim Phut et Chanaan</span></p>
<p id="micah-1-9"><span class="verse-num">1:9</span> <span class="verse-body">filii autem Chus Saba et Evila Sabatha et Rechma et Sabathaca porro filii Rechma Saba et Dadan</span></p>
<p id="micah-1-10"><span class="verse-num">1:10</span> <span class="verse-body">Chus autem genuit Nemrod iste coepit esse potens in terra</span></p>
<p id="micah-1-11"><span class="verse-num">1:11</span> <span class="verse-body">Mesraim vero genuit Ludim et Anamim et Laabim et Nepthuim</span></p>
<p id="micah-1-12"><span class="verse-num">1:12</span> <span class="verse-body">Phethrosim quoque et Chasluim de quibus egressi sunt Philisthim et Capthurim</span></p>
<p id="micah-1-13"><span class="verse-num">1:13</span> <span class="verse-body">Chanaan vero genuit Sidonem primogenitum et Heth</span></p>
<p id="micah-1-14"><span class="verse-num">1:14</span> <span class="verse-body">Iebuseum quoque et Amorreum et Gergeseum</span></p>
<p id="micah-1-15"><span class="verse-num">1:15</span> <span class="verse-body">Evheumque et Aruceum et Asineum</span></p>
<p id="micah-1-16"><span class="verse-num">1:16</span> <span class="verse-body">Aradium quoque et Samareum et Ematheum</span></p>
<p id="micah-1-17"><span class="verse-num">1:17</span> <span class="verse-body">filii Sem Aelam et Assur et Arfaxad et Lud et Aram et Us et Hul et Gothor et Mosoch</span></p>
<p id="micah-1-18"><span class="verse-num">1:18</span> <span class="verse-body">Arfaxad autem genuit Sala qui et ipse genuit Heber</span></p>
<p id="micah-1-19"><span class="verse-num">1:19</span> <span class="verse-body">porro Heber nati sunt duo filii nomen uni Phaleg quia in diebus eius divisa est terra et nomen fratris eius Iectan</span></p>
<p id="micah-1-20"><span class="verse-num">1:20</span> <span class="verse-body">Iectan autem genuit Helmodad et Saleph et Asermoth et Iare</span></p>
<p id="micah-1-21"><span class="verse-num">1:21</span> <span class="verse-body">Aduram quoque et Uzal et Decla</span></p>
<p id="micah-1-22"><span class="verse-num">1:22</span> <span class="verse-body">Ebal etiam et Abimahel et Saba necnon</span></p>
<p id="micah-1-23"><span class="verse-num">1:23</span> <span class="verse-body">et Ophir et Evila et Iobab omnes isti filii Iectan</span></p>
<p id="micah-1-24"><span class="verse-num">1:24</span> <span class="verse-body">Sem Arfaxad Sale</span></p>
<p id="micah-1-25"><span class="verse-num">1:25</span> <span class="verse-body">Heber Phaleg Raau</span></p>
<p id="micah-1-26"><span class="verse-num">1:26</span> <span class="verse-body">Serug Nahor Thare</span></p>
<p id="micah-1-27"><span class="verse-num">1:27</span> <span class="verse-body">Abram iste est Abraham</span></p>
<p id="micah-1-28"><span class="verse-num">1:28</span> <span class="verse-body">filii autem Abraham Isaac et Ismahel</span></p>
<p id="micah-1-29"><span class="verse-num">1:29</span> <span class="verse-body">et hae generationes eorum primogenitus Ismahelis Nabaioth et Cedar et Adbeel et Mabsam</span></p>
<p id="micah-1-30"><span class="verse-num">1:30</span> <span class="verse-body">Masma et Duma Massa Adad et Thema</span></p>
<p id="micah-1-31"><span class="verse-num">1:31</span> <span class="verse-body">Iathur Naphis Cedma hii sunt filii Ismahelis</span></p>
<p id="micah-1-32"><span class="verse-num">1:32</span> <span class="verse-body">filii autem Cetthurae concubinae Abraham quos genuit Zamram Iecsan Madan Madian Iesboc Sue porro filii Iecsan Saba et Dadan</span></p>
<p id="micah-1-33"><span class="verse-num">1:33</span> <span class="verse-body">filii autem Madian Epha et Apher et Enoch et Abida et Eldaa omnes hii filii Cetthurae</span></p>
<p id="micah-1-34"><span class="verse-num">1:34</span> <span class="verse-body">generavit autem Abraham Isaac cuius fuerunt filii Esau et Israhel</span></p>
<p id="micah-1-35"><span class="verse-num">1:35</span> <span class="verse-body">filii Esau Eliphaz Rauhel Iaus Ialam Core</span></p>
<p id="micah-1-36"><span class="verse-num">1:36</span> <span class="verse-body">filii Eliphaz Theman Omer Sepphu Gethem Cenez Thamna Amalech</span></p>
<p id="micah-1-37"><span class="verse-num">1:37</span> <span class="verse-body">filii Rauhel Naath Zara Samma Maza</span></p>
<p id="micah-1-38"><span class="verse-num">1:38</span> <span class="verse-body">filii Seir Lothan Sobal Sebeon Ana Dison Eser Disan</span></p>
<p id="micah-1-39"><span class="verse-num">1:39</span> <span class="verse-body">filii Lothan Horri Humam soror autem Lothan fuit Thamna</span></p>
<p id="micah-1-40"><span class="verse-num">1:40</span> <span class="verse-body">filii Sobal Alian et Manaath et Ebal et Sepphi et Onam filii Sebeon Aia et Ana filii Ana Dison</span></p>
<p id="micah-1-41"><span class="verse-num">1:41</span> <span class="verse-body">filii Dison Amaran et Eseban et Iethran et Charan</span></p>
<p id="micah-1-42"><span class="verse-num">1:42</span> <span class="verse-body">filii Eser Balaan et Zaban et Iacan filii Dison Us et Aran</span></p>
<p id="micah-1-43"><span class="verse-num">1:43</span> <span class="verse-body">isti sunt reges qui imperaverunt in terra Edom antequam esset rex super filios Israhel Bale filius Beor et nomen civitatis eius Denaba</span></p>
<p id="micah-1-44"><span class="verse-num">1:44</span> <span class="verse-body">mortuus est autem Bale et regnavit pro eo Iobab filius Zare de Bosra</span></p>
<p id="micah-1-45"><span class="verse-num">1:45</span> <span class="verse-body">cumque et Iobab fuisset mortuus regnavit pro eo Husam de terra Themanorum</span></p>
<p id="micah-1-46"><span class="verse-num">1:46</span> <span class="verse-body">obiit quoque et Husam et regnavit pro eo Adad filius Badad qui percussit Madian in terra Moab et nomen civitatis eius Avith</span></p>
<p id="micah-1-47"><span class="verse-num">1:47</span> <span class="verse-body">cumque et Adad fuisset mortuus regnavit pro eo Semla de Masreca</span></p>
<p id="micah-1-48"><span class="verse-num">1:48</span> <span class="verse-body">sed et Semla mortuus est et regnavit pro eo Saul de Rooboth quae iuxta amnem sita est</span></p>
<p id="micah-1-49"><span class="verse-num">1:49</span> <span class="verse-body">mortuo quoque Saul regnavit pro eo Baalanan filius Achobor</span></p>
<p id="micah-1-50"><span class="verse-num">1:50</span> <span class="verse-body">sed et hic mortuus est et regnavit pro eo Adad cuius urbis fuit nomen Phou et appellata est uxor eius Mehetabel filia Matred filiae Mezaab</span></p>
<p id="micah-1-51"><span class="verse-num">1:51</span> <span class="verse-body">Adad autem mortuo duces pro regibus in Edom esse coeperunt dux Thamna dux Alva dux Ietheth</span></p>
<p id="micah-1-52"><span class="verse-num">1:52</span> <span class="verse-body">dux Oolibama dux Hela dux Phinon</span></p>
<p id="micah-1-53"><span class="verse-num">1:53</span> <span class="verse-body">dux Cenez dux Theman dux Mabsar</span></p>
<p id="micah-1-54"><span class="verse-num">1:54</span> <span class="verse-body">dux Magdihel dux Iram hii duces Edom __________________________________________________________________</span></p>
<h2 id="micah-ch-2">Chapter 2</h2>
<p class="verses"><a href="#micah-2-1">1</a> <a href="#micah-2-2">2</a> <a href="#micah-2-3">3</a> <a href="#micah-2-4">4</a> <a href="#micah-2-5">5</a> <a href="#micah-2-6">6</a> <a href="#micah-2-7">7</a> <a href="#micah-2-8">8</a> <a href="#micah-2-9">9</a> <a href="#micah-2-10">10</a> <a href="#micah-2-11">11</a> <a href="#micah-2-12">12</a> <a href="#micah-2-13">13</a> <a href="#micah-2-14">14</a> <a href="#micah-2-15">15</a> <a href="#micah-2-16">16</a> <a href="#micah-2-17">17</a> <a href="#micah-2-18">18</a> <a href="#micah-2-19">19</a> <a href="#micah-2-20">20</a> <a href="#micah-2-21">21</a> <a href="#micah-2-22">22</a> <a href="#micah-2-23">23</a> <a href="#micah-2-24">24</a> <a href="#micah-2-25">25</a> <a href="#micah-2-26">26</a> <a href="#micah-2-27">27</a> <a href="#micah-2-28">28</a> <a href="#micah-2-29">29</a> <a href="#micah-2-30">30</a> <a href="#micah-2-31">31</a> <a href="#micah-2-32">32</a> <a href="#micah-2-33">33</a> <a href="#micah-2-34">34</a> <a href="#micah-2-35">35</a> <a href="#micah-2-36">36</a> <a href="#micah-2-37">37</a> <a href="#micah-2-38">38</a> <a href="#micah-2-39">39</a> <a href="#micah-2-40">40</a> <a href="#micah-2-41">41</a> <a href="#micah-2-42">42</a> <a href="#micah-2-43">43</a> <a href="#micah-2-44">44</a> <a href="#micah-2-45">45</a> <a href="#micah-2-46">46</a> <a href="#micah-2-47">47</a> <a href="#micah-2-48">48</a> <a href="#micah-2-49">49</a> <a href="#micah-2-50">50</a> <a href="#micah-2-51">51</a> <a href="#micah-2-52">52</a> <a href="#micah-2-53">53</a> <a href="#micah-2-54">54</a> <a href="#micah-2-55">55</a></p>
<p id="micah-2-1"><span class="verse-num">2:1</span> <span class="verse-body">filii autem Israhel Ruben Symeon Levi Iuda Isachar et Zabulon</span></p>
<p id="micah-2-2"><span class="verse-num">2:2</span> <span class="verse-body">Dan Ioseph Beniamin Nepthali Gad Aser</span></p>
<p id="micah-2-3"><span class="verse-num">2:3</span> <span class="verse-body">filii Iuda Her Aunan Sela tres nati sunt ei de filia Sue Chananitidis fuit autem Her primogenitus Iuda malus coram Domino et occidit eum</span></p>
<p id="micah-2-4"><span class="verse-num">2:4</span> <span class="verse-body">Thamar autem nurus eius peperit ei Phares et Zara omnes ergo filii Iuda quinque</span></p>
<p id="micah-2-5"><span class="verse-num">2:5</span> <span class="verse-body">filii autem Phares Esrom et Hamul</span></p>
<p id="micah-2-6"><span class="verse-num">2:6</span> <span class="verse-body">filii quoque Zarae Zamri et Ethan et Eman Chalchal quoque et Darda simul quinque</span></p>
<p id="micah-2-7"><span class="verse-num">2:7</span> <span class="verse-body">filii Carmi Achar qui turbavit Israhel et peccavit in furto anathematis</span></p>
<p id="micah-2-8"><span class="verse-num">2:8</span> <span class="verse-body">filii Ethan Azarias</span></p>
<p id="micah-2-9"><span class="verse-num">2:9</span> <span class="verse-body">filii autem Esrom qui nati sunt ei Ieremahel et Ram et Chalubi</span></p>
<p id="micah-2-10"><span class="verse-num">2:10</span> <span class="verse-body">porro Ram genuit Aminadab Aminadab autem genuit Naasson principem filiorum Iuda</span></p>
<p id="micah-2-11"><span class="verse-num">2:11</span> <span class="verse-body">Naasson quoque genuit Salma de quo ortus est Boez</span></p>
<p id="micah-2-12"><span class="verse-num">2:12</span> <span class="verse-body">Boez vero genuit Obed qui et ipse genuit Isai</span></p>
<p id="micah-2-13"><span class="verse-num">2:13</span> <span class="verse-body">Isai autem genuit primogenitum Heliab secundum Abinadab tertium Samaa</span></p>
<p id="micah-2-14"><span class="verse-num">2:14</span> <span class="verse-body">quartum Nathanahel quintum Raddai</span></p>
<p id="micah-2-15"><span class="verse-num">2:15</span> <span class="verse-body">sextum Asom septimum David</span></p>
<p id="micah-2-16"><span class="verse-num">2:16</span> <span class="verse-body">quorum sorores fuerunt Sarvia et Abigail filii Sarviae Abisai Ioab et Asahel tres</span></p>
<p id="micah-2-17"><span class="verse-num">2:17</span> <span class="verse-body">Abigail autem genuit Amasa cuius pater fuit Iether Ismahelites</span></p>
<p id="micah-2-18"><span class="verse-num">2:18</span> <span class="verse-body">Chaleb vero filius Esrom accepit uxorem nomine Azuba de qua genuit Ierioth fueruntque filii eius Iesar et Sobab et Ardon</span></p>
<p id="micah-2-19"><span class="verse-num">2:19</span> <span class="verse-body">cumque mortua fuisset Azuba accepit uxorem Chaleb Ephrath quae peperit ei Ur</span></p>
<p id="micah-2-20"><span class="verse-num">2:20</span> <span class="verse-body">porro Ur genuit Uri et Uri genuit Beselehel</span></p>
<p id="micah-2-21"><span class="verse-num">2:21</span> <span class="verse-body">post haec ingressus est Esrom ad filiam Machir patris Galaad et accepit eam cum esset annorum sexaginta quae peperit ei Segub</span></p>
<p id="micah-2-22"><span class="verse-num">2:22</span> <span class="verse-body">sed et Segub genuit Iair et possedit viginti tres civitates in terra Galaad</span></p>
<p id="micah-2-23"><span class="verse-num">2:23</span> <span class="verse-body">cepitque Gessur et Aram oppida Iair et Canath et viculos eius sexaginta civitatum omnes isti filii Machir patris Galaad</span></p>
<p id="micah-2-24"><span class="verse-num">2:24</span> <span class="verse-body">cum autem mortuus esset Esrom ingressus est Chaleb ad Ephrata habuit quoque Esrom uxorem Abia quae peperit ei Assur patrem Thecue</span></p>
<p id="micah-2-25"><span class="verse-num">2:25</span> <span class="verse-body">nati sunt autem filii Hieramehel primogeniti Esrom Ram primogenitus eius et Buna et Aran et Asom et Ahia</span></p>
<p id="micah-2-26"><span class="verse-num">2:26</span> <span class="verse-body">duxit quoque uxorem alteram Hieramehel nomine Atara quae fuit mater Onam</span></p>
<p id="micah-2-27"><span class="verse-num">2:27</span> <span class="verse-body">sed et filii Ram primogeniti Hieramehel fuerunt Moos et Iamin et Achar</span></p>
<p id="micah-2-28"><span class="verse-num">2:28</span> <span class="verse-body">Onam autem habuit filios Semmei et Iada filii autem Semmei Nadab et Abisur</span></p>
<p id="micah-2-29"><span class="verse-num">2:29</span> <span class="verse-body">nomen vero uxoris Abisur Abiail quae peperit Ahobban et Molid</span></p>
<p id="micah-2-30"><span class="verse-num">2:30</span> <span class="verse-body">filii autem Nadab fuerunt Saled et Apphaim mortuus est autem Saled absque liberis</span></p>
<p id="micah-2-31"><span class="verse-num">2:31</span> <span class="verse-body">filius vero Apphaim Iesi qui Iesi genuit Sesan porro Sesan genuit Oholi</span></p>
<p id="micah-2-32"><span class="verse-num">2:32</span> <span class="verse-body">filii autem Iada fratris Semmei Iether et Ionathan sed et Iether mortuus est absque liberis</span></p>
<p id="micah-2-33"><span class="verse-num">2:33</span> <span class="verse-body">porro Ionathan genuit Phaleth et Ziza isti fuerunt filii Hieramehel</span></p>
<p id="micah-2-34"><span class="verse-num">2:34</span> <span class="verse-body">Sesan autem non habuit filios sed filias et servum aegyptium nomine Ieraa</span></p>
<p id="micah-2-35"><span class="verse-num">2:35</span> <span class="verse-body">deditque ei filiam suam uxorem quae peperit ei Eththei</span></p>
<p id="micah-2-36"><span class="verse-num">2:36</span> <span class="verse-body">Eththei autem genuit Nathan et Nathan genuit Zabad</span></p>
<p id="micah-2-37"><span class="verse-num">2:37</span> <span class="verse-body">Zabad quoque genuit Ophlal et Ophlal genuit Obed</span></p>
<p id="micah-2-38"><span class="verse-num">2:38</span> <span class="verse-body">Obed genuit Ieu Ieu genuit Azariam</span></p>
<p id="micah-2-39"><span class="verse-num">2:39</span> <span class="verse-body">Azarias genuit Helles Helles genuit Elasa</span></p>
<p id="micah-2-40"><span class="verse-num">2:40</span> <span class="verse-body">Elasa genuit Sisamoi Sisamoi genuit Sellum</span></p>
<p id="micah-2-41"><span class="verse-num">2:41</span> <span class="verse-body">Sellum genuit Icamian Icamian genuit Elisama</span></p>
<p id="micah-2-42"><span class="verse-num">2:42</span> <span class="verse-body">filii autem Chaleb fratris Hieramehel Mosa primogenitus eius ipse est pater Ziph et filii Maresa patris Hebron</span></p>
<p id="micah-2-43"><span class="verse-num">2:43</span> <span class="verse-body">porro filii Hebron Core et Thapphu et Recem et Samma</span></p>
<p id="micah-2-44"><span class="verse-num">2:44</span> <span class="verse-body">Samma autem genuit Raam patrem Iercaam et Recem genuit Semmei</span></p>
<p id="micah-2-45"><span class="verse-num">2:45</span> <span class="verse-body">filius Semmei Maon et Maon pater Bethsur</span></p>
<p id="micah-2-46"><span class="verse-num">2:46</span> <span class="verse-body">Epha autem concubina Chaleb peperit Arran et Musa et Gezez porro Arran genuit Gezez</span></p>
<p id="micah-2-47"><span class="verse-num">2:47</span> <span class="verse-body">filii Iadai Regom et Iotham et Gesum et Phaleth et Epha et Saaph</span></p>
<p id="micah-2-48"><span class="verse-num">2:48</span> <span class="verse-body">concubina Chaleb Maacha peperit Saber et Tharana</span></p>
<p id="micah-2-49"><span class="verse-num">2:49</span> <span class="verse-body">genuit autem Saaph pater Madmena Sue patrem Machbena et patrem Gabaa filia vero Chaleb fuit Achsa</span></p>
<p id="micah-2-50"><span class="verse-num">2:50</span> <span class="verse-body">hii erant filii Chaleb filii Ur primogeniti Ephrata Sobal pater Cariathiarim</span></p>
<p id="micah-2-51"><span class="verse-num">2:51</span> <span class="verse-body">Salma pater Bethleem Ariph pater Bethgader</span></p>
<p id="micah-2-52"><span class="verse-num">2:52</span> <span class="verse-body">fuerunt autem filii Sobal patris Cariathiarim qui videbat dimidium requietionum</span></p>
<p id="micah-2-53"><span class="verse-num">2:53</span> <span class="verse-body">et de cognatione Cariathiarim Iethrei et Apphutei et Semathei et Maserei ex his egressi sunt Saraitae et Esthaolitae</span></p>
<p id="micah-2-54"><span class="verse-num">2:54</span> <span class="verse-body">filii Salma Bethleem et Netophathi coronae domus Ioab et dimidium requietionis Sarai</span></p>
<p id="micah-2-55"><span class="verse-num">2:55</span> <span class="verse-body">cognationes quoque scribarum habitantium in Iabis canentes atque resonantes et in tabernaculis commorantes hii sunt Cinei qui venerunt de calore patris domus Rechab __________________________________________________________________</span></p>
<h2 id="micah-ch-3">Chapter 3</h2>
<p class="verses"><a href="#micah-3-1">1</a> <a href="#micah-3-2">2</a> <a href="#micah-3-3">3</a> <a href="#micah-3-4">4</a> <a href="#micah-3-5">5</a> <a href="#micah-3-6">6</a> <a href="#micah-3-7">7</a> <a href="#micah-3-8">8</a> <a href="#micah-3-9">9</a> <a href="#micah-3-10">10</a> <a href="#micah-3-11">11</a> <a href="#micah-3-12">12</a> <a href="#micah-3-13">13</a> <a href="#micah-3-14">14</a> <a href="#micah-3-15">15</a> <a href="#micah-3-16">16</a> <a href="#micah-3-17">17</a> <a href="#micah-3-18">18</a> <a href="#micah-3-19">19</a> <a href="#micah-3-20">20</a> <a href="#micah-3-21">21</a> <a href="#micah-3-22">22</a> <a href="#micah-3-23">23</a> <a href="#micah-3-24">24</a></p>
<p id="micah-3-1"><span class="verse-num">3:1</span> <span class="verse-body">David vero hos habuit filios qui ei nati sunt in Hebron primogenitum Amnon ex Achinaam Iezrahelitide secundum Danihel de Abigail Carmelitide</span></p>
<p id="micah-3-2"><span class="verse-num">3:2</span> <span class="verse-body">tertium Absalom filium Maacha filiae Tholmei regis Gessur quartum Adoniam filium Aggith</span></p>
<p id="micah-3-3"><span class="verse-num">3:3</span> <span class="verse-body">quintum Saphatiam ex Abital sextum Iethraam de Egla uxore sua</span></p>
<p id="micah-3-4"><span class="verse-num">3:4</span> <span class="verse-body">sex ergo nati sunt ei in Hebron ubi regnavit septem annis et sex mensibus triginta autem et tribus annis regnavit in Hierusalem</span></p>
<p id="micah-3-5"><span class="verse-num">3:5</span> <span class="verse-body">porro in Hierusalem nati sunt ei filii Samaa et Sobab et Nathan et Salomon quattuor de Bethsabee filia Amihel</span></p>
<p id="micah-3-6"><span class="verse-num">3:6</span> <span class="verse-body">Iebaar quoque et Elisama</span></p>
<p id="micah-3-7"><span class="verse-num">3:7</span> <span class="verse-body">et Eliphalet et Noge et Napheg et Iaphie</span></p>
<p id="micah-3-8"><span class="verse-num">3:8</span> <span class="verse-body">necnon Elisama et Heliade et Eliphalet novem</span></p>
<p id="micah-3-9"><span class="verse-num">3:9</span> <span class="verse-body">omnes hii filii David absque filiis concubinarum habuerunt sororem Thamar</span></p>
<p id="micah-3-10"><span class="verse-num">3:10</span> <span class="verse-body">filius autem Salomonis Roboam cuius Abia filius genuit Asa de hoc quoque natus est Iosaphat</span></p>
<p id="micah-3-11"><span class="verse-num">3:11</span> <span class="verse-body">pater Ioram qui Ioram genuit Ohoziam ex quo ortus est Ioas</span></p>
<p id="micah-3-12"><span class="verse-num">3:12</span> <span class="verse-body">et huius Amasias filius genuit Azariam porro Azariae filius Ioatham</span></p>
<p id="micah-3-13"><span class="verse-num">3:13</span> <span class="verse-body">procreavit Achaz patrem Ezechiae de quo natus est Manasses</span></p>
<p id="micah-3-14"><span class="verse-num">3:14</span> <span class="verse-body">sed et Manasses genuit Amon patrem Iosiae</span></p>
<p id="micah-3-15"><span class="verse-num">3:15</span> <span class="verse-body">filii autem Iosiae fuerunt primogenitus Iohanan secundus Ioacim tertius Sedecias quartus Sellum</span></p>
<p id="micah-3-16"><span class="verse-num">3:16</span> <span class="verse-body">de Ioacim natus est Iechonias et Sedecias</span></p>
<p id="micah-3-17"><span class="verse-num">3:17</span> <span class="verse-body">filii Iechoniae fuerunt Asir Salathihel</span></p>
<p id="micah-3-18"><span class="verse-num">3:18</span> <span class="verse-body">Melchiram Phadaia Sennaser et Iecemia Sama et Nadabia</span></p>
<p id="micah-3-19"><span class="verse-num">3:19</span> <span class="verse-body">de Phadaia orti sunt Zorobabel et Semei Zorobabel genuit Mosollam Ananiam et Salomith sororem eorum</span></p>
<p id="micah-3-20"><span class="verse-num">3:20</span> <span class="verse-body">Asabamque et Ohol et Barachiam et Asadiam Iosabesed quinque</span></p>
<p id="micah-3-21"><span class="verse-num">3:21</span> <span class="verse-body">filius autem Ananiae Phaltias pater Ieseiae cuius filius Raphaia huius quoque filius Arnam de quo natus est Obdia cuius filius fuit Sechenia</span></p>
<p id="micah-3-22"><span class="verse-num">3:22</span> <span class="verse-body">filius Secheniae Semeia cuius filii Attus et Iegal et Baria et Naaria et Saphat sex numero</span></p>
<p id="micah-3-23"><span class="verse-num">3:23</span> <span class="verse-body">filius Naariae Helioenai et Ezechias et Ezricam tres</span></p>
<p id="micah-3-24"><span class="verse-num">3:24</span> <span class="verse-body">filii Helioenai Oduia et Heliasub et Pheleia et Accub et Iohanan et Dalaia et Anani septem __________________________________________________________________</span></p>
<h2 id="micah-ch-4">Chapter 4</h2>
<p class="verses"><a href="#micah-4-1">1</a> <a href="#micah-4-2">2</a> <a href="#micah-4-3">3</a> <a href="#micah-4-4">4</a> <a href="#micah-4-5">5</a> <a href="#micah-4-6">6</a> <a href="#micah-4-7">7</a> <a href="#micah-4-8">8</a> <a href="#micah-4-9">9</a> <a href="#micah-4-10">10</a> <a href="#micah-4-11">11</a> <a href="#micah-4-12">12</a> <a href="#micah-4-13">13</a> <a href="#micah-4-14">14</a> <a href="#micah-4-15">15</a> <a href="#micah-4-16">16</a> <a href="#micah-4-17">17</a> <a href="#micah-4-18">18</a> <a href="#micah-4-19">19</a> <a href="#micah-4-20">20</a> <a href="#micah-4-21">21</a> <a href="#micah-4-22">22</a> <a href="#micah-4-23">23</a> <a href="#micah-4-24">24</a> <a href="#micah-4-25">25</a> <a href="#micah-4-26">26</a> <a href="#micah-4-27">27</a> <a href="#micah-4-28">28</a> <a href="#micah-4-29">29</a> <a href="#micah-4-30">30</a> <a href="#micah-4-31">31</a> <a href="#micah-4-32">32</a> <a href="#micah-4-33">33</a> <a href="#micah-4-34">34</a> <a href="#micah-4-35">35</a> <a href="#micah-4-36">36</a> <a href="#micah-4-37">37</a> <a href="#micah-4-38">38</a> <a href="#micah-4-39">39</a> <a href="#micah-4-40">40</a> <a href="#micah-4-41">41</a> <a href="#micah-4-42">42</a> <a href="#micah-4-43">43</a></p>
<p id="micah-4-1"><span class="verse-num">4:1</span> <span class="verse-body">filii Iuda Phares Esrom et Carmi et Ur et Subal</span></p>
<p id="micah-4-2"><span class="verse-num">4:2</span> <span class="verse-body">Reaia vero filius Subal genuit Ieth de quo nati sunt Ahimai et Laed hae cognationes Sarathi</span></p>
<p id="micah-4-3"><span class="verse-num">4:3</span> <span class="verse-body">ista quoque stirps Hetam Iezrahel et Iesema et Iedebos nomenque sororis eorum Asalelphuni</span></p>
<p id="micah-4-4"><span class="verse-num">4:4</span> <span class="verse-body">Phunihel autem pater Gedor et Ezer pater Osa isti sunt filii Ur primogeniti Ephrata patris Bethleem</span></p>
<p id="micah-4-5"><span class="verse-num">4:5</span> <span class="verse-body">Asur vero patris Thecue erant duae uxores Halaa et Naara</span></p>
<p id="micah-4-6"><span class="verse-num">4:6</span> <span class="verse-body">peperit autem ei Naara Oozam et Epher et Themani et Asthari isti sunt filii Naara</span></p>
<p id="micah-4-7"><span class="verse-num">4:7</span> <span class="verse-body">porro filii Halaa Sereth Isaar et Ethnan</span></p>
<p id="micah-4-8"><span class="verse-num">4:8</span> <span class="verse-body">Cos autem genuit Anob et Sobaba et cognationem Aral filii Arum</span></p>
<p id="micah-4-9"><span class="verse-num">4:9</span> <span class="verse-body">fuit autem Iabes inclitus prae fratribus suis et mater eius vocavit nomen illius Iabes dicens quia peperi eum in dolore</span></p>
<p id="micah-4-10"><span class="verse-num">4:10</span> <span class="verse-body">invocavit vero Iabes Deum Israhel dicens si benedicens benedixeris mihi et dilataveris terminos meos et fuerit manus tua mecum et feceris me a malitia non opprimi et praestitit Deus quae precatus est</span></p>
<p id="micah-4-11"><span class="verse-num">4:11</span> <span class="verse-body">Chaleb autem frater Suaa genuit Machir qui fuit pater Esthon</span></p>
<p id="micah-4-12"><span class="verse-num">4:12</span> <span class="verse-body">porro Esthon genuit Bethrapha et Phesse et Thena patrem urbis Naas hii sunt viri Recha</span></p>
<p id="micah-4-13"><span class="verse-num">4:13</span> <span class="verse-body">filii autem Cenez Othonihel et Saraia porro filii Othonihel Athath</span></p>
<p id="micah-4-14"><span class="verse-num">4:14</span> <span class="verse-body">et Maonathi genuit Ophra Saraias autem genuit Ioab patrem vallis Artificum ibi quippe artifices erant</span></p>
<p id="micah-4-15"><span class="verse-num">4:15</span> <span class="verse-body">filii vero Chaleb filii Iephonne Hir et Hela et Nahem filiique Hela et Cenez</span></p>
<p id="micah-4-16"><span class="verse-num">4:16</span> <span class="verse-body">filii quoque Iallelel Ziph et Zipha Thiria et Asrahel</span></p>
<p id="micah-4-17"><span class="verse-num">4:17</span> <span class="verse-body">et filii Ezra Iether et Mered et Epher et Ialon genuitque Mariam et Sammai et Iesba patrem Esthamo</span></p>
<p id="micah-4-18"><span class="verse-num">4:18</span> <span class="verse-body">uxor quoque eius Iudaia peperit Iared patrem Gedor et Heber patrem Soccho et Hicuthihel patrem Zano hii autem filii Beththiae filiae Pharaonis quam accepit Mered</span></p>
<p id="micah-4-19"><span class="verse-num">4:19</span> <span class="verse-body">et filii uxoris Odaiae sororis Naham patris Ceila Garmi et Esthamo qui fuit de Machathi</span></p>
<p id="micah-4-20"><span class="verse-num">4:20</span> <span class="verse-body">filii quoque Simon Amnon et Rena filius Anan et Thilon et filii Iesi Zoeth et Benzoeth</span></p>
<p id="micah-4-21"><span class="verse-num">4:21</span> <span class="verse-body">filii Sela filii Iuda Her pater Lecha et Laada pater Maresa et cognationes Domus operantium byssum in domo Iuramenti</span></p>
<p id="micah-4-22"><span class="verse-num">4:22</span> <span class="verse-body">et Qui stare fecit solem virique Mendacii et Securus et Incendens qui principes fuerunt in Moab et qui reversi sunt in Leem haec autem verba vetera</span></p>
<p id="micah-4-23"><span class="verse-num">4:23</span> <span class="verse-body">hii sunt figuli habitantes in plantationibus et in praesepibus apud regem in operibus eius commoratique sunt ibi</span></p>
<p id="micah-4-24"><span class="verse-num">4:24</span> <span class="verse-body">filii Symeon Namuhel et Iamin Iarib Zara Saul</span></p>
<p id="micah-4-25"><span class="verse-num">4:25</span> <span class="verse-body">Sellum filius eius Mabsam filius eius Masma filius eius</span></p>
<p id="micah-4-26"><span class="verse-num">4:26</span> <span class="verse-body">filii Masma Amuhel filius eius Zacchur filius eius Semei filius eius</span></p>
<p id="micah-4-27"><span class="verse-num">4:27</span> <span class="verse-body">filii Semei sedecim et filiae sex fratres autem eius non habuerunt filios multos et universa cognatio non potuit adaequare summam filiorum Iuda</span></p>
<p id="micah-4-28"><span class="verse-num">4:28</span> <span class="verse-body">habitaverunt autem in Bersabee et Molada et Asarsual</span></p>
<p id="micah-4-29"><span class="verse-num">4:29</span> <span class="verse-body">et in Ballaa et in Asom et in Tholad</span></p>
<p id="micah-4-30"><span class="verse-num">4:30</span> <span class="verse-body">et in Bathuhel et in Orma et in Siceleg</span></p>
<p id="micah-4-31"><span class="verse-num">4:31</span> <span class="verse-body">et in Bethmarchaboth et in Asarsusim et in Bethberai et in Saarim hae civitates eorum usque ad regem David</span></p>
<p id="micah-4-32"><span class="verse-num">4:32</span> <span class="verse-body">villae quoque eorum Etham et Aen et Remmon et Thochen et Asan civitates quinque</span></p>
<p id="micah-4-33"><span class="verse-num">4:33</span> <span class="verse-body">et universi viculi eorum per circuitum civitatum istarum usque ad Baal haec est habitatio eorum et sedum distributio</span></p>
<p id="micah-4-34"><span class="verse-num">4:34</span> <span class="verse-body">Masobab quoque et Iemlech et Iosa filius Amasiae</span></p>
<p id="micah-4-35"><span class="verse-num">4:35</span> <span class="verse-body">et Iohel et Ieu filius Iosabiae filii Saraiae filii Asihel</span></p>
<p id="micah-4-36"><span class="verse-num">4:36</span> <span class="verse-body">et Helioenai et Iacoba et Isuaia et Asaia et Adihel et Isimihel et Banaia</span></p>
<p id="micah-4-37"><span class="verse-num">4:37</span> <span class="verse-body">Ziza quoque filius Sephei filii Allon filii Idaia filii Semri filii Samaia</span></p>
<p id="micah-4-38"><span class="verse-num">4:38</span> <span class="verse-body">isti sunt nominati principes in cognationibus suis et in domo adfinitatum suarum multiplicati sunt vehementer</span></p>
<p id="micah-4-39"><span class="verse-num">4:39</span> <span class="verse-body">et profecti sunt ut ingrederentur in Gador usque ad orientem vallis et ut quaererent pascua gregibus suis</span></p>
<p id="micah-4-40"><span class="verse-num">4:40</span> <span class="verse-body">inveneruntque pascuas uberes et valde bonas et terram latissimam et quietam et fertilem in qua ante habitaverunt de stirpe Ham</span></p>
<p id="micah-4-41"><span class="verse-num">4:41</span> <span class="verse-body">hii ergo venerunt quos supra descripsimus nominatim in diebus Ezechiae regis Iuda et percusserunt tabernacula eorum et habitatores qui inventi fuerant ibi et deleverunt eos usque in praesentem diem habitaveruntque pro eis quoniam uberrimas ibidem pascuas reppererunt</span></p>
<p id="micah-4-42"><span class="verse-num">4:42</span> <span class="verse-body">de filiis quoque Symeon abierunt in montem Seir viri quingenti habentes principes Phaltiam et Nahariam et Raphaiam et Ozihel filios Iesi</span></p>
<p id="micah-4-43"><span class="verse-num">4:43</span> <span class="verse-body">et percusserunt reliquias quae evadere potuerant Amalechitarum et habitaverunt ibi pro eis usque ad diem hanc __________________________________________________________________</span></p>
<h2 id="micah-ch-5">Chapter 5</h2>
<p class="verses"><a href="#micah-5-1">1</a> <a href="#micah-5-2">2</a> <a href="#micah-5-3">3</a> <a href="#micah-5-4">4</a> <a href="#micah-5-5">5</a> <a href="#micah-5-6">6</a> <a href="#micah-5-7">7</a> <a href="#micah-5-8">8</a> <a href="#micah-5-9">9</a> <a href="#micah-5-10">10</a> <a href="#micah-5-11">11</a> <a href="#micah-5-12">12</a> <a href="#micah-5-13">13</a> <a href="#micah-5-14">14</a> <a href="#micah-5-15">15</a> <a href="#micah-5-16">16</a> <a href="#micah-5-17">17</a> <a href="#micah-5-18">18</a> <a href="#micah-5-19">19</a> <a href="#micah-5-20">20</a> <a href="#micah-5-21">21</a> <a href="#micah-5-22">22</a> <a href="#micah-5-23">23</a> <a href="#micah-5-24">24</a> <a href="#micah-5-25">25</a> <a href="#micah-5-26">26</a></p>
<p id="micah-5-1"><span class="verse-num">5:1</span> <span class="verse-body">filii quoque Ruben primogeniti Israhel ipse quippe fuit primogenitus eius sed cum violasset torum patris sui data sunt primogenita eius filiis Ioseph filii Israhel et non est ille reputatus in primogenitum</span></p>
<p id="micah-5-2"><span class="verse-num">5:2</span> <span class="verse-body">porro Iudas qui erat fortissimus inter fratres suos de stirpe eius principes germinati sunt primogenita autem reputata sunt Ioseph</span></p>
<p id="micah-5-3"><span class="verse-num">5:3</span> <span class="verse-body">filii ergo Ruben primogeniti Israhel Enoch et Phallu Esrom et Charmi</span></p>
<p id="micah-5-4"><span class="verse-num">5:4</span> <span class="verse-body">filii Iohel Samaia filius eius Gog filius eius Semei filius eius</span></p>
<p id="micah-5-5"><span class="verse-num">5:5</span> <span class="verse-body">Micha filius eius Reeia filius eius Baal filius eius</span></p>
<p id="micah-5-6"><span class="verse-num">5:6</span> <span class="verse-body">Beera filius eius quem captivum duxit Theglathphalnasar rex Assyriorum et fuit princeps in tribu Ruben</span></p>
<p id="micah-5-7"><span class="verse-num">5:7</span> <span class="verse-body">fratres autem eius et universa cognatio quando numerabantur per familias suas habuerunt principes Ieihel et Zacchariam</span></p>
<p id="micah-5-8"><span class="verse-num">5:8</span> <span class="verse-body">porro Bala filius Azaz filii Samma filii Iohel ipse habitavit in Aroer usque ad Nebo et Beelmeon</span></p>
<p id="micah-5-9"><span class="verse-num">5:9</span> <span class="verse-body">contra orientalem quoque plagam habitavit usque ad introitum heremi et flumen Eufraten multum quippe iumentorum numerum possidebat in terra Galaad</span></p>
<p id="micah-5-10"><span class="verse-num">5:10</span> <span class="verse-body">in diebus autem Saul proeliati sunt contra Agareos et interfecerunt illos habitaveruntque pro eis in tabernaculis eorum in omni plaga quae respicit ad orientem Galaad</span></p>
<p id="micah-5-11"><span class="verse-num">5:11</span> <span class="verse-body">filii vero Gad e regione eorum habitaverunt in terra Basan usque Selcha</span></p>
<p id="micah-5-12"><span class="verse-num">5:12</span> <span class="verse-body">Iohel in capite et Saphan secundus Ianai autem et Saphat in Basan</span></p>
<p id="micah-5-13"><span class="verse-num">5:13</span> <span class="verse-body">fratres vero eorum secundum domos cognationum suarum Michahel et Mosollam et Sebe et Iori et Iachan et Zie et Heber septem</span></p>
<p id="micah-5-14"><span class="verse-num">5:14</span> <span class="verse-body">hii filii Abiahil filii Uri filii Iaro filii Galaad filii Michahel filii Iesesi filii Ieddo filii Buz</span></p>
<p id="micah-5-15"><span class="verse-num">5:15</span> <span class="verse-body">fratres quoque filii Abdihel filii Guni princeps domus in familiis suis</span></p>
<p id="micah-5-16"><span class="verse-num">5:16</span> <span class="verse-body">et habitaverunt in Galaad et in Basan et in viculis eius et in cunctis suburbanis Saron usque ad terminos</span></p>
<p id="micah-5-17"><span class="verse-num">5:17</span> <span class="verse-body">omnes hii numerati sunt in diebus Ioatham regis Iuda et in diebus Hieroboam regis Israhel</span></p>
<p id="micah-5-18"><span class="verse-num">5:18</span> <span class="verse-body">filii Ruben et Gad et dimidiae tribus Manasse viri bellatores scuta portantes et gladios et tendentes arcum eruditique ad proelia quadraginta quattuor milia et septingenti sexaginta procedentes ad pugnam</span></p>
<p id="micah-5-19"><span class="verse-num">5:19</span> <span class="verse-body">dimicaverunt contra Agarenos Iturei vero et Naphei et Nodab</span></p>
<p id="micah-5-20"><span class="verse-num">5:20</span> <span class="verse-body">praebuerunt eis auxilium traditique sunt in manus eorum Agareni et universi qui fuerant cum eis quia Deum invocaverunt cum proeliarentur et exaudivit eos eo quod credidissent in eum</span></p>
<p id="micah-5-21"><span class="verse-num">5:21</span> <span class="verse-body">ceperuntque omnia quae possederant camelorum quinquaginta milia et ovium ducenta quinquaginta milia asinos duo milia et animas hominum centum milia</span></p>
<p id="micah-5-22"><span class="verse-num">5:22</span> <span class="verse-body">vulnerati autem multi corruerunt fuit enim bellum Domini habitaveruntque pro eis usque ad transmigrationem</span></p>
<p id="micah-5-23"><span class="verse-num">5:23</span> <span class="verse-body">filii quoque dimidiae tribus Manasse possederunt terram a finibus Basan usque Baalhermon et Sanir et montem Hermon ingens quippe numerus erat</span></p>
<p id="micah-5-24"><span class="verse-num">5:24</span> <span class="verse-body">et hii fuerunt principes domus cognationis eorum Epher et Iesi et Helihel Ezrihel et Hieremia et Odoia et Iedihel viri fortissimi et potentes et nominati duces in familiis suis</span></p>
<p id="micah-5-25"><span class="verse-num">5:25</span> <span class="verse-body">reliquerunt autem Deum patrum suorum et fornicati sunt post deos populorum terrae quos abstulit Dominus coram eis</span></p>
<p id="micah-5-26"><span class="verse-num">5:26</span> <span class="verse-body">et suscitavit Deus Israhel spiritum Ful regis Assyriorum et spiritum Theglathphalnasar regis Assur et transtulit Ruben et Gad et dimidium tribus Manasse et adduxit eos in Alae et Abor et Ara et fluvium Gozan usque ad diem hanc __________________________________________________________________</span></p>
<h2 id="micah-ch-6">Chapter 6</h2>
<p class="verses"><a href="#micah-6-1">1</a> <a href="#micah-6-2">2</a> <a href="#micah-6-3">3</a> <a href="#micah-6-4">4</a> <a href="#micah-6-5">5</a> <a href="#micah-6-6">6</a> <a href="#micah-6-7">7</a> <a href="#micah-6-8">8</a> <a href="#micah-6-9">9</a> <a href="#micah-6-10">10</a> <a href="#micah-6-11">11</a> <a href="#micah-6-12">12</a> <a href="#micah-6-13">13</a> <a href="#micah-6-14">14</a> <a href="#micah-6-15">15</a> <a href="#micah-6-16">16</a> <a href="#micah-6-17">17</a> <a href="#micah-6-18">18</a> <a href="#micah-6-19">19</a> <a href="#micah-6-20">20</a> <a href="#micah-6-21">21</a> <a href="#micah-6-22">22</a> <a href="#micah-6-23">23</a> <a href="#micah-6-24">24</a> <a href="#micah-6-25">25</a> <a href="#micah-6-26">26</a> <a href="#micah-6-27">27</a> <a href="#micah-6-28">28</a> <a href="#micah-6-29">29</a> <a href="#micah-6-30">30</a> <a href="#micah-6-31">31</a> <a href="#micah-6-32">32</a> <a href="#micah-6-33">33</a> <a href="#micah-6-34">34</a> <a href="#micah-6-35">35</a> <a href="#micah-6-36">36</a> <a href="#micah-6-37">37</a> <a href="#micah-6-38">38</a> <a href="#micah-6-39">39</a> <a href="#micah-6-40">40</a> <a href="#micah-6-41">41</a> <a href="#micah-6-42">42</a> <a href="#micah-6-43">43</a> <a href="#micah-6-44">44</a> <a href="#micah-6-45">45</a> <a href="#micah-6-46">46</a> <a href="#micah-6-47">47</a> <a href="#micah-6-48">48</a> <a href="#micah-6-49">49</a> <a href="#micah-6-50">50</a> <a href="#micah-6-51">51</a> <a href="#micah-6-52">52</a> <a href="#micah-6-53">53</a> <a href="#micah-6-54">54</a> <a href="#micah-6-55">55</a> <a href="#micah-6-56">56</a> <a href="#micah-6-57">57</a> <a href="#micah-6-58">58</a> <a href="#micah-6-59">59</a> <a href="#micah-6-60">60</a> <a href="#micah-6-61">61</a> <a href="#micah-6-62">62</a> <a href="#micah-6-63">63</a> <a href="#micah-6-64">64</a> <a href="#micah-6-65">65</a> <a href="#micah-6-66">66</a> <a href="#micah-6-67">67</a> <a href="#micah-6-68">68</a> <a href="#micah-6-69">69</a> <a href="#micah-6-70">70</a> <a href="#micah-6-71">71</a> <a href="#micah-6-72">72</a> <a href="#micah-6-73">73</a> <a href="#micah-6-74">74</a> <a href="#micah-6-75">75</a> <a href="#micah-6-76">76</a> <a href="#micah-6-77">77</a> <a href="#micah-6-78">78</a> <a href="#micah-6-79">79</a> <a href="#micah-6-80">80</a> <a href="#micah-6-81">81</a></p>
<p id="micah-6-1"><span class="verse-num">6:1</span> <span class="verse-body">filii Levi Gersom Caath Merari</span></p>
<p id="micah-6-2"><span class="verse-num">6:2</span> <span class="verse-body">filii Caath Amram Isaar Hebron et Ozihel</span></p>
<p id="micah-6-3"><span class="verse-num">6:3</span> <span class="verse-body">filii Amram Aaron Moses et Maria filii Aaron Nadab et Abiu Eleazar et Ithamar</span></p>
<p id="micah-6-4"><span class="verse-num">6:4</span> <span class="verse-body">Eleazar genuit Finees et Finees genuit Abisue</span></p>
<p id="micah-6-5"><span class="verse-num">6:5</span> <span class="verse-body">Abisue vero genuit Bocci et Bocci genuit Ozi</span></p>
<p id="micah-6-6"><span class="verse-num">6:6</span> <span class="verse-body">Ozi genuit Zaraiam et Zaraias genuit Meraioth</span></p>
<p id="micah-6-7"><span class="verse-num">6:7</span> <span class="verse-body">porro Meraioth genuit Amariam et Amarias genuit Ahitob</span></p>
<p id="micah-6-8"><span class="verse-num">6:8</span> <span class="verse-body">Ahitob genuit Sadoc Sadoc genuit Achimaas</span></p>
<p id="micah-6-9"><span class="verse-num">6:9</span> <span class="verse-body">Achimaas genuit Azariam Azarias genuit Iohanan</span></p>
<p id="micah-6-10"><span class="verse-num">6:10</span> <span class="verse-body">Iohanan genuit Azariam ipse est qui sacerdotio functus est in domo quam aedificavit Salomon in Hierusalem</span></p>
<p id="micah-6-11"><span class="verse-num">6:11</span> <span class="verse-body">genuit autem Azarias Amariam et Amarias genuit Ahitob</span></p>
<p id="micah-6-12"><span class="verse-num">6:12</span> <span class="verse-body">Ahitob genuit Sadoc et Sadoc genuit Sellum</span></p>
<p id="micah-6-13"><span class="verse-num">6:13</span> <span class="verse-body">Sellum genuit Helciam et Helcias genuit Azariam</span></p>
<p id="micah-6-14"><span class="verse-num">6:14</span> <span class="verse-body">Azarias genuit Saraiam et Saraias genuit Iosedec</span></p>
<p id="micah-6-15"><span class="verse-num">6:15</span> <span class="verse-body">porro Iosedec egressus est quando transtulit Dominus Iudam et Hierusalem per manus Nabuchodonosor</span></p>
<p id="micah-6-16"><span class="verse-num">6:16</span> <span class="verse-body">filii ergo Levi Gersom Caath et Merari</span></p>
<p id="micah-6-17"><span class="verse-num">6:17</span> <span class="verse-body">et haec nomina filiorum Gersom Lobeni et Semei</span></p>
<p id="micah-6-18"><span class="verse-num">6:18</span> <span class="verse-body">filii Caath Amram et Isaar et Hebron et Ozihel</span></p>
<p id="micah-6-19"><span class="verse-num">6:19</span> <span class="verse-body">filii Merari Mooli et Musi hae autem cognationes Levi secundum familias eorum</span></p>
<p id="micah-6-20"><span class="verse-num">6:20</span> <span class="verse-body">Gersom Lobeni filius eius Iaath filius eius Zamma filius eius</span></p>
<p id="micah-6-21"><span class="verse-num">6:21</span> <span class="verse-body">Ioaa filius eius Addo filius eius Zara filius eius Iethrai filius eius</span></p>
<p id="micah-6-22"><span class="verse-num">6:22</span> <span class="verse-body">filii Caath Aminadab filius eius Core filius eius Asir filius eius</span></p>
<p id="micah-6-23"><span class="verse-num">6:23</span> <span class="verse-body">Helcana filius eius Abiasaph filius eius Asir filius eius</span></p>
<p id="micah-6-24"><span class="verse-num">6:24</span> <span class="verse-body">Thaath filius eius Urihel filius eius Ozias filius eius Saul filius eius</span></p>
<p id="micah-6-25"><span class="verse-num">6:25</span> <span class="verse-body">filii Helcana Amasai et Ahimoth</span></p>
<p id="micah-6-26"><span class="verse-num">6:26</span> <span class="verse-body">Helcana filii Helcana Sophai filius eius Naath filius eius</span></p>
<p id="micah-6-27"><span class="verse-num">6:27</span> <span class="verse-body">Heliab filius eius Hieroam filius eius Helcana filius eius</span></p>
<p id="micah-6-28"><span class="verse-num">6:28</span> <span class="verse-body">filii Samuhel primogenitus Vasseni et Abia</span></p>
<p id="micah-6-29"><span class="verse-num">6:29</span> <span class="verse-body">filii autem Merari Mooli Lobeni filius eius Semei filius eius Oza filius eius</span></p>
<p id="micah-6-30"><span class="verse-num">6:30</span> <span class="verse-body">Samaa filius eius Aggia filius eius Asaia filius eius</span></p>
<p id="micah-6-31"><span class="verse-num">6:31</span> <span class="verse-body">isti sunt quos constituit David super cantores domus Domini ex quo conlocata est arca</span></p>
<p id="micah-6-32"><span class="verse-num">6:32</span> <span class="verse-body">et ministrabant coram tabernaculo testimonii canentes donec aedificaret Salomon domum Domini in Hierusalem stabant autem iuxta ordinem suum in ministerio</span></p>
<p id="micah-6-33"><span class="verse-num">6:33</span> <span class="verse-body">hii vero sunt qui adsistebant cum filiis suis de filiis Caath Heman cantor filius Iohel filii Samuhel</span></p>
<p id="micah-6-34"><span class="verse-num">6:34</span> <span class="verse-body">filii Helcana filii Hieroam filii Helihel filii Thou</span></p>
<p id="micah-6-35"><span class="verse-num">6:35</span> <span class="verse-body">filii Suph filii Helcana filii Maath filii Amasai</span></p>
<p id="micah-6-36"><span class="verse-num">6:36</span> <span class="verse-body">filii Helcana filii Iohel filii Azariae filii Sophoniae</span></p>
<p id="micah-6-37"><span class="verse-num">6:37</span> <span class="verse-body">filii Thaath filii Asir filii Abiasaph filii Core</span></p>
<p id="micah-6-38"><span class="verse-num">6:38</span> <span class="verse-body">filii Isaar filii Caath filii Levi filii Israhel</span></p>
<p id="micah-6-39"><span class="verse-num">6:39</span> <span class="verse-body">et fratres eius Asaph qui stabat a dextris eius Asaph filius Barachiae filii Samaa</span></p>
<p id="micah-6-40"><span class="verse-num">6:40</span> <span class="verse-body">filii Michahel filii Basiae filii Melchiae</span></p>
<p id="micah-6-41"><span class="verse-num">6:41</span> <span class="verse-body">filii Athnai filii Zara filii Adaia</span></p>
<p id="micah-6-42"><span class="verse-num">6:42</span> <span class="verse-body">filii Ethan filii Zamma filii Semei</span></p>
<p id="micah-6-43"><span class="verse-num">6:43</span> <span class="verse-body">filii Ieth filii Gersom filii Levi</span></p>
<p id="micah-6-44"><span class="verse-num">6:44</span> <span class="verse-body">filii autem Merari fratres eorum ad sinistram Ethan filius Cusi filii Abdi filii Maloch</span></p>
<p id="micah-6-45"><span class="verse-num">6:45</span> <span class="verse-body">filii Asabiae filii Amasiae filii Helciae</span></p>
<p id="micah-6-46"><span class="verse-num">6:46</span> <span class="verse-body">filii Amasai filii Bonni filii Somer</span></p>
<p id="micah-6-47"><span class="verse-num">6:47</span> <span class="verse-body">filii Mooli filii Musi filii Merari filii Levi</span></p>
<p id="micah-6-48"><span class="verse-num">6:48</span> <span class="verse-body">fratres quoque eorum Levitae qui ordinati sunt in cunctum ministerium tabernaculi domus Domini</span></p>
<p id="micah-6-49"><span class="verse-num">6:49</span> <span class="verse-body">Aaron vero et filii eius adolebant incensum super altare holocausti et super altare thymiamatis in omne opus sancti sanctorum et ut precarentur pro Israhel iuxta omnia quae praecepit Moses servus Dei</span></p>
<p id="micah-6-50"><span class="verse-num">6:50</span> <span class="verse-body">hii sunt autem filii Aaron Eleazar filius eius Finees filius eius Abisue filius eius</span></p>
<p id="micah-6-51"><span class="verse-num">6:51</span> <span class="verse-body">Bocci filius eius Ozi filius eius Zaraia filius eius</span></p>
<p id="micah-6-52"><span class="verse-num">6:52</span> <span class="verse-body">Meraioth filius eius Amaria filius eius Ahitob filius eius</span></p>
<p id="micah-6-53"><span class="verse-num">6:53</span> <span class="verse-body">Sadoc filius eius Achimaas filius eius</span></p>
<p id="micah-6-54"><span class="verse-num">6:54</span> <span class="verse-body">et haec habitacula eorum per vicos atque confinia filiorum scilicet Aaron iuxta cognationes Caathitarum ipsis enim sorte contigerat</span></p>
<p id="micah-6-55"><span class="verse-num">6:55</span> <span class="verse-body">dederunt igitur eis Hebron in terra Iuda et suburbana eius per circuitum</span></p>
<p id="micah-6-56"><span class="verse-num">6:56</span> <span class="verse-body">agros autem civitatis et villas Chaleb filio Iephonne</span></p>
<p id="micah-6-57"><span class="verse-num">6:57</span> <span class="verse-body">porro filiis Aaron dederunt civitates ad confugiendum Hebron et Lobna et suburbana eius</span></p>
<p id="micah-6-58"><span class="verse-num">6:58</span> <span class="verse-body">Iether quoque et Esthmo cum suburbanis suis sed et Helon et Dabir cum suburbanis suis</span></p>
<p id="micah-6-59"><span class="verse-num">6:59</span> <span class="verse-body">Asan quoque et Bethsemes et suburbana eorum</span></p>
<p id="micah-6-60"><span class="verse-num">6:60</span> <span class="verse-body">de tribu autem Beniamin Gabee et suburbana eius et Almath cum suburbanis suis Anathoth quoque cum suburbanis suis omnes civitates tredecim per cognationes suas</span></p>
<p id="micah-6-61"><span class="verse-num">6:61</span> <span class="verse-body">filiis autem Caath residuis de cognatione sua dederunt ex dimidia tribu Manasse in possessionem urbes decem</span></p>
<p id="micah-6-62"><span class="verse-num">6:62</span> <span class="verse-body">porro filiis Gersom per cognationes suas de tribu Isachar et de tribu Aser et de tribu Nepthali et de tribu Manasse in Basan urbes tredecim</span></p>
<p id="micah-6-63"><span class="verse-num">6:63</span> <span class="verse-body">filiis autem Merari per cognationes suas de tribu Ruben et de tribu Gad et de tribu Zabulon dederunt sorte civitates duodecim</span></p>
<p id="micah-6-64"><span class="verse-num">6:64</span> <span class="verse-body">dederunt quoque filii Israhel Levitis civitates et suburbana earum</span></p>
<p id="micah-6-65"><span class="verse-num">6:65</span> <span class="verse-body">dederuntque per sortem ex tribu filiorum Iuda et ex tribu filiorum Symeon et ex tribu filiorum Beniamin urbes has quas vocaverunt nominibus suis</span></p>
<p id="micah-6-66"><span class="verse-num">6:66</span> <span class="verse-body">et his qui erant ex cognatione filiorum Caath fueruntque civitates in terminis eorum de tribu Ephraim</span></p>
<p id="micah-6-67"><span class="verse-num">6:67</span> <span class="verse-body">dederunt ergo eis urbes ad confugiendum Sychem cum suburbanis suis in monte Ephraim et Gazer cum suburbanis suis</span></p>
<p id="micah-6-68"><span class="verse-num">6:68</span> <span class="verse-body">Hicmaam quoque cum suburbanis suis et Bethoron similiter</span></p>
<p id="micah-6-69"><span class="verse-num">6:69</span> <span class="verse-body">necnon et Helon cum suburbanis suis et Gethremmon in eundem modum</span></p>
<p id="micah-6-70"><span class="verse-num">6:70</span> <span class="verse-body">porro ex dimidia tribu Manasse Aner et suburbana eius Balaam et suburbana eius his videlicet qui de cognatione filiorum Caath reliqui erant</span></p>
<p id="micah-6-71"><span class="verse-num">6:71</span> <span class="verse-body">filiis autem Gersom de cognatione dimidiae tribus Manasse Gaulon in Basan et suburbana eius et Astharoth cum suburbanis suis</span></p>
<p id="micah-6-72"><span class="verse-num">6:72</span> <span class="verse-body">de tribu Isachar Cedes et suburbana eius et Dabereth cum suburbanis suis</span></p>
<p id="micah-6-73"><span class="verse-num">6:73</span> <span class="verse-body">Ramoth quoque et suburbana illius et Anem cum suburbanis suis</span></p>
<p id="micah-6-74"><span class="verse-num">6:74</span> <span class="verse-body">de tribu vero Aser Masal cum suburbanis suis et Abdon similiter</span></p>
<p id="micah-6-75"><span class="verse-num">6:75</span> <span class="verse-body">Acac quoque et suburbana eius et Roob cum suburbanis suis</span></p>
<p id="micah-6-76"><span class="verse-num">6:76</span> <span class="verse-body">porro de tribu Nepthali Cedes in Galilea et suburbana eius Amon cum suburbanis suis et Cariathaim et suburbana eius</span></p>
<p id="micah-6-77"><span class="verse-num">6:77</span> <span class="verse-body">filiis autem Merari residuis de tribu Zabulon Remmono et suburbana eius et Thabor cum suburbanis suis</span></p>
<p id="micah-6-78"><span class="verse-num">6:78</span> <span class="verse-body">trans Iordanem quoque ex adverso Hiericho contra orientem Iordanis de tribu Ruben Bosor in solitudine cum suburbanis suis et Iasa cum suburbanis suis</span></p>
<p id="micah-6-79"><span class="verse-num">6:79</span> <span class="verse-body">Cademoth quoque et suburbana eius et Miphaath cum suburbanis suis</span></p>
<p id="micah-6-80"><span class="verse-num">6:80</span> <span class="verse-body">necnon de tribu Gad Ramoth in Galaad et suburbana eius et Manaim cum suburbanis suis</span></p>
<p id="micah-6-81"><span class="verse-num">6:81</span> <span class="verse-body">sed et Esbon cum suburbanis eius et Iezer cum suburbanis suis __________________________________________________________________</span></p>
<h2 id="micah-ch-7">Chapter 7</h2>
<p class="verses"><a href="#micah-7-1">1</a> <a href="#micah-7-2">2</a> <a href="#micah-7-3">3</a> <a href="#micah-7-4">4</a> <a href="#micah-7-5">5</a> <a href="#micah-7-6">6</a> <a href="#micah-7-7">7</a> <a href="#micah-7-8">8</a> <a href="#micah-7-9">9</a> <a href="#micah-7-10">10</a> <a href="#micah-7-11">11</a> <a href="#micah-7-12">12</a> <a href="#micah-7-13">13</a> <a href="#micah-7-14">14</a> <a href="#micah-7-15">15</a> <a href="#micah-7-16">16</a> <a href="#micah-7-17">17</a> <a href="#micah-7-18">18</a> <a href="#micah-7-19">19</a> <a href="#micah-7-20">20</a> <a href="#micah-7-21">21</a> <a href="#micah-7-22">22</a> <a href="#micah-7-23">23</a> <a href="#micah-7-24">24</a> <a href="#micah-7-25">25</a> <a href="#micah-7-26">26</a> <a href="#micah-7-27">27</a> <a href="#micah-7-28">28</a> <a href="#micah-7-29">29</a> <a href="#micah-7-30">30</a> <a href="#micah-7-31">31</a> <a href="#micah-7-32">32</a> <a href="#micah-7-33">33</a> <a href="#micah-7-34">34</a> <a href="#micah-7-35">35</a> <a href="#micah-7-36">36</a> <a href="#micah-7-37">37</a> <a href="#micah-7-38">38</a> <a href="#micah-7-39">39</a> <a href="#micah-7-40">40</a></p>
<p id="micah-7-1"><span class="verse-num">7:1</span> <span class="verse-body">porro filii Isachar Thola et Phua Iasub et Samaron quattuor</span></p>
<p id="micah-7-2"><span class="verse-num">7:2</span> <span class="verse-body">filii Thola Ozi et Raphaia et Ierihel et Iemai et Iebsem et Samuhel principes per domos cognationum suarum de stirpe Thola viri fortissimi numerati sunt in diebus David viginti duo milia sescenti</span></p>
<p id="micah-7-3"><span class="verse-num">7:3</span> <span class="verse-body">filii Ozi Iezraia de quo nati sunt Michahel et Obadia et Iohel et Iesia quinque omnes principes</span></p>
<p id="micah-7-4"><span class="verse-num">7:4</span> <span class="verse-body">cumque eis per familias et populos suos accincti ad proelium viri fortissimi triginta sex milia multas enim habuere uxores et filios</span></p>
<p id="micah-7-5"><span class="verse-num">7:5</span> <span class="verse-body">fratresque eorum per omnem cognationem Isachar robustissimi ad pugnandum octoginta septem milia numerati sunt</span></p>
<p id="micah-7-6"><span class="verse-num">7:6</span> <span class="verse-body">Beniamin Bale et Bochor et Iadihel tres</span></p>
<p id="micah-7-7"><span class="verse-num">7:7</span> <span class="verse-body">filii Bale Esbon et Ozi et Ozihel et Ierimoth et Urai quinque principes familiarum et ad pugnandum robustissimi numerus autem eorum viginti duo milia et triginta quattuor</span></p>
<p id="micah-7-8"><span class="verse-num">7:8</span> <span class="verse-body">porro filii Bochor Zamira et Ioas et Eliezer et Helioenai et Amri et Ierimoth et Abia et Anathoth et Almathan omnes hii filii Bochor</span></p>
<p id="micah-7-9"><span class="verse-num">7:9</span> <span class="verse-body">numerati sunt autem per familias suas principes cognationum ad bella fortissimi viginti milia et ducenti</span></p>
<p id="micah-7-10"><span class="verse-num">7:10</span> <span class="verse-body">porro filii Iadihel Balan filii autem Balan Hieus et Beniamin et Ahoth et Chanana et Iothan et Tharsis et Haisaar</span></p>
<p id="micah-7-11"><span class="verse-num">7:11</span> <span class="verse-body">omnes hii filii Iadihel principes cognationum suarum viri fortissimi decem et septem milia et ducenti ad proelium procedentes</span></p>
<p id="micah-7-12"><span class="verse-num">7:12</span> <span class="verse-body">Sephan quoque et Apham filii Hir et Asim filii Aer</span></p>
<p id="micah-7-13"><span class="verse-num">7:13</span> <span class="verse-body">filii autem Nepthali Iasihel et Guni et Asar et Sellum filii Balaa</span></p>
<p id="micah-7-14"><span class="verse-num">7:14</span> <span class="verse-body">porro filius Manasse Esrihel concubinaque eius syra peperit Machir patrem Galaad</span></p>
<p id="micah-7-15"><span class="verse-num">7:15</span> <span class="verse-body">Machir autem accepit uxores filiis suis Happhim et Sepham et habuit sororem nomine Maacha nomen autem secundi Salphaad nataeque sunt Salphaad filiae</span></p>
<p id="micah-7-16"><span class="verse-num">7:16</span> <span class="verse-body">et peperit Maacha uxor Machir filium vocavitque nomen eius Phares porro nomen fratris eius Sares et filii eius Ulam et Recem</span></p>
<p id="micah-7-17"><span class="verse-num">7:17</span> <span class="verse-body">filius autem Ulam Badan hii sunt filii Galaad filii Machir filii Manasse</span></p>
<p id="micah-7-18"><span class="verse-num">7:18</span> <span class="verse-body">soror autem eius Regina peperit virum Decorum et Abiezer et Moola</span></p>
<p id="micah-7-19"><span class="verse-num">7:19</span> <span class="verse-body">erant autem filii Semida Ahin et Sechem et Leci et Aniam</span></p>
<p id="micah-7-20"><span class="verse-num">7:20</span> <span class="verse-body">filii autem Ephraim Suthala Bareth filius eius Thaath filius eius Elada filius eius Thaath filius eius et huius filius Zabad</span></p>
<p id="micah-7-21"><span class="verse-num">7:21</span> <span class="verse-body">et huius filius Suthala et huius filius Ezer et Elad occiderunt autem eos viri Geth indigenae quia descenderant ut invaderent possessiones eorum</span></p>
<p id="micah-7-22"><span class="verse-num">7:22</span> <span class="verse-body">luxit igitur Ephraim pater eorum multis diebus et venerunt fratres eius ut consolarentur eum</span></p>
<p id="micah-7-23"><span class="verse-num">7:23</span> <span class="verse-body">ingressusque est ad uxorem suam quae concepit et peperit filium et vocavit nomen eius Beria eo quod in malis domus eius ortus esset</span></p>
<p id="micah-7-24"><span class="verse-num">7:24</span> <span class="verse-body">filia autem eius fuit Sara quae aedificavit Bethoron inferiorem et superiorem et Ozensara</span></p>
<p id="micah-7-25"><span class="verse-num">7:25</span> <span class="verse-body">porro filius eius Rapha et Reseph et Thale de quo natus est Thaan</span></p>
<p id="micah-7-26"><span class="verse-num">7:26</span> <span class="verse-body">qui genuit Laadan huius quoque filius Ammiud genuit Elisama</span></p>
<p id="micah-7-27"><span class="verse-num">7:27</span> <span class="verse-body">de quo ortus est Nun qui habuit filium Iosue</span></p>
<p id="micah-7-28"><span class="verse-num">7:28</span> <span class="verse-body">possessio autem eorum et habitatio Bethel cum filiabus suis et contra orientem Noran ad occidentalem plagam Gazer et filiae eius Sychem quoque cum filiabus suis usque Aza et filias eius</span></p>
<p id="micah-7-29"><span class="verse-num">7:29</span> <span class="verse-body">iuxta filios quoque Manasse Bethsan et filias eius Thanach et filias eius Mageddo et filias eius Dor et filias eius in his habitaverunt filii Ioseph filii Israhel</span></p>
<p id="micah-7-30"><span class="verse-num">7:30</span> <span class="verse-body">filii Aser Iomna et Iesua et Isui et Baria et Sara soror eorum</span></p>
<p id="micah-7-31"><span class="verse-num">7:31</span> <span class="verse-body">filii autem Baria Heber et Melchihel ipse est pater Barzaith</span></p>
<p id="micah-7-32"><span class="verse-num">7:32</span> <span class="verse-body">Heber autem genuit Iephlat et Somer et Otham et Suaa sororem eorum</span></p>
<p id="micah-7-33"><span class="verse-num">7:33</span> <span class="verse-body">filii Iephlat Phosech et Chamaal et Asoth hii filii Iephlat</span></p>
<p id="micah-7-34"><span class="verse-num">7:34</span> <span class="verse-body">porro filii Somer Ahi et Roaga et Iaba et Aram</span></p>
<p id="micah-7-35"><span class="verse-num">7:35</span> <span class="verse-body">filii autem Helem fratris eius Supha et Iemna et Selles et Amal</span></p>
<p id="micah-7-36"><span class="verse-num">7:36</span> <span class="verse-body">filii Supha Sue Arnaphed et Sual et Beri et Iamra</span></p>
<p id="micah-7-37"><span class="verse-num">7:37</span> <span class="verse-body">Bosor et Od et Samma et Salusa et Iethran et Bera</span></p>
<p id="micah-7-38"><span class="verse-num">7:38</span> <span class="verse-body">filii Iether Iephonne et Phaspha et Ara</span></p>
<p id="micah-7-39"><span class="verse-num">7:39</span> <span class="verse-body">filii autem Olla Aree et Anihel et Resia</span></p>
<p id="micah-7-40"><span class="verse-num">7:40</span> <span class="verse-body">omnes hii filii Aser principes cognationum electi atque fortissimi duces ducum numerus autem eorum aetatis quae apta esset ad bellum viginti sex milia __________________________________________________________________</span></p>
<h2 id="micah-ch-8">Chapter 8</h2>
<p class="verses"><a href="#micah-8-1">1</a> <a href="#micah-8-2">2</a> <a href="#micah-8-3">3</a> <a href="#micah-8-4">4</a> <a href="#micah-8-5">5</a> <a href="#micah-8-6">6</a> <a href="#micah-8-7">7</a> <a href="#micah-8-8">8</a> <a href="#micah-8-9">9</a> <a href="#micah-8-10">10</a> <a href="#micah-8-11">11</a> <a href="#micah-8-12">12</a> <a href="#micah-8-13">13</a> <a href="#micah-8-14">14</a> <a href="#micah-8-15">15</a> <a href="#micah-8-16">16</a> <a href="#micah-8-17">17</a> <a href="#micah-8-18">18</a> <a href="#micah-8-19">19</a> <a href="#micah-8-20">20</a> <a href="#micah-8-21">21</a> <a href="#micah-8-22">22</a> <a href="#micah-8-23">23</a> <a href="#micah-8-24">24</a> <a href="#micah-8-25">25</a> <a href="#micah-8-26">26</a> <a href="#micah-8-27">27</a> <a href="#micah-8-28">28</a> <a href="#micah-8-29">29</a> <a href="#micah-8-30">30</a> <a href="#micah-8-31">31</a> <a href="#micah-8-32">32</a> <a href="#micah-8-33">33</a> <a href="#micah-8-34">34</a> <a href="#micah-8-35">35</a> <a href="#micah-8-36">36</a> <a href="#micah-8-37">37</a> <a href="#micah-8-38">38</a> <a href="#micah-8-39">39</a> <a href="#micah-8-40">40</a></p>
<p id="micah-8-1"><span class="verse-num">8:1</span> <span class="verse-body">Beniamin autem genuit Bale primogenitum suum Asbal secundum Ohora tertium</span></p>
<p id="micah-8-2"><span class="verse-num">8:2</span> <span class="verse-body">Nuaha quartum et Rapha quintum</span></p>
<p id="micah-8-3"><span class="verse-num">8:3</span> <span class="verse-body">fueruntque filii Bale Addaor et Gera et Abiud</span></p>
<p id="micah-8-4"><span class="verse-num">8:4</span> <span class="verse-body">Abisue quoque et Neman et Ahoe</span></p>
<p id="micah-8-5"><span class="verse-num">8:5</span> <span class="verse-body">sed et Gera et Sephuphan et Uram</span></p>
<p id="micah-8-6"><span class="verse-num">8:6</span> <span class="verse-body">hii sunt filii Aod principes cognationum habitantium in Gabaa qui translati sunt in Manath</span></p>
<p id="micah-8-7"><span class="verse-num">8:7</span> <span class="verse-body">Nooman autem et Achia et Gera ipse transtulit eos et genuit Oza et Ahiud</span></p>
<p id="micah-8-8"><span class="verse-num">8:8</span> <span class="verse-body">porro Saarim genuit in regione Moab postquam dimisit Usim et Bara uxores suas</span></p>
<p id="micah-8-9"><span class="verse-num">8:9</span> <span class="verse-body">genuit autem de Edes uxore sua Iobab et Sebia et Mosa et Molchom</span></p>
<p id="micah-8-10"><span class="verse-num">8:10</span> <span class="verse-body">Iehus quoque et Sechia et Marma hii sunt filii eius principes in familiis suis</span></p>
<p id="micah-8-11"><span class="verse-num">8:11</span> <span class="verse-body">Meusim vero genuit Abitob et Elphaal</span></p>
<p id="micah-8-12"><span class="verse-num">8:12</span> <span class="verse-body">porro filii Elphaal Heber et Misaam et Samad hic aedificavit Ono et Lod et filias eius</span></p>
<p id="micah-8-13"><span class="verse-num">8:13</span> <span class="verse-body">Bara autem et Samma principes cognationum habitantium in Aialon hii fugaverunt habitatores Geth</span></p>
<p id="micah-8-14"><span class="verse-num">8:14</span> <span class="verse-body">et Haio et Sesac et Ierimoth</span></p>
<p id="micah-8-15"><span class="verse-num">8:15</span> <span class="verse-body">et Zabadia et Arod et Eder</span></p>
<p id="micah-8-16"><span class="verse-num">8:16</span> <span class="verse-body">Michahel quoque et Iespha et Ioaa filii Baria</span></p>
<p id="micah-8-17"><span class="verse-num">8:17</span> <span class="verse-body">et Zabadia et Mosollam et Ezeci et Heber</span></p>
<p id="micah-8-18"><span class="verse-num">8:18</span> <span class="verse-body">et Iesamari et Iezlia et Iobab filii Elphaal</span></p>
<p id="micah-8-19"><span class="verse-num">8:19</span> <span class="verse-body">et Iacim et Zechri et Zabdi</span></p>
<p id="micah-8-20"><span class="verse-num">8:20</span> <span class="verse-body">et Helioenai et Selethai et Helihel</span></p>
<p id="micah-8-21"><span class="verse-num">8:21</span> <span class="verse-body">et Adaia et Baraia et Samarath filii Semei</span></p>
<p id="micah-8-22"><span class="verse-num">8:22</span> <span class="verse-body">et Iesphan et Heber et Helihel</span></p>
<p id="micah-8-23"><span class="verse-num">8:23</span> <span class="verse-body">et Abdon et Zechri et Hanan</span></p>
<p id="micah-8-24"><span class="verse-num">8:24</span> <span class="verse-body">et Anania et Ailam et Anathothia</span></p>
<p id="micah-8-25"><span class="verse-num">8:25</span> <span class="verse-body">et Iephdaia et Phanuhel filii Sesac</span></p>
<p id="micah-8-26"><span class="verse-num">8:26</span> <span class="verse-body">et Samsari et Sooria et Otholia</span></p>
<p id="micah-8-27"><span class="verse-num">8:27</span> <span class="verse-body">et Iersia et Helia et Zechri filii Ieroam</span></p>
<p id="micah-8-28"><span class="verse-num">8:28</span> <span class="verse-body">hii patriarchae et cognationum principes qui habitaverunt in Hierusalem</span></p>
<p id="micah-8-29"><span class="verse-num">8:29</span> <span class="verse-body">in Gabaon autem habitaverunt Abigabaon et nomen uxoris eius Maacha</span></p>
<p id="micah-8-30"><span class="verse-num">8:30</span> <span class="verse-body">filiusque eius primogenitus Abdon et Sur et Cis et Baal et Nadab</span></p>
<p id="micah-8-31"><span class="verse-num">8:31</span> <span class="verse-body">Gedor quoque et Ahio et Zacher</span></p>
<p id="micah-8-32"><span class="verse-num">8:32</span> <span class="verse-body">et Macelloth genuit Samaa habitaveruntque ex adverso fratrum suorum in Hierusalem cum fratribus suis</span></p>
<p id="micah-8-33"><span class="verse-num">8:33</span> <span class="verse-body">Ner autem genuit Cis et Cis genuit Saul porro Saul genuit Ionathan et Melchisuae et Abinadab et Esbaal</span></p>
<p id="micah-8-34"><span class="verse-num">8:34</span> <span class="verse-body">filius autem Ionathan Meribbaal et Meribbaal genuit Micha</span></p>
<p id="micah-8-35"><span class="verse-num">8:35</span> <span class="verse-body">filii Micha Phithon et Melech et Thara et Ahaz</span></p>
<p id="micah-8-36"><span class="verse-num">8:36</span> <span class="verse-body">et Ahaz genuit Ioada et Ioada genuit Almoth et Azmoth et Zamari porro Zamari genuit Mosa</span></p>
<p id="micah-8-37"><span class="verse-num">8:37</span> <span class="verse-body">et Mosa genuit Baana cuius filius fuit Rapha de quo ortus est Elasa qui genuit Asel</span></p>
<p id="micah-8-38"><span class="verse-num">8:38</span> <span class="verse-body">porro Asel sex filii fuere his nominibus Ezricam Bochru Ismahel Saria Abadia Anan omnes hii filii Asel</span></p>
<p id="micah-8-39"><span class="verse-num">8:39</span> <span class="verse-body">filii autem Esec fratris eius Ulam primogenitus et Us secundus et Eliphalet tertius</span></p>
<p id="micah-8-40"><span class="verse-num">8:40</span> <span class="verse-body">fueruntque filii Ulam viri robustissimi et magno robore tendentes arcum et multos habentes filios ac nepotes usque ad centum quinquaginta omnes hii filii Beniamin __________________________________________________________________</span></p>
<h2 id="micah-ch-9">Chapter 9</h2>
<p class="verses"><a href="#micah-9-1">1</a> <a href="#micah-9-2">2</a> <a href="#micah-9-3">3</a> <a href="#micah-9-4">4</a> <a href="#micah-9-5">5</a> <a href="#micah-9-6">6</a> <a href="#micah-9-7">7</a> <a href="#micah-9-8">8</a> <a href="#micah-9-9">9</a> <a href="#micah-9-10">10</a> <a href="#micah-9-11">11</a> <a href="#micah-9-12">12</a> <a href="#micah-9-13">13</a> <a href="#micah-9-14">14</a> <a href="#micah-9-15">15</a> <a href="#micah-9-16">16</a> <a href="#micah-9-17">17</a> <a href="#micah-9-18">18</a> <a href="#micah-9-19">19</a> <a href="#micah-9-20">20</a> <a href="#micah-9-21">21</a> <a href="#micah-9-22">22</a> <a href="#micah-9-23">23</a> <a href="#micah-9-24">24</a> <a href="#micah-9-25">25</a> <a href="#micah-9-26">26</a> <a href="#micah-9-27">27</a> <a href="#micah-9-28">28</a> <a href="#micah-9-29">29</a> <a href="#micah-9-30">30</a> <a href="#micah-9-31">31</a> <a href="#micah-9-32">32</a> <a href="#micah-9-33">33</a> <a href="#micah-9-34">34</a> <a href="#micah-9-35">35</a> <a href="#micah-9-36">36</a> <a href="#micah-9-37">37</a> <a href="#micah-9-38">38</a> <a href="#micah-9-39">39</a> <a href="#micah-9-40">40</a> <a href="#micah-9-41">41</a> <a href="#micah-9-42">42</a> <a href="#micah-9-43">43</a> <a href="#micah-9-44">44</a></p>
<p id="micah-9-1"><span class="verse-num">9:1</span> <span class="verse-body">universus ergo Israhel dinumeratus est et summa eorum scripta est in libro regum Israhel et Iuda translatique sunt in Babylonem propter delictum suum</span></p>
<p id="micah-9-2"><span class="verse-num">9:2</span> <span class="verse-body">qui autem habitaverunt primi in possessionibus et in urbibus suis Israhel et sacerdotes Levitae et Nathinnei</span></p>
<p id="micah-9-3"><span class="verse-num">9:3</span> <span class="verse-body">commorati sunt in Hierusalem de filiis Iuda et de filiis Beniamin de filiis quoque Ephraim et Manasse</span></p>
<p id="micah-9-4"><span class="verse-num">9:4</span> <span class="verse-body">Othei filius Amiud filius Emri filii Omrai filii Bonni de filiis Phares filii Iuda</span></p>
<p id="micah-9-5"><span class="verse-num">9:5</span> <span class="verse-body">et de Siloni Asaia primogenitus et filii eius</span></p>
<p id="micah-9-6"><span class="verse-num">9:6</span> <span class="verse-body">de filiis autem Zara Ieuhel et fratres eorum sescenti nonaginta</span></p>
<p id="micah-9-7"><span class="verse-num">9:7</span> <span class="verse-body">porro de filiis Beniamin Salo filius Mosollam filii Oduia filii Asana</span></p>
<p id="micah-9-8"><span class="verse-num">9:8</span> <span class="verse-body">et Iobania filius Hieroam et Hela filius Ozi filii Mochori et Mosollam filius Saphatiae filii Rahuhel filii Iebaniae</span></p>
<p id="micah-9-9"><span class="verse-num">9:9</span> <span class="verse-body">et fratres eorum per familias suas nongenti quinquaginta sex omnes hii principes cognationum per domos patrum suorum</span></p>
<p id="micah-9-10"><span class="verse-num">9:10</span> <span class="verse-body">de sacerdotibus autem Iedaia Ioiarib et Iachin</span></p>
<p id="micah-9-11"><span class="verse-num">9:11</span> <span class="verse-body">Azarias quoque filius Helciae filii Mosollam filii Sadoc filii Maraioth filii Ahitob pontifex domus Dei</span></p>
<p id="micah-9-12"><span class="verse-num">9:12</span> <span class="verse-body">porro Adaias filius Hieroam filii Phasor filii Melchia et Masaia filius Adihel filii Iezra filii Mosollam filii Mosollamoth filii Emmer</span></p>
<p id="micah-9-13"><span class="verse-num">9:13</span> <span class="verse-body">fratres quoque eorum principes per familias suas mille septingenti sexaginta fortissimi robore ad faciendum opus ministerii in domo Dei</span></p>
<p id="micah-9-14"><span class="verse-num">9:14</span> <span class="verse-body">de Levitis autem Semeia filius Assub filii Ezricam filii Asebiu de filiis Merari</span></p>
<p id="micah-9-15"><span class="verse-num">9:15</span> <span class="verse-body">Bacbacar quoque carpentarius et Galal et Mathania filius Micha filii Zechri filii Asaph</span></p>
<p id="micah-9-16"><span class="verse-num">9:16</span> <span class="verse-body">et Obdia filius Semeiae filii Galal filii Idithun et Barachia filius Asa filii Helcana qui habitavit in atriis Netophathi</span></p>
<p id="micah-9-17"><span class="verse-num">9:17</span> <span class="verse-body">ianitores autem Sellum et Acub et Telmon et Ahiman et frater eorum Sellum princeps</span></p>
<p id="micah-9-18"><span class="verse-num">9:18</span> <span class="verse-body">usque ad illud tempus in porta Regis ad orientem observabant per vices suas de filiis Levi</span></p>
<p id="micah-9-19"><span class="verse-num">9:19</span> <span class="verse-body">Sellum vero filius Core filii Abiasaph filii Core cum fratribus suis et domo patris sui hii sunt Coritae super opera ministerii custodes vestibulorum tabernaculi et familiae eorum per vices castrorum Domini custodientes introitum</span></p>
<p id="micah-9-20"><span class="verse-num">9:20</span> <span class="verse-body">Finees autem filius Eleazar erat dux eorum coram Domino</span></p>
<p id="micah-9-21"><span class="verse-num">9:21</span> <span class="verse-body">porro Zaccharias filius Mosollamia ianitor portae tabernaculi testimonii</span></p>
<p id="micah-9-22"><span class="verse-num">9:22</span> <span class="verse-body">omnes hii electi in ostiarios per portas ducenti duodecim et descripti in villis propriis quos constituerunt David et Samuhel videns in fide sua</span></p>
<p id="micah-9-23"><span class="verse-num">9:23</span> <span class="verse-body">tam ipsos quam filios eorum in ostiis domus Domini et in tabernaculo vicibus suis</span></p>
<p id="micah-9-24"><span class="verse-num">9:24</span> <span class="verse-body">per quattuor ventos erant ostiarii id est ad orientem et ad occidentem ad aquilonem et ad austrum</span></p>
<p id="micah-9-25"><span class="verse-num">9:25</span> <span class="verse-body">fratres autem eorum in viculis morabantur et veniebant in sabbatis suis de tempore usque ad tempus</span></p>
<p id="micah-9-26"><span class="verse-num">9:26</span> <span class="verse-body">his quattuor Levitis creditus erat omnis numerus ianitorum et erant super exedras et thesauros domus Domini</span></p>
<p id="micah-9-27"><span class="verse-num">9:27</span> <span class="verse-body">per gyrum quoque templi Domini morabantur in custodiis suis ut cum tempus fuisset ipsi mane aperirent fores</span></p>
<p id="micah-9-28"><span class="verse-num">9:28</span> <span class="verse-body">de horum grege erant et super vasa ministerii ad numerum enim et inferebantur vasa et efferebantur</span></p>
<p id="micah-9-29"><span class="verse-num">9:29</span> <span class="verse-body">de ipsis et qui credita habebant utensilia sanctuarii praeerant similae et vino et oleo et turi et aromatibus</span></p>
<p id="micah-9-30"><span class="verse-num">9:30</span> <span class="verse-body">filii autem sacerdotum unguenta ex aromatibus conficiebant</span></p>
<p id="micah-9-31"><span class="verse-num">9:31</span> <span class="verse-body">et Matthathias Levites primogenitus Sellum Coritae praefectus erat eorum quae in sartagine frigebantur</span></p>
<p id="micah-9-32"><span class="verse-num">9:32</span> <span class="verse-body">porro de filiis Caath fratribus eorum super panes erant propositionis ut semper novos per singula sabbata praepararent</span></p>
<p id="micah-9-33"><span class="verse-num">9:33</span> <span class="verse-body">hii sunt principes cantorum per familias Levitarum qui in exedris morabantur ita ut die et nocte iugiter suo ministerio deservirent</span></p>
<p id="micah-9-34"><span class="verse-num">9:34</span> <span class="verse-body">capita Levitarum per familias suas principes manserunt in Hierusalem</span></p>
<p id="micah-9-35"><span class="verse-num">9:35</span> <span class="verse-body">in Gabaon autem commorati sunt pater Gabaon Iaihel et nomen uxoris eius Maacha</span></p>
<p id="micah-9-36"><span class="verse-num">9:36</span> <span class="verse-body">filius primogenitus eius Abdon et Sur et Cis et Baal et Ner et Nadab</span></p>
<p id="micah-9-37"><span class="verse-num">9:37</span> <span class="verse-body">Gedor quoque et Ahio et Zaccharias et Macelloth</span></p>
<p id="micah-9-38"><span class="verse-num">9:38</span> <span class="verse-body">porro Macelloth genuit Semmaam isti habitaverunt e regione fratrum suorum in Hierusalem cum fratribus suis</span></p>
<p id="micah-9-39"><span class="verse-num">9:39</span> <span class="verse-body">Ner autem genuit Cis et Cis genuit Saul et Saul genuit Ionathan et Melchisuae et Abinadab et Esbaal</span></p>
<p id="micah-9-40"><span class="verse-num">9:40</span> <span class="verse-body">filius autem Ionathan Meribbaal et Meribbaal genuit Micha</span></p>
<p id="micah-9-41"><span class="verse-num">9:41</span> <span class="verse-body">porro filii Micha Phiton et Malech et Thara</span></p>
<p id="micah-9-42"><span class="verse-num">9:42</span> <span class="verse-body">Ahaz autem genuit Iara et Iara genuit Alamath et Azmoth et Zamri et Zamri genuit Mosa</span></p>
<p id="micah-9-43"><span class="verse-num">9:43</span> <span class="verse-body">Mosa vero genuit Baana cuius filius Raphaia genuit Elasa de quo ortus est Esel</span></p>
<p id="micah-9-44"><span class="verse-num">9:44</span> <span class="verse-body">porro Esel sex filios habuit his nominibus Ezricam Bochru Ismahel Saria Obdia Anan hii filii Esel __________________________________________________________________</span></p>
<h2 id="micah-ch-10">Chapter 10</h2>
<p class="verses"><a href="#micah-10-1">1</a> <a href="#micah-10-2">2</a> <a href="#micah-10-3">3</a> <a href="#micah-10-4">4</a> <a href="#micah-10-5">5</a> <a href="#micah-10-6">6</a> <a href="#micah-10-7">7</a> <a href="#micah-10-8">8</a> <a href="#micah-10-9">9</a> <a href="#micah-10-10">10</a> <a href="#micah-10-11">11</a> <a href="#micah-10-12">12</a> <a href="#micah-10-13">13</a> <a href="#micah-10-14">14</a></p>
<p id="micah-10-1"><span class="verse-num">10:1</span> <span class="verse-body">Philisthim autem pugnabant contra Israhel fugeruntque viri Israhel Palestinos et ceciderunt vulnerati in monte Gelboe</span></p>
<p id="micah-10-2"><span class="verse-num">10:2</span> <span class="verse-body">cumque adpropinquassent Philisthei persequentes Saul et filios eius percusserunt Ionathan et Abinadab et Melchisuae filios Saul</span></p>
<p id="micah-10-3"><span class="verse-num">10:3</span> <span class="verse-body">et adgravatum est proelium contra Saul inveneruntque eum sagittarii et vulneraverunt iaculis</span></p>
<p id="micah-10-4"><span class="verse-num">10:4</span> <span class="verse-body">et dixit Saul ad armigerum suum evagina gladium tuum et interfice me ne forte veniant incircumcisi isti et inludant mihi noluit autem armiger eius hoc facere timore perterritus arripuit igitur Saul ensem et inruit in eum</span></p>
<p id="micah-10-5"><span class="verse-num">10:5</span> <span class="verse-body">quod cum vidisset armiger eius videlicet mortuum esse Saul inruit etiam ipse in gladium suum et mortuus est</span></p>
<p id="micah-10-6"><span class="verse-num">10:6</span> <span class="verse-body">interiit ergo Saul et tres filii eius et omnis domus illius pariter concidit</span></p>
<p id="micah-10-7"><span class="verse-num">10:7</span> <span class="verse-body">quod cum vidissent viri Israhel qui habitabant in campestribus fugerunt et Saul ac filiis eius mortuis dereliquerunt urbes suas et huc illucque dispersi sunt veneruntque Philisthim et habitaverunt in eis</span></p>
<p id="micah-10-8"><span class="verse-num">10:8</span> <span class="verse-body">die igitur altero detrahentes Philisthim spolia caesorum invenerunt Saul et filios eius iacentes in monte Gelboe</span></p>
<p id="micah-10-9"><span class="verse-num">10:9</span> <span class="verse-body">cumque spoliassent eum et amputassent caput armisque nudassent miserunt in terram suam ut circumferretur et ostenderetur idolorum templis et populis</span></p>
<p id="micah-10-10"><span class="verse-num">10:10</span> <span class="verse-body">arma autem eius consecraverunt in fano dei sui et caput adfixerunt in templo Dagon</span></p>
<p id="micah-10-11"><span class="verse-num">10:11</span> <span class="verse-body">hoc cum audissent viri Iabesgalaad omnia scilicet quae Philisthim fecerunt super Saul</span></p>
<p id="micah-10-12"><span class="verse-num">10:12</span> <span class="verse-body">consurrexerunt singuli virorum fortium et tulerunt cadavera Saul et filiorum eius adtuleruntque ea in Iabes et sepelierunt ossa eorum subter quercum quae erat in Iabes et ieiunaverunt septem diebus</span></p>
<p id="micah-10-13"><span class="verse-num">10:13</span> <span class="verse-body">mortuus est ergo Saul propter iniquitates suas eo quod praevaricatus sit mandatum Domini quod praeceperat et non custodierit illud sed insuper etiam pythonissam consuluerit</span></p>
<p id="micah-10-14"><span class="verse-num">10:14</span> <span class="verse-body">nec speraverit in Domino propter quod et interfecit eum et transtulit regnum eius ad David filium Isai __________________________________________________________________</span></p>
<h2 id="micah-ch-11">Chapter 11</h2>
<p class="verses"><a href="#micah-11-1">1</a> <a href="#micah-11-2">2</a> <a href="#micah-11-3">3</a> <a href="#micah-11-4">4</a> <a href="#micah-11-5">5</a> <a href="#micah-11-6">6</a> <a href="#micah-11-7">7</a> <a href="#micah-11-8">8</a> <a href="#micah-11-9">9</a> <a href="#micah-11-10">10</a> <a href="#micah-11-11">11</a> <a href="#micah-11-12">12</a> <a href="#micah-11-13">13</a> <a href="#micah-11-14">14</a> <a href="#micah-11-15">15</a> <a href="#micah-11-16">16</a> <a href="#micah-11-17">17</a> <a href="#micah-11-18">18</a> <a href="#micah-11-19">19</a> <a href="#micah-11-20">20</a> <a href="#micah-11-21">21</a> <a href="#micah-11-22">22</a> <a href="#micah-11-23">23</a> <a href="#micah-11-24">24</a> <a href="#micah-11-25">25</a> <a href="#micah-11-26">26</a> <a href="#micah-11-27">27</a> <a href="#micah-11-28">28</a> <a href="#micah-11-29">29</a> <a href="#micah-11-30">30</a> <a href="#micah-11-31">31</a> <a href="#micah-11-32">32</a> <a href="#micah-11-33">33</a> <a href="#micah-11-34">34</a> <a href="#micah-11-35">35</a> <a href="#micah-11-36">36</a> <a href="#micah-11-37">37</a> <a href="#micah-11-38">38</a> <a href="#micah-11-39">39</a> <a href="#micah-11-40">40</a> <a href="#micah-11-41">41</a> <a href="#micah-11-42">42</a> <a href="#micah-11-43">43</a> <a href="#micah-11-44">44</a> <a href="#micah-11-45">45</a> <a href="#micah-11-46">46</a></p>
<p id="micah-11-1"><span class="verse-num">11:1</span> <span class="verse-body">congregatus est igitur omnis Israhel ad David in Hebron dicens os tuum sumus et caro tua</span></p>
<p id="micah-11-2"><span class="verse-num">11:2</span> <span class="verse-body">heri quoque et nudius tertius cum adhuc regnaret Saul tu eras qui educebas et introducebas Israhel tibi enim dixit Dominus Deus tuus tu pasces populum meum Israhel et tu eris princeps super eum</span></p>
<p id="micah-11-3"><span class="verse-num">11:3</span> <span class="verse-body">venerunt ergo omnes maiores natu Israhel ad regem in Hebron et iniit David cum eis foedus coram Domino unxeruntque eum regem super Israhel iuxta sermonem Domini quem locutus est in manu Samuhel</span></p>
<p id="micah-11-4"><span class="verse-num">11:4</span> <span class="verse-body">abiit quoque David et omnis Israhel in Hierusalem haec est Iebus ubi erant Iebusei habitatores terrae</span></p>
<p id="micah-11-5"><span class="verse-num">11:5</span> <span class="verse-body">dixeruntque qui habitabant in Iebus ad David non ingredieris huc porro David cepit arcem Sion quae est civitas David</span></p>
<p id="micah-11-6"><span class="verse-num">11:6</span> <span class="verse-body">dixitque omnis qui percusserit Iebuseum in primis erit princeps et dux ascendit igitur primus Ioab filius Sarviae et factus est princeps</span></p>
<p id="micah-11-7"><span class="verse-num">11:7</span> <span class="verse-body">habitavit autem David in arce et idcirco appellata est civitas David</span></p>
<p id="micah-11-8"><span class="verse-num">11:8</span> <span class="verse-body">aedificavitque urbem in circuitu a Mello usque ad gyrum Ioab autem reliqua urbis extruxit</span></p>
<p id="micah-11-9"><span class="verse-num">11:9</span> <span class="verse-body">proficiebatque David vadens et crescens et Dominus exercituum erat cum eo</span></p>
<p id="micah-11-10"><span class="verse-num">11:10</span> <span class="verse-body">hii principes virorum fortium David qui adiuverunt eum ut rex fieret super omnem Israhel iuxta verbum Domini quod locutus est ad Israhel</span></p>
<p id="micah-11-11"><span class="verse-num">11:11</span> <span class="verse-body">et iste numerus robustorum David Iesbaam filius Achamoni princeps inter triginta iste levavit hastam suam super trecentos vulneratos una vice</span></p>
<p id="micah-11-12"><span class="verse-num">11:12</span> <span class="verse-body">et post eum Eleazar filius patrui eius Ahoites qui erat inter tres potentes</span></p>
<p id="micah-11-13"><span class="verse-num">11:13</span> <span class="verse-body">iste fuit cum David in Aphesdommim quando Philisthim congregati sunt ad locum illum in proelium et erat ager regionis illius plenus hordeo fugeratque populus a facie Philisthinorum</span></p>
<p id="micah-11-14"><span class="verse-num">11:14</span> <span class="verse-body">hic stetit in medio agri et defendit eum cumque percussisset Philistheos dedit Dominus salutem magnam populo suo</span></p>
<p id="micah-11-15"><span class="verse-num">11:15</span> <span class="verse-body">descenderunt autem tres de triginta principibus ad petram in qua erat David ad speluncam Odollam quando Philisthim fuerant castrametati in valle Raphaim</span></p>
<p id="micah-11-16"><span class="verse-num">11:16</span> <span class="verse-body">porro David erat in praesidio et statio Philisthinorum in Bethleem</span></p>
<p id="micah-11-17"><span class="verse-num">11:17</span> <span class="verse-body">desideravit igitur David et dixit o si quis daret mihi aquam de cisterna Bethleem quae est in porta</span></p>
<p id="micah-11-18"><span class="verse-num">11:18</span> <span class="verse-body">tres ergo isti per media castra Philisthinorum perrexerunt et hauserunt aquam de cisterna Bethleem quae erat in porta et adtulerunt ad David ut biberet qui noluit sed magis libavit illam Domino</span></p>
<p id="micah-11-19"><span class="verse-num">11:19</span> <span class="verse-body">dicens absit ut in conspectu Dei mei hoc faciam et sanguinem virorum istorum bibam quia in periculo animarum suarum adtulerunt mihi aquam et ob hanc causam noluit bibere haec fecerunt tres robustissimi</span></p>
<p id="micah-11-20"><span class="verse-num">11:20</span> <span class="verse-body">Abisai quoque frater Ioab ipse erat princeps trium et ipse levavit hastam suam contra trecentos vulneratos et ipse erat inter tres nominatissimus</span></p>
<p id="micah-11-21"><span class="verse-num">11:21</span> <span class="verse-body">inter tres secundos inclitus et princeps eorum verumtamen usque ad tres primos non pervenerat</span></p>
<p id="micah-11-22"><span class="verse-num">11:22</span> <span class="verse-body">Banaia filius Ioiadae viri robustissimi qui multa opera perpetrarat de Capsehel ipse percussit duos Arihel Moab et ipse descendit et interfecit leonem in media cisterna tempore nivis</span></p>
<p id="micah-11-23"><span class="verse-num">11:23</span> <span class="verse-body">et ipse percussit virum aegyptium cuius statura erat quinque cubitorum et habebat lanceam ut liciatorium texentium descendit ergo ad eum cum virga et rapuit hastam quam tenebat manu et interfecit eum hasta sua</span></p>
<p id="micah-11-24"><span class="verse-num">11:24</span> <span class="verse-body">haec fecit Banaia filius Ioiada qui erat inter tres robustos nominatissimus</span></p>
<p id="micah-11-25"><span class="verse-num">11:25</span> <span class="verse-body">inter triginta primus verumtamen ad tres usque non pervenerat posuit autem eum David ad auriculam suam</span></p>
<p id="micah-11-26"><span class="verse-num">11:26</span> <span class="verse-body">porro fortissimi in exercitu Asahel frater Ioab et Eleanan filius patrui eius de Bethleem</span></p>
<p id="micah-11-27"><span class="verse-num">11:27</span> <span class="verse-body">Semmoth Arorites Helles Phallonites</span></p>
<p id="micah-11-28"><span class="verse-num">11:28</span> <span class="verse-body">Iras filius Acces Thecuites Abiezer Anathothites</span></p>
<p id="micah-11-29"><span class="verse-num">11:29</span> <span class="verse-body">Sobbochai Asothites Ilai Ahoites</span></p>
<p id="micah-11-30"><span class="verse-num">11:30</span> <span class="verse-body">Marai Netophathites Heled filius Baana Netophathites</span></p>
<p id="micah-11-31"><span class="verse-num">11:31</span> <span class="verse-body">Ethai filius Ribai de Gabaath filiorum Beniamin Banaia Pharathonites</span></p>
<p id="micah-11-32"><span class="verse-num">11:32</span> <span class="verse-body">Uri de torrente Gaas Abial Arabathites Azmoth Bauramites Eliaba Salabonites</span></p>
<p id="micah-11-33"><span class="verse-num">11:33</span> <span class="verse-body">filii Asom Gezonites Ionathan filius Sega Ararites</span></p>
<p id="micah-11-34"><span class="verse-num">11:34</span> <span class="verse-body">Ahiam filius Sachar Ararites</span></p>
<p id="micah-11-35"><span class="verse-num">11:35</span> <span class="verse-body">Eliphal filius Ur</span></p>
<p id="micah-11-36"><span class="verse-num">11:36</span> <span class="verse-body">Apher Mechurathites Ahia Phellonites</span></p>
<p id="micah-11-37"><span class="verse-num">11:37</span> <span class="verse-body">Asrai Carmelites Noorai filius Azbi</span></p>
<p id="micah-11-38"><span class="verse-num">11:38</span> <span class="verse-body">Iohel frater Nathan Mabar filius Agarai</span></p>
<p id="micah-11-39"><span class="verse-num">11:39</span> <span class="verse-body">Sellec Ammonites Noorai Berothites armiger Ioab filii Sarviae</span></p>
<p id="micah-11-40"><span class="verse-num">11:40</span> <span class="verse-body">Iras Iethreus Gareb Iethreus</span></p>
<p id="micah-11-41"><span class="verse-num">11:41</span> <span class="verse-body">Urias Ettheus Zabad filius Ooli</span></p>
<p id="micah-11-42"><span class="verse-num">11:42</span> <span class="verse-body">Adina filius Seza Rubenites princeps Rubenitarum et cum eo triginta</span></p>
<p id="micah-11-43"><span class="verse-num">11:43</span> <span class="verse-body">Hanan filius Maacha et Iosaphat Mathanites</span></p>
<p id="micah-11-44"><span class="verse-num">11:44</span> <span class="verse-body">Ozias Astharothites Semma et Iaihel filii Hotam Aroerites</span></p>
<p id="micah-11-45"><span class="verse-num">11:45</span> <span class="verse-body">Iedihel filius Samri et Ioha frater eius Thosaites</span></p>
<p id="micah-11-46"><span class="verse-num">11:46</span> <span class="verse-body">Elihel Maumites et Ieribai et Iosaia filii Elnaem et Iethma Moabites Elihel et Obed et Iasihel de Masobia __________________________________________________________________</span></p>
<h2 id="micah-ch-12">Chapter 12</h2>
<p class="verses"><a href="#micah-12-1">1</a> <a href="#micah-12-2">2</a> <a href="#micah-12-3">3</a> <a href="#micah-12-4">4</a> <a href="#micah-12-5">5</a> <a href="#micah-12-6">6</a> <a href="#micah-12-7">7</a> <a href="#micah-12-8">8</a> <a href="#micah-12-9">9</a> <a href="#micah-12-10">10</a> <a href="#micah-12-11">11</a> <a href="#micah-12-12">12</a> <a href="#micah-12-13">13</a> <a href="#micah-12-14">14</a> <a href="#micah-12-15">15</a> <a href="#micah-12-16">16</a> <a href="#micah-12-17">17</a> <a href="#micah-12-18">18</a> <a href="#micah-12-19">19</a> <a href="#micah-12-20">20</a> <a href="#micah-12-21">21</a> <a href="#micah-12-22">22</a> <a href="#micah-12-23">23</a> <a href="#micah-12-24">24</a> <a href="#micah-12-25">25</a> <a href="#micah-12-26">26</a> <a href="#micah-12-27">27</a> <a href="#micah-12-28">28</a> <a href="#micah-12-29">29</a> <a href="#micah-12-30">30</a> <a href="#micah-12-31">31</a> <a href="#micah-12-32">32</a> <a href="#micah-12-33">33</a> <a href="#micah-12-34">34</a> <a href="#micah-12-35">35</a> <a href="#micah-12-36">36</a> <a href="#micah-12-37">37</a> <a href="#micah-12-38">38</a> <a href="#micah-12-39">39</a> <a href="#micah-12-40">40</a></p>
<p id="micah-12-1"><span class="verse-num">12:1</span> <span class="verse-body">hii quoque venerunt ad David in Siceleg cum adhuc fugeret Saul filium Cis qui erant fortissimi et egregii pugnatores</span></p>
<p id="micah-12-2"><span class="verse-num">12:2</span> <span class="verse-body">tendentes arcum et utraque manu fundis saxa iacientes et dirigentes sagittas de fratribus Saul ex Beniamin</span></p>
<p id="micah-12-3"><span class="verse-num">12:3</span> <span class="verse-body">princeps Ahiezer et Ioas filii Sammaa Gabathites et Iazihel et Phallet filii Azmoth et Baracha et Ieu Anathothites</span></p>
<p id="micah-12-4"><span class="verse-num">12:4</span> <span class="verse-body">Samaias quoque Gabaonites fortissimus inter triginta et super triginta Hieremias et Iezihel et Iohanan et Iezbad Gaderothites</span></p>
<p id="micah-12-5"><span class="verse-num">12:5</span> <span class="verse-body">Eluzai et Ierimuth et Baalia et Samaria et Saphatia Aruphites</span></p>
<p id="micah-12-6"><span class="verse-num">12:6</span> <span class="verse-body">Helcana et Iesia et Azrahel et Ioezer et Iesbaam de Careim</span></p>
<p id="micah-12-7"><span class="verse-num">12:7</span> <span class="verse-body">Ioeela quoque et Zabadia filii Ieroam de Gedor</span></p>
<p id="micah-12-8"><span class="verse-num">12:8</span> <span class="verse-body">sed et de Gaddi transfugerunt ad David cum lateret in deserto viri robustissimi et pugnatores optimi tenentes clypeum et hastam facies eorum quasi facies leonis et veloces quasi capreae in montibus</span></p>
<p id="micah-12-9"><span class="verse-num">12:9</span> <span class="verse-body">Ezer princeps Obdias secundus Eliab tertius</span></p>
<p id="micah-12-10"><span class="verse-num">12:10</span> <span class="verse-body">Masmana quartus Hieremias quintus</span></p>
<p id="micah-12-11"><span class="verse-num">12:11</span> <span class="verse-body">Hetthi sextus Helihel septimus</span></p>
<p id="micah-12-12"><span class="verse-num">12:12</span> <span class="verse-body">Iohanan octavus Helzebad nonus</span></p>
<p id="micah-12-13"><span class="verse-num">12:13</span> <span class="verse-body">Hieremias decimus Bachannai undecimus</span></p>
<p id="micah-12-14"><span class="verse-num">12:14</span> <span class="verse-body">hii de filiis Gad principes exercitus novissimus centum militibus praeerat et maximus mille</span></p>
<p id="micah-12-15"><span class="verse-num">12:15</span> <span class="verse-body">isti sunt qui transierunt Iordanem mense primo quando inundare consuevit super ripas suas et omnes fugaverunt qui morabantur in vallibus ad orientalem plagam et occidentalem</span></p>
<p id="micah-12-16"><span class="verse-num">12:16</span> <span class="verse-body">venerunt autem et de Beniamin et de Iuda ad praesidium in quo morabatur David</span></p>
<p id="micah-12-17"><span class="verse-num">12:17</span> <span class="verse-body">egressusque est David obviam eis et ait si pacifice venistis ad me ut auxiliemini mihi cor meum iungatur vobis si autem insidiamini mihi pro adversariis meis cum ego iniquitatem in manibus non habeam videat Deus patrum nostrorum et iudicet</span></p>
<p id="micah-12-18"><span class="verse-num">12:18</span> <span class="verse-body">spiritus vero induit Amessai principem inter triginta et ait tui sumus o David et tecum fili Isai pax pax tibi et pax adiutoribus tuis te enim adiuvat Deus tuus suscepit ergo eos David et constituit principes turmae</span></p>
<p id="micah-12-19"><span class="verse-num">12:19</span> <span class="verse-body">porro de Manasse transfugerunt ad David quando veniebat cum Philisthim adversum Saul ut pugnaret et non dimicavit cum eis quia inito consilio remiserunt eum principes Philisthinorum dicentes periculo capitis nostri revertetur ad dominum suum Saul</span></p>
<p id="micah-12-20"><span class="verse-num">12:20</span> <span class="verse-body">quando igitur reversus est in Siceleg transfugerunt ad eum de Manasse Ednas et Iozabad et Iedihel et Michahel et Iozabad et Heliu et Salathi principes milium in Manasse</span></p>
<p id="micah-12-21"><span class="verse-num">12:21</span> <span class="verse-body">hii praebuerunt auxilium David adversum latrunculos omnes enim erant viri fortissimi et facti sunt principes in exercitu</span></p>
<p id="micah-12-22"><span class="verse-num">12:22</span> <span class="verse-body">sed et per singulos dies veniebant ad David ad auxiliandum ei usque dum fieret grandis numerus quasi exercitus Dei</span></p>
<p id="micah-12-23"><span class="verse-num">12:23</span> <span class="verse-body">iste quoque est numerus principum exercitus qui venerunt ad David cum esset in Hebron ut transferrent regnum Saul ad eum iuxta verbum Domini</span></p>
<p id="micah-12-24"><span class="verse-num">12:24</span> <span class="verse-body">filii Iuda portantes clypeum et hastam sex milia octingenti expediti ad proelium</span></p>
<p id="micah-12-25"><span class="verse-num">12:25</span> <span class="verse-body">de filiis Symeon virorum fortissimorum ad pugnandum septem milia centum</span></p>
<p id="micah-12-26"><span class="verse-num">12:26</span> <span class="verse-body">de filiis Levi quattuor milia sescenti</span></p>
<p id="micah-12-27"><span class="verse-num">12:27</span> <span class="verse-body">Ioiada quoque princeps de stirpe Aaron et cum eo tria milia septingenti</span></p>
<p id="micah-12-28"><span class="verse-num">12:28</span> <span class="verse-body">Sadoc etiam puer egregiae indolis et domus patris eius principes viginti duo</span></p>
<p id="micah-12-29"><span class="verse-num">12:29</span> <span class="verse-body">de filiis autem Beniamin fratribus Saul tria milia magna enim pars eorum adhuc sequebatur domum Saul</span></p>
<p id="micah-12-30"><span class="verse-num">12:30</span> <span class="verse-body">porro de filiis Ephraim viginti milia octingenti fortissimi robore viri nominati in cognationibus suis</span></p>
<p id="micah-12-31"><span class="verse-num">12:31</span> <span class="verse-body">et ex dimidia parte tribus Manasse decem et octo milia singuli per nomina sua venerunt ut constituerent regem David</span></p>
<p id="micah-12-32"><span class="verse-num">12:32</span> <span class="verse-body">de filiis quoque Isachar viri eruditi qui norant singula tempora ad praecipiendum quid facere deberet Israhel principes ducenti omnis autem reliqua tribus eorum consilium sequebatur</span></p>
<p id="micah-12-33"><span class="verse-num">12:33</span> <span class="verse-body">porro de Zabulon qui egrediebantur ad proelium et stabant in acie instructi armis bellicis quinquaginta milia venerunt in auxilium non in corde duplici</span></p>
<p id="micah-12-34"><span class="verse-num">12:34</span> <span class="verse-body">et de Nepthali principes mille et cum eis instructa clypeo et hasta triginta septem milia</span></p>
<p id="micah-12-35"><span class="verse-num">12:35</span> <span class="verse-body">de Dan etiam praeparata ad proelium viginti octo milia sescentorum</span></p>
<p id="micah-12-36"><span class="verse-num">12:36</span> <span class="verse-body">et de Aser egredientes ad pugnam et in acie provocantes quadraginta milia</span></p>
<p id="micah-12-37"><span class="verse-num">12:37</span> <span class="verse-body">trans Iordanem autem de filiis Ruben et Gad et dimidia parte tribus Manasse instructa armis bellicis centum viginti milia</span></p>
<p id="micah-12-38"><span class="verse-num">12:38</span> <span class="verse-body">omnes isti viri bellatores et expediti ad pugnandum corde perfecto venerunt in Hebron ut constituerent regem David super universum Israhel sed et omnes reliqui ex Israhel uno corde erant ut rex fieret David</span></p>
<p id="micah-12-39"><span class="verse-num">12:39</span> <span class="verse-body">fueruntque ibi apud David tribus diebus comedentes et bibentes praeparaverunt enim eis fratres sui</span></p>
<p id="micah-12-40"><span class="verse-num">12:40</span> <span class="verse-body">sed et qui iuxta eos erant usque ad Isachar et Zabulon et Nepthalim adferebant panes in asinis et camelis et mulis et bubus ad vescendum farinam palatas uvam passam vinum oleum boves arietes ad omnem copiam gaudium quippe erat in Israhel __________________________________________________________________</span></p>
<h2 id="micah-ch-13">Chapter 13</h2>
<p class="verses"><a href="#micah-13-1">1</a> <a href="#micah-13-2">2</a> <a href="#micah-13-3">3</a> <a href="#micah-13-4">4</a> <a href="#micah-13-5">5</a> <a href="#micah-13-6">6</a> <a href="#micah-13-7">7</a> <a href="#micah-13-8">8</a> <a href="#micah-13-9">9</a> <a href="#micah-13-10">10</a> <a href="#micah-13-11">11</a> <a href="#micah-13-12">12</a> <a href="#micah-13-13">13</a> <a href="#micah-13-14">14</a></p>
<p id="micah-13-1"><span class="verse-num">13:1</span> <span class="verse-body">iniit autem consilium David cum tribunis et centurionibus et universis principibus</span></p>
<p id="micah-13-2"><span class="verse-num">13:2</span> <span class="verse-body">et ait ad omnem coetum Israhel si placet vobis et a Domino Deo nostro egreditur sermo quem loquor mittamus ad fratres nostros reliquos in universas regiones Israhel et ad sacerdotes et Levitas qui habitant in suburbanis urbium ut congregentur ad nos</span></p>
<p id="micah-13-3"><span class="verse-num">13:3</span> <span class="verse-body">et reducamus arcam Dei nostri ad nos non enim requisivimus eam in diebus Saul</span></p>
<p id="micah-13-4"><span class="verse-num">13:4</span> <span class="verse-body">et respondit universa multitudo ut ita fieret placuerat enim sermo omni populo</span></p>
<p id="micah-13-5"><span class="verse-num">13:5</span> <span class="verse-body">congregavit ergo David cunctum Israhel a Sior Aegypti usque dum ingrediaris Emath ut adduceret arcam Dei de Cariathiarim</span></p>
<p id="micah-13-6"><span class="verse-num">13:6</span> <span class="verse-body">et ascendit David et omnis vir Israhel ad collem Cariathiarim quae est in Iuda ut adferrent inde arcam Dei Domini sedentis super cherubin ubi invocatum est nomen eius</span></p>
<p id="micah-13-7"><span class="verse-num">13:7</span> <span class="verse-body">inposueruntque arcam Dei super plaustrum novum de domo Aminadab Oza autem et fratres eius minabant plaustrum</span></p>
<p id="micah-13-8"><span class="verse-num">13:8</span> <span class="verse-body">porro David et universus Israhel ludebant coram Deo omni virtute in canticis et in citharis et psalteriis et tympanis et cymbalis et tubis</span></p>
<p id="micah-13-9"><span class="verse-num">13:9</span> <span class="verse-body">cum autem pervenissent ad aream Chidon tetendit Oza manum suam ut sustentaret arcam bos quippe lasciviens paululum inclinaverat eam</span></p>
<p id="micah-13-10"><span class="verse-num">13:10</span> <span class="verse-body">iratus est itaque Dominus contra Ozam et percussit eum eo quod contigisset arcam et mortuus est ibi coram Deo</span></p>
<p id="micah-13-11"><span class="verse-num">13:11</span> <span class="verse-body">contristatusque David eo quod divisisset Dominus Ozam vocavit locum illum Divisio Oza usque in praesentem diem</span></p>
<p id="micah-13-12"><span class="verse-num">13:12</span> <span class="verse-body">et timuit Deum tunc temporis dicens quomodo possum ad me introducere arcam Dei</span></p>
<p id="micah-13-13"><span class="verse-num">13:13</span> <span class="verse-body">et ob hanc causam non eam adduxit ad se hoc est in civitatem David sed avertit in domum Obededom Getthei</span></p>
<p id="micah-13-14"><span class="verse-num">13:14</span> <span class="verse-body">mansit ergo arca Dei in domo Obededom tribus mensibus et benedixit Dominus domui eius et omnibus quae habebat __________________________________________________________________</span></p>
<h2 id="micah-ch-14">Chapter 14</h2>
<p class="verses"><a href="#micah-14-1">1</a> <a href="#micah-14-2">2</a> <a href="#micah-14-3">3</a> <a href="#micah-14-4">4</a> <a href="#micah-14-5">5</a> <a href="#micah-14-6">6</a> <a href="#micah-14-7">7</a> <a href="#micah-14-8">8</a> <a href="#micah-14-9">9</a> <a href="#micah-14-10">10</a> <a href="#micah-14-11">11</a> <a href="#micah-14-12">12</a> <a href="#micah-14-13">13</a> <a href="#micah-14-14">14</a> <a href="#micah-14-15">15</a> <a href="#micah-14-16">16</a> <a href="#micah-14-17">17</a></p>
<p id="micah-14-1"><span class="verse-num">14:1</span> <span class="verse-body">misit quoque Hiram rex Tyri nuntios ad David et ligna cedrina et artifices parietum lignorumque ut aedificarent ei domum</span></p>
<p id="micah-14-2"><span class="verse-num">14:2</span> <span class="verse-body">cognovitque David eo quod confirmasset eum Dominus in regem super Israhel et sublevatum esset regnum suum super populum eius Israhel</span></p>
<p id="micah-14-3"><span class="verse-num">14:3</span> <span class="verse-body">accepit quoque David alias uxores in Hierusalem genuitque filios et filias</span></p>
<p id="micah-14-4"><span class="verse-num">14:4</span> <span class="verse-body">et haec nomina eorum qui nati sunt ei in Hierusalem Sammu et Sobab Nathan et Salomon</span></p>
<p id="micah-14-5"><span class="verse-num">14:5</span> <span class="verse-body">Iebar et Helisu et Eliphaleth</span></p>
<p id="micah-14-6"><span class="verse-num">14:6</span> <span class="verse-body">Noga quoque et Napheg et Iaphiae</span></p>
<p id="micah-14-7"><span class="verse-num">14:7</span> <span class="verse-body">Elisama et Baliada et Eliphaleth</span></p>
<p id="micah-14-8"><span class="verse-num">14:8</span> <span class="verse-body">audientes autem Philisthim eo quod unctus esset David in regem super universum Israhel ascenderunt omnes ut quaererent eum quod cum audisset David egressus est obviam eis</span></p>
<p id="micah-14-9"><span class="verse-num">14:9</span> <span class="verse-body">porro Philisthim venientes diffusi sunt in valle Raphaim</span></p>
<p id="micah-14-10"><span class="verse-num">14:10</span> <span class="verse-body">consuluitque David Deum dicens si ascendam ad Philistheos si trades eos in manu mea et dixit ei Dominus ascende et tradam eos in manu tua</span></p>
<p id="micah-14-11"><span class="verse-num">14:11</span> <span class="verse-body">cumque illi ascendissent in Baalpharasim percussit eos ibi David et dixit divisit Deus inimicos meos per manum meam sicuti dividuntur aquae et idcirco vocatum est nomen loci illius Baalpharasim</span></p>
<p id="micah-14-12"><span class="verse-num">14:12</span> <span class="verse-body">dereliqueruntque ibi deos suos quos David iussit exuri</span></p>
<p id="micah-14-13"><span class="verse-num">14:13</span> <span class="verse-body">alia etiam vice Philisthim inruerunt et diffusi sunt in valle</span></p>
<p id="micah-14-14"><span class="verse-num">14:14</span> <span class="verse-body">consuluitque rursum David Deum et dixit ei Deus non ascendas post eos recede ab eis et venies contra illos ex adverso pirorum</span></p>
<p id="micah-14-15"><span class="verse-num">14:15</span> <span class="verse-body">cumque audieris sonitum gradientis in cacumine pirorum tunc egredieris ad bellum egressus est enim Deus ante te ut percutiat castra Philisthim</span></p>
<p id="micah-14-16"><span class="verse-num">14:16</span> <span class="verse-body">fecit ergo David sicut praeceperat ei Deus et percussit castra Philisthinorum de Gabaon usque Gazera</span></p>
<p id="micah-14-17"><span class="verse-num">14:17</span> <span class="verse-body">divulgatumque est nomen David in universis regionibus et Dominus dedit pavorem eius super omnes gentes __________________________________________________________________</span></p>
<h2 id="micah-ch-15">Chapter 15</h2>
<p class="verses"><a href="#micah-15-1">1</a> <a href="#micah-15-2">2</a> <a href="#micah-15-3">3</a> <a href="#micah-15-4">4</a> <a href="#micah-15-5">5</a> <a href="#micah-15-6">6</a> <a href="#micah-15-7">7</a> <a href="#micah-15-8">8</a> <a href="#micah-15-9">9</a> <a href="#micah-15-10">10</a> <a href="#micah-15-11">11</a> <a href="#micah-15-12">12</a> <a href="#micah-15-13">13</a> <a href="#micah-15-14">14</a> <a href="#micah-15-15">15</a> <a href="#micah-15-16">16</a> <a href="#micah-15-17">17</a> <a href="#micah-15-18">18</a> <a href="#micah-15-19">19</a> <a href="#micah-15-20">20</a> <a href="#micah-15-21">21</a> <a href="#micah-15-22">22</a> <a href="#micah-15-23">23</a> <a href="#micah-15-24">24</a> <a href="#micah-15-25">25</a> <a href="#micah-15-26">26</a> <a href="#micah-15-27">27</a> <a href="#micah-15-28">28</a> <a href="#micah-15-29">29</a></p>
<p id="micah-15-1"><span class="verse-num">15:1</span> <span class="verse-body">fecit quoque sibi domos in civitate David et aedificavit locum arcae Dei tetenditque ei tabernaculum</span></p>
<p id="micah-15-2"><span class="verse-num">15:2</span> <span class="verse-body">tunc dixit David inlicitum est ut a quocumque portetur arca Dei nisi a Levitis quos elegit Dominus ad portandum eam et ad ministrandum sibi usque in aeternum</span></p>
<p id="micah-15-3"><span class="verse-num">15:3</span> <span class="verse-body">congregavitque universum Israhel in Hierusalem ut adferretur arca Dei in locum suum quem praeparaverat ei</span></p>
<p id="micah-15-4"><span class="verse-num">15:4</span> <span class="verse-body">necnon et filios Aaron et Levitas</span></p>
<p id="micah-15-5"><span class="verse-num">15:5</span> <span class="verse-body">de filiis Caath Urihel princeps fuit et fratres eius centum viginti</span></p>
<p id="micah-15-6"><span class="verse-num">15:6</span> <span class="verse-body">de filiis Merari Asaia princeps et fratres eius ducenti viginti</span></p>
<p id="micah-15-7"><span class="verse-num">15:7</span> <span class="verse-body">de filiis Gersom Iohel princeps et fratres eius centum triginta</span></p>
<p id="micah-15-8"><span class="verse-num">15:8</span> <span class="verse-body">de filiis Elisaphan Semeias princeps et fratres eius ducenti</span></p>
<p id="micah-15-9"><span class="verse-num">15:9</span> <span class="verse-body">de filiis Hebron Elihel princeps et fratres eius octoginta</span></p>
<p id="micah-15-10"><span class="verse-num">15:10</span> <span class="verse-body">de filiis Ozihel Aminadab princeps et fratres eius centum duodecim</span></p>
<p id="micah-15-11"><span class="verse-num">15:11</span> <span class="verse-body">vocavitque David Sadoc et Abiathar sacerdotes et Levitas Urihel Asaiam Iohel Semeiam Elihel et Aminadab</span></p>
<p id="micah-15-12"><span class="verse-num">15:12</span> <span class="verse-body">et dixit ad eos vos qui estis principes familiarum leviticarum sanctificamini cum fratribus vestris et adferte arcam Domini Dei Israhel ad locum qui ei praeparatus est</span></p>
<p id="micah-15-13"><span class="verse-num">15:13</span> <span class="verse-body">ne ut a principio quia non eratis praesentes percussit nos Dominus sic et nunc fiat inlicitum quid nobis agentibus</span></p>
<p id="micah-15-14"><span class="verse-num">15:14</span> <span class="verse-body">sanctificati sunt ergo sacerdotes et Levitae ut portarent arcam Domini Dei Israhel</span></p>
<p id="micah-15-15"><span class="verse-num">15:15</span> <span class="verse-body">et tulerunt filii Levi arcam Dei sicut praeceperat Moses iuxta verbum Domini umeris suis in vectibus</span></p>
<p id="micah-15-16"><span class="verse-num">15:16</span> <span class="verse-body">dixit quoque David principibus Levitarum ut constituerent de fratribus suis cantores in organis musicorum nablis videlicet et lyris et cymbalis ut resonaret in excelsum sonitus laetitiae</span></p>
<p id="micah-15-17"><span class="verse-num">15:17</span> <span class="verse-body">constitueruntque Levitas Heman filium Iohel et de fratribus eius Asaph filium Barachiae de filiis vero Merari fratribus eorum Ethan filium Casaiae</span></p>
<p id="micah-15-18"><span class="verse-num">15:18</span> <span class="verse-body">et cum eis fratres eorum in secundo ordine Zacchariam et Ben et Iazihel et Semiramoth et Iahihel et Ani Eliab et Banaiam et Maasiam et Matthathiam et Eliphalu et Macheniam et Obededom et Ieihel ianitores</span></p>
<p id="micah-15-19"><span class="verse-num">15:19</span> <span class="verse-body">porro cantores Heman Asaph et Ethan in cymbalis aeneis concrepantes</span></p>
<p id="micah-15-20"><span class="verse-num">15:20</span> <span class="verse-body">Zaccharias autem et Ozihel et Semiramoth et Iahihel et Ani et Eliab et Maasias et Banaias in nablis arcana cantabant</span></p>
<p id="micah-15-21"><span class="verse-num">15:21</span> <span class="verse-body">porro Matthathias et Eliphalu et Machenias et Obededom et Ieihel et Ozaziu in citharis pro octava canebant epinikion</span></p>
<p id="micah-15-22"><span class="verse-num">15:22</span> <span class="verse-body">Chonenias autem princeps Levitarum prophetiae praeerat ad praecinendam melodiam erat quippe valde sapiens</span></p>
<p id="micah-15-23"><span class="verse-num">15:23</span> <span class="verse-body">et Barachias et Helcana ianitores arcae</span></p>
<p id="micah-15-24"><span class="verse-num">15:24</span> <span class="verse-body">porro Sebenias et Iosaphat et Nathanahel et Amasai et Zaccharias et Banaias et Eliezer sacerdotes clangebant tubis coram arca Dei et Obededom et Ahias erant ianitores arcae</span></p>
<p id="micah-15-25"><span class="verse-num">15:25</span> <span class="verse-body">igitur David et maiores natu Israhel et tribuni ierunt ad deportandam arcam foederis Domini de domo Obededom cum laetitia</span></p>
<p id="micah-15-26"><span class="verse-num">15:26</span> <span class="verse-body">cumque adiuvisset Deus Levitas qui portabant arcam foederis Domini immolabantur septem tauri et septem arietes</span></p>
<p id="micah-15-27"><span class="verse-num">15:27</span> <span class="verse-body">porro David erat indutus stola byssina et universi Levitae qui portabant arcam cantoresque et Chonenias princeps prophetiae inter cantores David autem indutus erat etiam ephod lineo</span></p>
<p id="micah-15-28"><span class="verse-num">15:28</span> <span class="verse-body">universusque Israhel deducebant arcam foederis Domini in iubilo et sonitu bucinae et tubis et cymbalis et nablis et citharis concrepantes</span></p>
<p id="micah-15-29"><span class="verse-num">15:29</span> <span class="verse-body">cumque pervenisset arca foederis Domini usque ad civitatem David Michol filia Saul prospiciens per fenestram vidit regem David saltantem atque ludentem et despexit eum in corde suo __________________________________________________________________</span></p>
<h2 id="micah-ch-16">Chapter 16</h2>
<p class="verses"><a href="#micah-16-1">1</a> <a href="#micah-16-2">2</a> <a href="#micah-16-3">3</a> <a href="#micah-16-4">4</a> <a href="#micah-16-5">5</a> <a href="#micah-16-6">6</a> <a href="#micah-16-7">7</a> <a href="#micah-16-8">8</a> <a href="#micah-16-9">9</a> <a href="#micah-16-10">10</a> <a href="#micah-16-11">11</a> <a href="#micah-16-12">12</a> <a href="#micah-16-13">13</a> <a href="#micah-16-14">14</a> <a href="#micah-16-15">15</a> <a href="#micah-16-16">16</a> <a href="#micah-16-17">17</a> <a href="#micah-16-18">18</a> <a href="#micah-16-19">19</a> <a href="#micah-16-20">20</a> <a href="#micah-16-21">21</a> <a href="#micah-16-22">22</a> <a href="#micah-16-23">23</a> <a href="#micah-16-24">24</a> <a href="#micah-16-25">25</a> <a href="#micah-16-26">26</a> <a href="#micah-16-27">27</a> <a href="#micah-16-28">28</a> <a href="#micah-16-29">29</a> <a href="#micah-16-30">30</a> <a href="#micah-16-31">31</a> <a href="#micah-16-32">32</a> <a href="#micah-16-33">33</a> <a href="#micah-16-34">34</a> <a href="#micah-16-35">35</a> <a href="#micah-16-36">36</a> <a href="#micah-16-37">37</a> <a href="#micah-16-38">38</a> <a href="#micah-16-39">39</a> <a href="#micah-16-40">40</a> <a href="#micah-16-41">41</a> <a href="#micah-16-42">42</a> <a href="#micah-16-43">43</a></p>
<p id="micah-16-1"><span class="verse-num">16:1</span> <span class="verse-body">adtulerunt igitur arcam Dei et constituerunt eam in medio tabernaculi quod tetenderat ei David et obtulerunt holocausta et pacifica coram Deo</span></p>
<p id="micah-16-2"><span class="verse-num">16:2</span> <span class="verse-body">cumque conplesset David offerens holocausta et pacifica benedixit populo in nomine Domini</span></p>
<p id="micah-16-3"><span class="verse-num">16:3</span> <span class="verse-body">et divisit universis per singulos a viro usque ad mulierem tortam panis et partem assae carnis bubulae et frixam oleo similam</span></p>
<p id="micah-16-4"><span class="verse-num">16:4</span> <span class="verse-body">constituitque coram arca Domini de Levitis qui ministrarent et recordarentur operum eius et glorificarent atque laudarent Dominum Deum Israhel</span></p>
<p id="micah-16-5"><span class="verse-num">16:5</span> <span class="verse-body">Asaph principem et secundum eius Zacchariam porro Iahihel et Semiramoth et Ieihel et Matthathiam et Eliab et Banaiam et Obededom et Ieihel super organa psalterii et lyras Asaph autem ut cymbalis personaret</span></p>
<p id="micah-16-6"><span class="verse-num">16:6</span> <span class="verse-body">Banaiam vero et Azihel sacerdotes canere tuba iugiter coram arca foederis Domini</span></p>
<p id="micah-16-7"><span class="verse-num">16:7</span> <span class="verse-body">in illo die fecit David principem ad confitendum Domino Asaph et fratres eius</span></p>
<p id="micah-16-8"><span class="verse-num">16:8</span> <span class="verse-body">confitemini Domino invocate nomen eius notas facite in populis adinventiones illius</span></p>
<p id="micah-16-9"><span class="verse-num">16:9</span> <span class="verse-body">canite ei et psallite et narrate omnia mirabilia eius</span></p>
<p id="micah-16-10"><span class="verse-num">16:10</span> <span class="verse-body">laudate nomen sanctum eius laetetur cor quaerentium Dominum</span></p>
<p id="micah-16-11"><span class="verse-num">16:11</span> <span class="verse-body">quaerite Dominum et virtutem eius quaerite faciem eius semper</span></p>
<p id="micah-16-12"><span class="verse-num">16:12</span> <span class="verse-body">recordamini mirabilium eius quae fecit signorum illius et iudiciorum oris eius</span></p>
<p id="micah-16-13"><span class="verse-num">16:13</span> <span class="verse-body">semen Israhel servi eius filii Iacob electi illius</span></p>
<p id="micah-16-14"><span class="verse-num">16:14</span> <span class="verse-body">ipse Dominus Deus noster in universa terra iudicia eius</span></p>
<p id="micah-16-15"><span class="verse-num">16:15</span> <span class="verse-body">recordamini in sempiternum pacti eius sermonis quem praecepit in mille generationes</span></p>
<p id="micah-16-16"><span class="verse-num">16:16</span> <span class="verse-body">quem pepigit cum Abraham et iuramenti illius cum Isaac</span></p>
<p id="micah-16-17"><span class="verse-num">16:17</span> <span class="verse-body">et constituit illud Iacob in praeceptum et Israhel in pactum sempiternum</span></p>
<p id="micah-16-18"><span class="verse-num">16:18</span> <span class="verse-body">dicens tibi dabo terram Chanaan funiculum hereditatis vestrae</span></p>
<p id="micah-16-19"><span class="verse-num">16:19</span> <span class="verse-body">cum essent pauci numero parvi et coloni eius</span></p>
<p id="micah-16-20"><span class="verse-num">16:20</span> <span class="verse-body">et transierunt de gente in gentem et de regno ad populum alterum</span></p>
<p id="micah-16-21"><span class="verse-num">16:21</span> <span class="verse-body">non dimisit quemquam calumniari eos sed increpuit pro eis reges</span></p>
<p id="micah-16-22"><span class="verse-num">16:22</span> <span class="verse-body">nolite tangere christos meos et in prophetis meis nolite malignari</span></p>
<p id="micah-16-23"><span class="verse-num">16:23</span> <span class="verse-body">canite Domino omnis terra adnuntiate ex die in diem salutare eius</span></p>
<p id="micah-16-24"><span class="verse-num">16:24</span> <span class="verse-body">narrate in gentibus gloriam eius in cunctis populis mirabilia illius</span></p>
<p id="micah-16-25"><span class="verse-num">16:25</span> <span class="verse-body">quia magnus Dominus et laudabilis nimis et horribilis super omnes deos</span></p>
<p id="micah-16-26"><span class="verse-num">16:26</span> <span class="verse-body">omnes enim dii populorum idola Dominus autem caelos fecit</span></p>
<p id="micah-16-27"><span class="verse-num">16:27</span> <span class="verse-body">confessio et magnificentia coram eo fortitudo et gaudium in loco eius</span></p>
<p id="micah-16-28"><span class="verse-num">16:28</span> <span class="verse-body">adferte Domino familiae populorum adferte Domino gloriam et imperium</span></p>
<p id="micah-16-29"><span class="verse-num">16:29</span> <span class="verse-body">date Domino gloriam nomini eius levate sacrificium et venite in conspectu eius et adorate Dominum in decore sancto</span></p>
<p id="micah-16-30"><span class="verse-num">16:30</span> <span class="verse-body">commoveatur a facie illius omnis terra ipse enim fundavit orbem inmobilem</span></p>
<p id="micah-16-31"><span class="verse-num">16:31</span> <span class="verse-body">laetentur caeli et exultet terra et dicant in nationibus Dominus regnavit</span></p>
<p id="micah-16-32"><span class="verse-num">16:32</span> <span class="verse-body">tonet mare et plenitudo eius exultent agri et omnia quae in eis sunt</span></p>
<p id="micah-16-33"><span class="verse-num">16:33</span> <span class="verse-body">tunc laudabunt ligna saltus coram Domino quia venit iudicare terram</span></p>
<p id="micah-16-34"><span class="verse-num">16:34</span> <span class="verse-body">confitemini Domino quoniam bonus quoniam in aeternum misericordia eius</span></p>
<p id="micah-16-35"><span class="verse-num">16:35</span> <span class="verse-body">et dicite salva nos Deus salvator noster et congrega nos et erue de gentibus ut confiteamur nomini sancto tuo et exultemus in carminibus tuis</span></p>
<p id="micah-16-36"><span class="verse-num">16:36</span> <span class="verse-body">benedictus Dominus Deus Israhel ab aeterno usque in aeternum et dicat omnis populus amen et hymnus Domino</span></p>
<p id="micah-16-37"><span class="verse-num">16:37</span> <span class="verse-body">dereliquit itaque ibi coram arca foederis Domini Asaph et fratres eius ut ministrarent in conspectu arcae iugiter per singulos dies et vices suas</span></p>
<p id="micah-16-38"><span class="verse-num">16:38</span> <span class="verse-body">porro Obededom et fratres eius sexaginta octo et Obededom filium Idithun et Osa constituit ianitores</span></p>
<p id="micah-16-39"><span class="verse-num">16:39</span> <span class="verse-body">Sadoc autem sacerdotem et fratres illius sacerdotes coram tabernaculo Domini in excelso quod erat in Gabaon</span></p>
<p id="micah-16-40"><span class="verse-num">16:40</span> <span class="verse-body">ut offerrent holocausta Domino super altare holocaustomatis iugiter mane et vespere iuxta omnia quae scripta sunt in lege Domini quam praecepit Israheli</span></p>
<p id="micah-16-41"><span class="verse-num">16:41</span> <span class="verse-body">et post eum Heman et Idithun et reliquos electos unumquemque vocabulo suo ad confitendum Domino quoniam in aeternum misericordia eius</span></p>
<p id="micah-16-42"><span class="verse-num">16:42</span> <span class="verse-body">Heman quoque et Idithun canentes tuba et quatientes cymbala et omnia musicorum organa ad canendum Deo filios autem Idithun fecit esse portarios</span></p>
<p id="micah-16-43"><span class="verse-num">16:43</span> <span class="verse-body">reversusque est omnis populus in domum suam et David ut benediceret etiam domui suae __________________________________________________________________</span></p>
<h2 id="micah-ch-17">Chapter 17</h2>
<p class="verses"><a href="#micah-17-1">1</a> <a href="#micah-17-2">2</a> <a href="#micah-17-3">3</a> <a href="#micah-17-4">4</a> <a href="#micah-17-5">5</a> <a href="#micah-17-6">6</a> <a href="#micah-17-7">7</a> <a href="#micah-17-8">8</a> <a href="#micah-17-9">9</a> <a href="#micah-17-10">10</a> <a href="#micah-17-11">11</a> <a href="#micah-17-12">12</a> <a href="#micah-17-13">13</a> <a href="#micah-17-14">14</a> <a href="#micah-17-15">15</a> <a href="#micah-17-16">16</a> <a href="#micah-17-17">17</a> <a href="#micah-17-18">18</a> <a href="#micah-17-19">19</a> <a href="#micah-17-20">20</a> <a href="#micah-17-21">21</a> <a href="#micah-17-22">22</a> <a href="#micah-17-23">23</a> <a href="#micah-17-24">24</a> <a href="#micah-17-25">25</a> <a href="#micah-17-26">26</a> <a href="#micah-17-27">27</a></p>
<p id="micah-17-1"><span class="verse-num">17:1</span> <span class="verse-body">cum autem habitaret David in domo sua dixit ad Nathan prophetam ecce ego habito in domo cedrina arca autem foederis Domini sub pellibus est</span></p>
<p id="micah-17-2"><span class="verse-num">17:2</span> <span class="verse-body">et ait Nathan ad David omnia quae in corde tuo sunt fac Deus enim tecum est</span></p>
<p id="micah-17-3"><span class="verse-num">17:3</span> <span class="verse-body">igitur nocte illa factus est sermo Dei ad Nathan dicens</span></p>
<p id="micah-17-4"><span class="verse-num">17:4</span> <span class="verse-body">vade et loquere David servo meo haec dicit Dominus non aedificabis tu mihi domum ad habitandum</span></p>
<p id="micah-17-5"><span class="verse-num">17:5</span> <span class="verse-body">neque enim mansi in domo ex eo tempore quo eduxi Israhel usque ad hanc diem sed fui semper mutans loca tabernaculi et in tentorio</span></p>
<p id="micah-17-6"><span class="verse-num">17:6</span> <span class="verse-body">manens cum omni Israhel numquid locutus sum saltim uni iudicum Israhel quibus praeceperam ut pascerent populum meum et dixi quare non aedificastis mihi domum cedrinam</span></p>
<p id="micah-17-7"><span class="verse-num">17:7</span> <span class="verse-body">nunc itaque sic loqueris ad servum meum David haec dicit Dominus exercituum ego tuli te cum in pascuis sequereris gregem ut esses dux populi mei Israhel</span></p>
<p id="micah-17-8"><span class="verse-num">17:8</span> <span class="verse-body">et fui tecum quocumque perrexisti et interfeci omnes inimicos tuos coram te fecique tibi nomen quasi unius magnorum qui celebrantur in terra</span></p>
<p id="micah-17-9"><span class="verse-num">17:9</span> <span class="verse-body">et dedi locum populo meo Israhel plantabitur et habitabit in eo et ultra non commovebitur nec filii iniquitatis adterent eos sicut a principio</span></p>
<p id="micah-17-10"><span class="verse-num">17:10</span> <span class="verse-body">ex diebus quibus dedi iudices populo meo Israhel et humiliavi universos inimicos tuos adnuntio ergo tibi quod aedificaturus sit domum tibi Dominus</span></p>
<p id="micah-17-11"><span class="verse-num">17:11</span> <span class="verse-body">cumque impleveris dies tuos ut vadas ad patres tuos suscitabo semen tuum post te quod erit de filiis tuis et stabiliam regnum eius</span></p>
<p id="micah-17-12"><span class="verse-num">17:12</span> <span class="verse-body">ipse aedificabit mihi domum et firmabo solium eius usque in aeternum</span></p>
<p id="micah-17-13"><span class="verse-num">17:13</span> <span class="verse-body">ego ero ei in patrem et ipse erit mihi in filium et misericordiam meam non auferam ab eo sicut abstuli ab eo qui ante te fuit</span></p>
<p id="micah-17-14"><span class="verse-num">17:14</span> <span class="verse-body">et statuam eum in domo mea et in regno meo usque in sempiternum et thronus eius erit firmissimus in perpetuum</span></p>
<p id="micah-17-15"><span class="verse-num">17:15</span> <span class="verse-body">iuxta omnia verba haec et iuxta universam visionem istam sic locutus est Nathan ad David</span></p>
<p id="micah-17-16"><span class="verse-num">17:16</span> <span class="verse-body">cumque venisset rex David et sedisset coram Domino dixit quis ego sum Domine Deus et quae domus mea ut praestares mihi talia</span></p>
<p id="micah-17-17"><span class="verse-num">17:17</span> <span class="verse-body">sed et hoc parum visum est in conspectu tuo ideoque locutus es super domum servi tui etiam in futurum et fecisti me spectabilem super omnes homines Domine Deus meus</span></p>
<p id="micah-17-18"><span class="verse-num">17:18</span> <span class="verse-body">quid ultra addere potest David cum ita glorificaveris servum tuum et cognoveris eum</span></p>
<p id="micah-17-19"><span class="verse-num">17:19</span> <span class="verse-body">Domine propter famulum tuum iuxta cor tuum fecisti omnem magnificentiam hanc et nota esse voluisti universa magnalia</span></p>
<p id="micah-17-20"><span class="verse-num">17:20</span> <span class="verse-body">Domine non est similis tui et non est alius deus absque te ex omnibus quos audivimus auribus nostris</span></p>
<p id="micah-17-21"><span class="verse-num">17:21</span> <span class="verse-body">quis autem est alius ut populus tuus Israhel gens una in terra ad quam perrexit Deus ut liberaret et faceret populum sibi et magnitudine sua atque terroribus eiceret nationes a facie eius quem de Aegypto liberarat</span></p>
<p id="micah-17-22"><span class="verse-num">17:22</span> <span class="verse-body">et posuisti populum tuum Israhel tibi in populum usque in aeternum et tu Domine factus es Deus eius</span></p>
<p id="micah-17-23"><span class="verse-num">17:23</span> <span class="verse-body">nunc igitur Domine sermo quem locutus es famulo tuo et super domum eius confirmetur in perpetuum et fac sicut locutus es</span></p>
<p id="micah-17-24"><span class="verse-num">17:24</span> <span class="verse-body">permaneatque et magnificetur nomen tuum usque in sempiternum et dicatur Dominus exercituum Deus Israhel et domus David servi eius permanens coram eo</span></p>
<p id="micah-17-25"><span class="verse-num">17:25</span> <span class="verse-body">tu enim Domine Deus meus revelasti auriculam servi tui ut aedificares ei domum et idcirco invenit servus tuus fiduciam ut oret coram te</span></p>
<p id="micah-17-26"><span class="verse-num">17:26</span> <span class="verse-body">nunc ergo Domine tu es Deus et locutus es ad servum tuum tanta beneficia</span></p>
<p id="micah-17-27"><span class="verse-num">17:27</span> <span class="verse-body">et coepisti benedicere domui servi tui ut sit semper coram te te enim Domine benedicente benedicta erit in perpetuum __________________________________________________________________</span></p>
<h2 id="micah-ch-18">Chapter 18</h2>
<p class="verses"><a href="#micah-18-1">1</a> <a href="#micah-18-2">2</a> <a href="#micah-18-3">3</a> <a href="#micah-18-4">4</a> <a href="#micah-18-5">5</a> <a href="#micah-18-6">6</a> <a href="#micah-18-7">7</a> <a href="#micah-18-8">8</a> <a href="#micah-18-9">9</a> <a href="#micah-18-10">10</a> <a href="#micah-18-11">11</a> <a href="#micah-18-12">12</a> <a href="#micah-18-13">13</a> <a href="#micah-18-14">14</a> <a href="#micah-18-15">15</a> <a href="#micah-18-16">16</a> <a href="#micah-18-17">17</a></p>
<p id="micah-18-1"><span class="verse-num">18:1</span> <span class="verse-body">factum est autem post haec ut percuteret David Philisthim et humiliaret eos et tolleret Geth et filias eius de manu Philisthim</span></p>
<p id="micah-18-2"><span class="verse-num">18:2</span> <span class="verse-body">percuteretque Moab et fierent Moabitae servi David offerentes ei munera</span></p>
<p id="micah-18-3"><span class="verse-num">18:3</span> <span class="verse-body">eo tempore percussit David etiam Adadezer regem Suba regionis Emath quando perrexit ut dilataret imperium suum usque ad flumen Eufraten</span></p>
<p id="micah-18-4"><span class="verse-num">18:4</span> <span class="verse-body">cepit ergo David mille quadrigas eius et septem milia equites ac viginti milia virorum peditum subnervavitque omnes equos curruum exceptis centum quadrigis quas reservavit sibi</span></p>
<p id="micah-18-5"><span class="verse-num">18:5</span> <span class="verse-body">supervenit autem et Syrus damascenus ut auxilium praeberet Adadezer regi Suba sed et huius percussit David viginti duo milia virorum</span></p>
<p id="micah-18-6"><span class="verse-num">18:6</span> <span class="verse-body">et posuit milites in Damasco ut Syria quoque serviret sibi et offerret munera adiuvitque eum Dominus in cunctis ad quae perrexerat</span></p>
<p id="micah-18-7"><span class="verse-num">18:7</span> <span class="verse-body">tulit quoque David faretras aureas quas habuerant servi Adadezer et adtulit eas in Hierusalem</span></p>
<p id="micah-18-8"><span class="verse-num">18:8</span> <span class="verse-body">necnon de Thebath et Chun urbibus Adadezer aeris plurimum de quo fecit Salomon mare aeneum et columnas et vasa aenea</span></p>
<p id="micah-18-9"><span class="verse-num">18:9</span> <span class="verse-body">quod cum audisset Thou rex Emath percussisse videlicet David omnem exercitum Adadezer regis Suba</span></p>
<p id="micah-18-10"><span class="verse-num">18:10</span> <span class="verse-body">misit Aduram filium suum ad regem David ut postularet ab eo pacem et congratularetur ei eo quod expugnasset et percussisset Adadezer adversarius quippe Thou erat Adadezer</span></p>
<p id="micah-18-11"><span class="verse-num">18:11</span> <span class="verse-body">sed et omnia vasa aurea et argentea et aenea consecravit rex David Domino cum argento et auro quod tulerat ex universis gentibus tam de Idumea et Moab et filiis Ammon quam de Philisthim et Amalech</span></p>
<p id="micah-18-12"><span class="verse-num">18:12</span> <span class="verse-body">Abisai vero filius Sarviae percussit Edom in valle Salinarum decem et octo milia</span></p>
<p id="micah-18-13"><span class="verse-num">18:13</span> <span class="verse-body">et constituit in Edom praesidium ut serviret Idumea David salvavitque Dominus David in cunctis ad quae perrexerat</span></p>
<p id="micah-18-14"><span class="verse-num">18:14</span> <span class="verse-body">regnavit ergo David super universum Israhel et faciebat iudicium atque iustitiam cuncto populo suo</span></p>
<p id="micah-18-15"><span class="verse-num">18:15</span> <span class="verse-body">porro Ioab filius Sarviae erat super exercitum et Iosaphat filius Ahilud a commentariis</span></p>
<p id="micah-18-16"><span class="verse-num">18:16</span> <span class="verse-body">Sadoc autem filius Ahitob et Ahimelech filius Abiathar sacerdotes et Susa scriba</span></p>
<p id="micah-18-17"><span class="verse-num">18:17</span> <span class="verse-body">Banaias vero filius Ioiada super legiones Cherethi et Felethi porro filii David primi ad manum regis __________________________________________________________________</span></p>
<h2 id="micah-ch-19">Chapter 19</h2>
<p class="verses"><a href="#micah-19-1">1</a> <a href="#micah-19-2">2</a> <a href="#micah-19-3">3</a> <a href="#micah-19-4">4</a> <a href="#micah-19-5">5</a> <a href="#micah-19-6">6</a> <a href="#micah-19-7">7</a> <a href="#micah-19-8">8</a> <a href="#micah-19-9">9</a> <a href="#micah-19-10">10</a> <a href="#micah-19-11">11</a> <a href="#micah-19-12">12</a> <a href="#micah-19-13">13</a> <a href="#micah-19-14">14</a> <a href="#micah-19-15">15</a> <a href="#micah-19-16">16</a> <a href="#micah-19-17">17</a> <a href="#micah-19-18">18</a> <a href="#micah-19-19">19</a></p>
<p id="micah-19-1"><span class="verse-num">19:1</span> <span class="verse-body">accidit autem ut moreretur Naas rex filiorum Ammon et regnaret filius eius pro eo</span></p>
<p id="micah-19-2"><span class="verse-num">19:2</span> <span class="verse-body">dixitque David faciam misericordiam cum Hanon filio Naas praestitit enim pater eius mihi gratiam misitque David nuntios ad consolandum eum super morte patris sui qui cum pervenissent in terram filiorum Ammon ut consolarentur Hanon</span></p>
<p id="micah-19-3"><span class="verse-num">19:3</span> <span class="verse-body">dixerunt principes filiorum Ammon ad Hanon tu forsitan putas quod David honoris causa in patrem tuum miserit qui consolentur te nec animadvertis quod ut explorent et investigent et scrutentur terram tuam venerint ad te servi eius</span></p>
<p id="micah-19-4"><span class="verse-num">19:4</span> <span class="verse-body">igitur Hanon pueros David decalvavit et rasit et praecidit tunicas eorum a natibus usque ad pedes et dimisit eos</span></p>
<p id="micah-19-5"><span class="verse-num">19:5</span> <span class="verse-body">qui cum abissent et hoc mandassent David misit in occursum eorum grandem enim contumeliam sustinuerant et praecepit ut manerent in Hiericho donec cresceret barba eorum et tunc reverterentur</span></p>
<p id="micah-19-6"><span class="verse-num">19:6</span> <span class="verse-body">videntes autem filii Ammon quod iniuriam fecissent David tam Hanon quam reliquus populus miserunt mille talenta argenti ut conducerent sibi de Mesopotamia et de Syria Macha et de Suba currus et equites</span></p>
<p id="micah-19-7"><span class="verse-num">19:7</span> <span class="verse-body">conduxeruntque triginta duo milia curruum et regem Macha cum populo eius qui cum venissent castrametati sunt e regione Medaba filii quoque Ammon congregati de urbibus suis venerunt ad bellum</span></p>
<p id="micah-19-8"><span class="verse-num">19:8</span> <span class="verse-body">quod cum audisset David misit Ioab et omnem exercitum virorum fortium</span></p>
<p id="micah-19-9"><span class="verse-num">19:9</span> <span class="verse-body">egressique filii Ammon direxerunt aciem iuxta portam civitatis reges autem qui ad auxilium venerant separatim in agro steterunt</span></p>
<p id="micah-19-10"><span class="verse-num">19:10</span> <span class="verse-body">igitur Ioab intellegens bellum et ex adverso et post tergum contra se fieri elegit viros fortissimos de universo Israhel et perrexit contra Syrum</span></p>
<p id="micah-19-11"><span class="verse-num">19:11</span> <span class="verse-body">reliquam autem partem populi dedit sub manu Abisai fratris sui et perrexerunt contra filios Ammon</span></p>
<p id="micah-19-12"><span class="verse-num">19:12</span> <span class="verse-body">dixitque si vicerit me Syrus auxilio eris mihi sin autem superaverint te filii Ammon ero tibi in praesidium</span></p>
<p id="micah-19-13"><span class="verse-num">19:13</span> <span class="verse-body">confortare et agamus viriliter pro populo nostro et pro urbibus Dei nostri Dominus autem quod in conspectu suo bonum est faciet</span></p>
<p id="micah-19-14"><span class="verse-num">19:14</span> <span class="verse-body">perrexit ergo Ioab et populus qui cum eo erat contra Syrum ad proelium et fugavit eos</span></p>
<p id="micah-19-15"><span class="verse-num">19:15</span> <span class="verse-body">porro filii Ammon videntes quod fugisset Syrus ipsi quoque fugerunt Abisai fratrem eius et ingressi sunt civitatem reversusque est etiam Ioab in Hierusalem</span></p>
<p id="micah-19-16"><span class="verse-num">19:16</span> <span class="verse-body">videns autem Syrus quod cecidisset coram Israhel misit nuntios et adduxit Syrum qui erat trans Fluvium Sophach autem princeps militiae Adadezer erat dux eorum</span></p>
<p id="micah-19-17"><span class="verse-num">19:17</span> <span class="verse-body">quod cum nuntiatum esset David congregavit universum Israhel et transivit Iordanem inruitque in eos et direxit ex adverso aciem illis contra pugnantibus</span></p>
<p id="micah-19-18"><span class="verse-num">19:18</span> <span class="verse-body">fugit autem Syrus Israhel et interfecit David de Syris septem milia curruum et quadraginta milia peditum et Sophach exercitus principem</span></p>
<p id="micah-19-19"><span class="verse-num">19:19</span> <span class="verse-body">videntes autem servi Adadezer se ab Israhel esse superatos transfugerunt ad David et servierunt ei noluitque ultra Syria auxilium praebere filiis Ammon __________________________________________________________________</span></p>
<h2 id="micah-ch-20">Chapter 20</h2>
<p class="verses"><a href="#micah-20-1">1</a> <a href="#micah-20-2">2</a> <a href="#micah-20-3">3</a> <a href="#micah-20-4">4</a> <a href="#micah-20-5">5</a> <a href="#micah-20-6">6</a> <a href="#micah-20-7">7</a></p>
<p id="micah-20-1"><span class="verse-num">20:1</span> <span class="verse-body">factum est autem post anni circulum eo tempore quo solent reges ad bella procedere congregavit Ioab exercitum et robur militiae et vastavit terram filiorum Ammon perrexitque et obsedit Rabba porro David manebat in Hierusalem quando Ioab percussit Rabba et destruxit eam</span></p>
<p id="micah-20-2"><span class="verse-num">20:2</span> <span class="verse-body">tulit autem David coronam Melchom de capite eius et invenit in ea auri pondo talentum et pretiosissimas gemmas fecitque sibi inde diadema manubias quoque urbis plurimas tulit</span></p>
<p id="micah-20-3"><span class="verse-num">20:3</span> <span class="verse-body">populum autem qui erat in ea eduxit et fecit super eos tribulas et trahas et ferrata carpenta transire ita ut dissicarentur et contererentur sic fecit David cunctis urbibus filiorum Ammon et reversus est cum omni populo suo in Hierusalem</span></p>
<p id="micah-20-4"><span class="verse-num">20:4</span> <span class="verse-body">post haec initum est bellum in Gazer adversus Philistheos in quo percussit Sobbochai Usathites Saphai de genere Raphaim et humiliavit eos</span></p>
<p id="micah-20-5"><span class="verse-num">20:5</span> <span class="verse-body">aliud quoque bellum gestum est adversum Philistheos in quo percussit Adeodatus filius Saltus Lehemites fratrem Goliath Getthei cuius hastae lignum erat quasi liciatorium texentium</span></p>
<p id="micah-20-6"><span class="verse-num">20:6</span> <span class="verse-body">sed et aliud bellum accidit in Geth in quo fuit homo longissimus habens digitos senos id est simul viginti quattuor qui et ipse de Rapha fuerat stirpe generatus</span></p>
<p id="micah-20-7"><span class="verse-num">20:7</span> <span class="verse-body">hic blasphemavit Israhel et percussit eum Ionathan filius Sammaa fratris David hii sunt filii Rapha in Geth qui ceciderunt in manu David et servorum eius __________________________________________________________________</span></p>
<h2 id="micah-ch-21">Chapter 21</h2>
<p class="verses"><a href="#micah-21-1">1</a> <a href="#micah-21-2">2</a> <a href="#micah-21-3">3</a> <a href="#micah-21-4">4</a> <a href="#micah-21-5">5</a> <a href="#micah-21-6">6</a> <a href="#micah-21-7">7</a> <a href="#micah-21-8">8</a> <a href="#micah-21-9">9</a> <a href="#micah-21-10">10</a> <a href="#micah-21-11">11</a> <a href="#micah-21-12">12</a> <a href="#micah-21-13">13</a> <a href="#micah-21-14">14</a> <a href="#micah-21-15">15</a> <a href="#micah-21-16">16</a> <a href="#micah-21-17">17</a> <a href="#micah-21-18">18</a> <a href="#micah-21-19">19</a> <a href="#micah-21-20">20</a> <a href="#micah-21-21">21</a> <a href="#micah-21-22">22</a> <a href="#micah-21-23">23</a> <a href="#micah-21-24">24</a> <a href="#micah-21-25">25</a> <a href="#micah-21-26">26</a> <a href="#micah-21-27">27</a> <a href="#micah-21-28">28</a> <a href="#micah-21-29">29</a> <a href="#micah-21-30">30</a></p>
<p id="micah-21-1"><span class="verse-num">21:1</span> <span class="verse-body">consurrexit autem Satan contra Israhel et incitavit David ut numeraret Israhel</span></p>
<p id="micah-21-2"><span class="verse-num">21:2</span> <span class="verse-body">dixitque David ad Ioab et ad principes populi ite et numerate Israhel a Bersabee usque Dan et adferte mihi numerum ut sciam</span></p>
<p id="micah-21-3"><span class="verse-num">21:3</span> <span class="verse-body">responditque Ioab augeat Dominus populum suum centuplum quam sunt nonne domine mi rex omnes servi tui sunt quare hoc quaerit dominus meus quod in peccatum reputetur Israheli</span></p>
<p id="micah-21-4"><span class="verse-num">21:4</span> <span class="verse-body">sed sermo regis magis praevaluit egressusque est Ioab et circuivit universum Israhel et reversus est Hierusalem</span></p>
<p id="micah-21-5"><span class="verse-num">21:5</span> <span class="verse-body">deditque David numerum eorum quos circumierat et inventus est omnis Israhel numerus mille milia et centum milia virorum educentium gladium de Iuda autem trecenta septuaginta milia bellatorum</span></p>
<p id="micah-21-6"><span class="verse-num">21:6</span> <span class="verse-body">nam Levi et Beniamin non numeravit eo quod invitus exsequeretur regis imperium</span></p>
<p id="micah-21-7"><span class="verse-num">21:7</span> <span class="verse-body">displicuit autem Deo quod iussum erat et percussit Israhel</span></p>
<p id="micah-21-8"><span class="verse-num">21:8</span> <span class="verse-body">dixitque David ad Deum peccavi nimis ut hoc facerem obsecro aufer iniquitatem servi tui quia insipienter egi</span></p>
<p id="micah-21-9"><span class="verse-num">21:9</span> <span class="verse-body">et locutus est Dominus ad Gad videntem David dicens</span></p>
<p id="micah-21-10"><span class="verse-num">21:10</span> <span class="verse-body">vade et loquere ad David et dic haec dicit Dominus trium tibi optionem do unum quod volueris elige et faciam tibi</span></p>
<p id="micah-21-11"><span class="verse-num">21:11</span> <span class="verse-body">cumque venisset Gad ad David dixit ei haec dicit Dominus elige quod volueris</span></p>
<p id="micah-21-12"><span class="verse-num">21:12</span> <span class="verse-body">aut tribus annis pestilentiam aut tribus mensibus fugere te hostes tuos et gladium eorum non posse evadere aut tribus diebus gladium Domini et mortem versari in terra et angelum Domini interficere in universis finibus Israhel nunc igitur vide quid respondeam ei qui misit me</span></p>
<p id="micah-21-13"><span class="verse-num">21:13</span> <span class="verse-body">et dixit David ad Gad ex omni parte me angustiae premunt sed melius mihi est ut incidam in manus Domini quia multae sunt miserationes eius quam in manus hominum</span></p>
<p id="micah-21-14"><span class="verse-num">21:14</span> <span class="verse-body">misit ergo Dominus pestilentiam in Israhel et ceciderunt de Israhel septuaginta milia virorum</span></p>
<p id="micah-21-15"><span class="verse-num">21:15</span> <span class="verse-body">misit quoque angelum in Hierusalem ut percuteret eam cumque percuteretur vidit Dominus et misertus est super magnitudinem mali et imperavit angelo qui percutiebat sufficit iam cesset manus tua porro angelus Domini stabat iuxta aream Ornan Iebusei</span></p>
<p id="micah-21-16"><span class="verse-num">21:16</span> <span class="verse-body">levansque David oculos suos vidit angelum Domini stantem inter terram et caelum et evaginatum gladium in manu eius et versum contra Hierusalem et ceciderunt tam ipse quam maiores natu vestiti ciliciis et proni in terram</span></p>
<p id="micah-21-17"><span class="verse-num">21:17</span> <span class="verse-body">dixitque David ad Deum nonne ego sum qui iussi ut numeraretur populus ego qui peccavi ego qui malum feci iste grex quid commeruit Domine Deus meus vertatur obsecro manus tua in me et in domum patris mei populus autem tuus non percutiatur</span></p>
<p id="micah-21-18"><span class="verse-num">21:18</span> <span class="verse-body">angelus autem Domini praecepit Gad ut diceret David et ascenderet extrueretque altare Domino Deo in area Ornan Iebusei</span></p>
<p id="micah-21-19"><span class="verse-num">21:19</span> <span class="verse-body">ascendit ergo David iuxta sermonem Gad quem locutus fuerat ex nomine Domini</span></p>
<p id="micah-21-20"><span class="verse-num">21:20</span> <span class="verse-body">porro Ornan cum suspexisset et vidisset angelum quattuorque filii eius cum eo absconderunt se nam eo tempore terebat in area triticum</span></p>
<p id="micah-21-21"><span class="verse-num">21:21</span> <span class="verse-body">igitur cum venisset David ad Ornan conspexit eum Ornan et processit ei obviam de area et adoravit illum pronus in terram</span></p>
<p id="micah-21-22"><span class="verse-num">21:22</span> <span class="verse-body">dixitque ei David da mihi locum areae tuae ut aedificem in ea altare Domini ita ut quantum valet argenti accipias et cesset plaga a populo</span></p>
<p id="micah-21-23"><span class="verse-num">21:23</span> <span class="verse-body">dixit autem Ornan ad David tolle et faciat dominus meus rex quodcumque ei placet sed et boves do in holocaustum et tribulas in ligna et triticum in sacrificium omnia libens praebeo</span></p>
<p id="micah-21-24"><span class="verse-num">21:24</span> <span class="verse-body">dixitque ei rex David nequaquam ita fiet sed argentum dabo quantum valet neque enim tibi auferre debeo et sic offerre Domino holocausta gratuita</span></p>
<p id="micah-21-25"><span class="verse-num">21:25</span> <span class="verse-body">dedit ergo David Ornan pro loco siclos auri iustissimi ponderis sescentos</span></p>
<p id="micah-21-26"><span class="verse-num">21:26</span> <span class="verse-body">et aedificavit ibi altare Domino obtulitque holocausta et pacifica et invocavit Dominum et exaudivit eum in igne de caelo super altare holocausti</span></p>
<p id="micah-21-27"><span class="verse-num">21:27</span> <span class="verse-body">praecepitque Dominus angelo et convertit gladium suum in vaginam</span></p>
<p id="micah-21-28"><span class="verse-num">21:28</span> <span class="verse-body">protinus ergo David videns quod exaudisset eum Dominus in area Ornan Iebusei immolavit ibi victimas</span></p>
<p id="micah-21-29"><span class="verse-num">21:29</span> <span class="verse-body">tabernaculum autem Domini quod fecerat Moses in deserto et altare holocaustorum ea tempestate erat in excelso Gabaon</span></p>
<p id="micah-21-30"><span class="verse-num">21:30</span> <span class="verse-body">et non praevaluit David ire ad altare ut ibi obsecraret Deum nimio enim fuerat timore perterritus videns gladium angeli Domini __________________________________________________________________</span></p>
<h2 id="micah-ch-22">Chapter 22</h2>
<p class="verses"><a href="#micah-22-1">1</a> <a href="#micah-22-2">2</a> <a href="#micah-22-3">3</a> <a href="#micah-22-4">4</a> <a href="#micah-22-5">5</a> <a href="#micah-22-6">6</a> <a href="#micah-22-7">7</a> <a href="#micah-22-8">8</a> <a href="#micah-22-9">9</a> <a href="#micah-22-10">10</a> <a href="#micah-22-11">11</a> <a href="#micah-22-12">12</a> <a href="#micah-22-13">13</a> <a href="#micah-22-14">14</a> <a href="#micah-22-15">15</a> <a href="#micah-22-16">16</a> <a href="#micah-22-17">17</a> <a href="#micah-22-18">18</a> <a href="#micah-22-19">19</a></p>
<p id="micah-22-1"><span class="verse-num">22:1</span> <span class="verse-body">dixitque David haec est domus Dei et hoc altare in holocaustum Israhel</span></p>
<p id="micah-22-2"><span class="verse-num">22:2</span> <span class="verse-body">et praecepit ut congregarentur omnes proselyti de terra Israhel et constituit ex eis latomos ad caedendos lapides et poliendos ut aedificaretur domus Dei</span></p>
<p id="micah-22-3"><span class="verse-num">22:3</span> <span class="verse-body">ferrum quoque plurimum ad clavos ianuarum et ad commissuras atque iuncturas praeparavit David et aeris pondus innumerabile</span></p>
<p id="micah-22-4"><span class="verse-num">22:4</span> <span class="verse-body">ligna quoque cedrina non poterant aestimari quae Sidonii et Tyrii deportaverant ad David</span></p>
<p id="micah-22-5"><span class="verse-num">22:5</span> <span class="verse-body">et dixit David Salomon filius meus puer parvulus est et delicatus domus autem quam aedificari volo Domino talis esse debet ut in cunctis regionibus nominetur praeparabo ergo ei necessaria et ob hanc causam ante mortem suam omnes paravit inpensas</span></p>
<p id="micah-22-6"><span class="verse-num">22:6</span> <span class="verse-body">vocavitque Salomonem filium suum et praecepit ei ut aedificaret domum Domino Deo Israhel</span></p>
<p id="micah-22-7"><span class="verse-num">22:7</span> <span class="verse-body">dixitque David ad Salomonem fili mi voluntatis meae fuit ut aedificarem domum nomini Domini Dei mei</span></p>
<p id="micah-22-8"><span class="verse-num">22:8</span> <span class="verse-body">sed factus est ad me sermo Domini dicens multum sanguinem effudisti et plurima bella bellasti non poteris aedificare domum nomini meo tanto effuso sanguine coram me</span></p>
<p id="micah-22-9"><span class="verse-num">22:9</span> <span class="verse-body">filius qui nascetur tibi et erit vir quietissimus faciam enim eum requiescere ab omnibus inimicis suis per circuitum et ob hanc causam pacificus vocabitur et pacem et otium dabo in Israhel cunctis diebus eius</span></p>
<p id="micah-22-10"><span class="verse-num">22:10</span> <span class="verse-body">ipse aedificabit domum nomini meo et ipse erit mihi in filium et ego ero ei in patrem firmaboque solium regni eius super Israhel in aeternum</span></p>
<p id="micah-22-11"><span class="verse-num">22:11</span> <span class="verse-body">nunc ergo fili mi sit Dominus tecum et prosperare et aedifica domum Domino Deo tuo sicut locutus est de te</span></p>
<p id="micah-22-12"><span class="verse-num">22:12</span> <span class="verse-body">det quoque tibi Dominus prudentiam et sensum ut regere possis Israhel et custodire legem Domini Dei tui</span></p>
<p id="micah-22-13"><span class="verse-num">22:13</span> <span class="verse-body">tunc enim proficere poteris si custodieris mandata et iudicia quae praecepit Dominus Mosi ut doceret Israhel confortare viriliter age ne timeas neque paveas</span></p>
<p id="micah-22-14"><span class="verse-num">22:14</span> <span class="verse-body">ecce ego in paupertatula mea praeparavi inpensas domus Domini auri talenta centum milia et argenti mille milia talentorum aeris vero et ferri non est pondus vincitur enim numerus magnitudine ligna et lapides praeparavi ad universa inpendia</span></p>
<p id="micah-22-15"><span class="verse-num">22:15</span> <span class="verse-body">habes quoque plurimos artifices latomos et cementarios artificesque lignorum et omnium artium ad faciendum opus prudentissimos</span></p>
<p id="micah-22-16"><span class="verse-num">22:16</span> <span class="verse-body">in auro et argento aere et ferro cuius non est numerus surge igitur et fac et erit Dominus tecum</span></p>
<p id="micah-22-17"><span class="verse-num">22:17</span> <span class="verse-body">praecepit quoque David cunctis principibus Israhel ut adiuvarent Salomonem filium suum</span></p>
<p id="micah-22-18"><span class="verse-num">22:18</span> <span class="verse-body">cernitis inquiens quod Dominus Deus vester vobiscum sit et dederit vobis requiem per circuitum et tradiderit omnes inimicos in manu vestra et subiecta sit terra coram Domino et coram populo eius</span></p>
<p id="micah-22-19"><span class="verse-num">22:19</span> <span class="verse-body">praebete igitur corda vestra et animas vestras ut quaeratis Dominum Deum vestrum et consurgite et aedificate sanctuarium Domino Deo ut introducatur arca foederis Domini et vasa Domino consecrata in domum quae aedificatur nomini Domini __________________________________________________________________</span></p>
<h2 id="micah-ch-23">Chapter 23</h2>
<p class="verses"><a href="#micah-23-1">1</a> <a href="#micah-23-2">2</a> <a href="#micah-23-3">3</a> <a href="#micah-23-4">4</a> <a href="#micah-23-5">5</a> <a href="#micah-23-6">6</a> <a href="#micah-23-7">7</a> <a href="#micah-23-8">8</a> <a href="#micah-23-9">9</a> <a href="#micah-23-10">10</a> <a href="#micah-23-11">11</a> <a href="#micah-23-12">12</a> <a href="#micah-23-13">13</a> <a href="#micah-23-14">14</a> <a href="#micah-23-15">15</a> <a href="#micah-23-16">16</a> <a href="#micah-23-17">17</a> <a href="#micah-23-18">18</a> <a href="#micah-23-19">19</a> <a href="#micah-23-20">20</a> <a href="#micah-23-21">21</a> <a href="#micah-23-22">22</a> <a href="#micah-23-23">23</a> <a href="#micah-23-24">24</a> <a href="#micah-23-25">25</a> <a href="#micah-23-26">26</a> <a href="#micah-23-27">27</a> <a href="#micah-23-28">28</a> <a href="#micah-23-29">29</a> <a href="#micah-23-30">30</a> <a href="#micah-23-31">31</a> <a href="#micah-23-32">32</a></p>
<p id="micah-23-1"><span class="verse-num">23:1</span> <span class="verse-body">igitur David senex et plenus dierum regem constituit Salomonem filium suum super Israhel</span></p>
<p id="micah-23-2"><span class="verse-num">23:2</span> <span class="verse-body">et congregavit omnes principes Israhel et sacerdotes atque Levitas</span></p>
<p id="micah-23-3"><span class="verse-num">23:3</span> <span class="verse-body">numeratique sunt Levitae a triginta annis et supra et inventa sunt triginta octo milia virorum</span></p>
<p id="micah-23-4"><span class="verse-num">23:4</span> <span class="verse-body">ex his electi sunt et distributi in ministerium domus Domini viginti quattuor milia praepositorum autem et iudicum sex milia</span></p>
<p id="micah-23-5"><span class="verse-num">23:5</span> <span class="verse-body">porro quattuor milia ianitores et totidem psaltae canentes Domino in organis quae fecerat ad canendum</span></p>
<p id="micah-23-6"><span class="verse-num">23:6</span> <span class="verse-body">et distribuit eos David per vices filiorum Levi Gersom videlicet et Caath et Merari</span></p>
<p id="micah-23-7"><span class="verse-num">23:7</span> <span class="verse-body">Gersom Leedan et Semei</span></p>
<p id="micah-23-8"><span class="verse-num">23:8</span> <span class="verse-body">filii Leedan princeps Ieihel et Zetham et Iohel tres</span></p>
<p id="micah-23-9"><span class="verse-num">23:9</span> <span class="verse-body">filii Semei Salomith et Ozihel et Aran tres isti principes familiarum Leedan</span></p>
<p id="micah-23-10"><span class="verse-num">23:10</span> <span class="verse-body">porro filii Semei Ieeth et Ziza et Iaus et Baria isti filii Semei quattuor</span></p>
<p id="micah-23-11"><span class="verse-num">23:11</span> <span class="verse-body">erat autem Ieeth prior Ziza secundus porro Iaus et Baria non habuerunt plurimos filios et idcirco in una familia unaque domo conputati sunt</span></p>
<p id="micah-23-12"><span class="verse-num">23:12</span> <span class="verse-body">filii Caath Amram et Isaar Hebron et Ozihel quattuor</span></p>
<p id="micah-23-13"><span class="verse-num">23:13</span> <span class="verse-body">filii Amram Aaron et Moses separatusque est Aaron ut ministraret in sancto sanctorum ipse et filii eius in sempiternum et adoleret incensum Domino secundum ritum suum ac benediceret nomini eius in perpetuum</span></p>
<p id="micah-23-14"><span class="verse-num">23:14</span> <span class="verse-body">Mosi quoque hominis Dei filii adnumerati sunt in tribu Levi</span></p>
<p id="micah-23-15"><span class="verse-num">23:15</span> <span class="verse-body">filii Mosi Gersom et Eliezer</span></p>
<p id="micah-23-16"><span class="verse-num">23:16</span> <span class="verse-body">filii Gersom Subuhel primus</span></p>
<p id="micah-23-17"><span class="verse-num">23:17</span> <span class="verse-body">fuerunt autem filii Eliezer Roobia primus et non erant Eliezer filii alii porro filii Roobia multiplicati sunt nimis</span></p>
<p id="micah-23-18"><span class="verse-num">23:18</span> <span class="verse-body">filii Isaar Salumith primus</span></p>
<p id="micah-23-19"><span class="verse-num">23:19</span> <span class="verse-body">filii Hebron Ieriau primus Amarias secundus Iazihel tertius Iecmaam quartus</span></p>
<p id="micah-23-20"><span class="verse-num">23:20</span> <span class="verse-body">filii Ozihel Micha primus Iesia secundus</span></p>
<p id="micah-23-21"><span class="verse-num">23:21</span> <span class="verse-body">filii Merari Mooli et Musi filii Mooli Eleazar et Cis</span></p>
<p id="micah-23-22"><span class="verse-num">23:22</span> <span class="verse-body">mortuus est autem Eleazar et non habuit filios sed filias acceperuntque eas filii Cis fratres earum</span></p>
<p id="micah-23-23"><span class="verse-num">23:23</span> <span class="verse-body">filii Musi Mooli et Eder et Ierimuth tres</span></p>
<p id="micah-23-24"><span class="verse-num">23:24</span> <span class="verse-body">hii filii Levi in cognationibus et familiis suis principes per vices et numerum capitum singulorum qui faciebant opera ministerii domus Domini a viginti annis et supra</span></p>
<p id="micah-23-25"><span class="verse-num">23:25</span> <span class="verse-body">dixit enim David requiem dedit Dominus Deus Israhel populo suo et habitationem Hierusalem usque in aeternum</span></p>
<p id="micah-23-26"><span class="verse-num">23:26</span> <span class="verse-body">nec erit officii Levitarum ut ultra portent tabernaculum et omnia vasa eius ad ministrandum</span></p>
<p id="micah-23-27"><span class="verse-num">23:27</span> <span class="verse-body">iuxta praecepta quoque David novissima supputabitur numerus filiorum Levi a viginti annis et supra</span></p>
<p id="micah-23-28"><span class="verse-num">23:28</span> <span class="verse-body">et erunt sub manu filiorum Aaron in cultum domus Domini in vestibulis et in exedris et in loco purificationis et in sanctuario et in universis operibus ministerii templi Domini</span></p>
<p id="micah-23-29"><span class="verse-num">23:29</span> <span class="verse-body">sacerdotes autem super panes propositionis et ad similae sacrificium et ad lagana et azyma et sartaginem et ad ferventem similam et super omne pondus atque mensuram</span></p>
<p id="micah-23-30"><span class="verse-num">23:30</span> <span class="verse-body">Levitae vero ut stent mane ad confitendum et canendum Domino similiterque ad vesperam</span></p>
<p id="micah-23-31"><span class="verse-num">23:31</span> <span class="verse-body">tam in oblatione holocaustorum Domini quam in sabbatis et kalendis et sollemnitatibus reliquis iuxta numerum et caerimonias uniuscuiusque rei iugiter coram Domino</span></p>
<p id="micah-23-32"><span class="verse-num">23:32</span> <span class="verse-body">et custodiant observationes tabernaculi foederis et ritum sanctuarii et observationem filiorum Aaron fratrum suorum ut ministrent in domo Domini __________________________________________________________________</span></p>
<h2 id="micah-ch-24">Chapter 24</h2>
<p class="verses"><a href="#micah-24-1">1</a> <a href="#micah-24-2">2</a> <a href="#micah-24-3">3</a> <a href="#micah-24-4">4</a> <a href="#micah-24-5">5</a> <a href="#micah-24-6">6</a> <a href="#micah-24-7">7</a> <a href="#micah-24-8">8</a> <a href="#micah-24-9">9</a> <a href="#micah-24-10">10</a> <a href="#micah-24-11">11</a> <a href="#micah-24-12">12</a> <a href="#micah-24-13">13</a> <a href="#micah-24-14">14</a> <a href="#micah-24-15">15</a> <a href="#micah-24-16">16</a> <a href="#micah-24-17">17</a> <a href="#micah-24-18">18</a> <a href="#micah-24-19">19</a> <a href="#micah-24-20">20</a> <a href="#micah-24-21">21</a> <a href="#micah-24-22">22</a> <a href="#micah-24-23">23</a> <a href="#micah-24-24">24</a> <a href="#micah-24-25">25</a> <a href="#micah-24-26">26</a> <a href="#micah-24-27">27</a> <a href="#micah-24-28">28</a> <a href="#micah-24-29">29</a> <a href="#micah-24-30">30</a> <a href="#micah-24-31">31</a></p>
<p id="micah-24-1"><span class="verse-num">24:1</span> <span class="verse-body">porro filiis Aaron hae partitiones erunt filii Aaron Nadab et Abiu et Eleazar et Ithamar</span></p>
<p id="micah-24-2"><span class="verse-num">24:2</span> <span class="verse-body">mortui sunt autem Nadab et Abiu ante patrem suum absque liberis sacerdotioque functus est Eleazar et Ithamar</span></p>
<p id="micah-24-3"><span class="verse-num">24:3</span> <span class="verse-body">et divisit eos David id est Sadoc de filiis Eleazar et Ahimelech de filiis Ithamar secundum vices suas et ministerium</span></p>
<p id="micah-24-4"><span class="verse-num">24:4</span> <span class="verse-body">inventique sunt multo plures filii Eleazar in principibus viris quam filii Ithamar divisit autem eis hoc est filiis Eleazar principes per familias sedecim et filiis Ithamar per familias et domos suas octo</span></p>
<p id="micah-24-5"><span class="verse-num">24:5</span> <span class="verse-body">porro divisit utrasque inter se familias sortibus erant enim principes sanctuarii et principes Dei tam de filiis Eleazar quam de filiis Ithamar</span></p>
<p id="micah-24-6"><span class="verse-num">24:6</span> <span class="verse-body">descripsitque eos Semeias filius Nathanahel scriba Levites coram rege et principibus et Sadoc sacerdote et Ahimelech filio Abiathar principibus quoque familiarum sacerdotalium et leviticarum unam domum quae ceteris praeerat Eleazar et alteram domum quae sub se habebat ceteros Ithamar</span></p>
<p id="micah-24-7"><span class="verse-num">24:7</span> <span class="verse-body">exivit autem sors prima Ioiarib secunda Iedeiae</span></p>
<p id="micah-24-8"><span class="verse-num">24:8</span> <span class="verse-body">tertia Arim quarta Seorim</span></p>
<p id="micah-24-9"><span class="verse-num">24:9</span> <span class="verse-body">quinta Melchia sexta Maiman</span></p>
<p id="micah-24-10"><span class="verse-num">24:10</span> <span class="verse-body">septima Accos octava Abia</span></p>
<p id="micah-24-11"><span class="verse-num">24:11</span> <span class="verse-body">nona Hiesu decima Sechenia</span></p>
<p id="micah-24-12"><span class="verse-num">24:12</span> <span class="verse-body">undecima Eliasib duodecima Iacim</span></p>
<p id="micah-24-13"><span class="verse-num">24:13</span> <span class="verse-body">tertiadecima Oppa quartadecima Isbaal</span></p>
<p id="micah-24-14"><span class="verse-num">24:14</span> <span class="verse-body">quintadecima Belga sextadecima Emmer</span></p>
<p id="micah-24-15"><span class="verse-num">24:15</span> <span class="verse-body">septimadecima Ezir octavadecima Hapses</span></p>
<p id="micah-24-16"><span class="verse-num">24:16</span> <span class="verse-body">nonadecima Phetheia vicesima Iezecel</span></p>
<p id="micah-24-17"><span class="verse-num">24:17</span> <span class="verse-body">vicesima prima Iachin vicesima secunda Gamul</span></p>
<p id="micah-24-18"><span class="verse-num">24:18</span> <span class="verse-body">vicesima tertia Dalaiau vicesima quarta Mazziau</span></p>
<p id="micah-24-19"><span class="verse-num">24:19</span> <span class="verse-body">hae vices eorum secundum ministeria sua ut ingrediantur domum Domini et iuxta ritum suum sub manu Aaron patris eorum sicut praecepit Dominus Deus Israhel</span></p>
<p id="micah-24-20"><span class="verse-num">24:20</span> <span class="verse-body">porro filiorum Levi qui reliqui fuerant de filiis Amram erat Subahel et filiis Subahel Iedeia</span></p>
<p id="micah-24-21"><span class="verse-num">24:21</span> <span class="verse-body">de filiis quoque Roobiae princeps Iesias</span></p>
<p id="micah-24-22"><span class="verse-num">24:22</span> <span class="verse-body">Isaaris vero Salemoth filiusque Salemoth Iaath</span></p>
<p id="micah-24-23"><span class="verse-num">24:23</span> <span class="verse-body">filiusque eius Ieriahu Amarias secundus Iazihel tertius Iecmaam quartus</span></p>
<p id="micah-24-24"><span class="verse-num">24:24</span> <span class="verse-body">filius Ozihel Micha filius Micha Samir</span></p>
<p id="micah-24-25"><span class="verse-num">24:25</span> <span class="verse-body">frater Micha Iesia filiusque Iesiae Zaccharias</span></p>
<p id="micah-24-26"><span class="verse-num">24:26</span> <span class="verse-body">filii Merari Mooli et Musi filius Ioziau Benno</span></p>
<p id="micah-24-27"><span class="verse-num">24:27</span> <span class="verse-body">filius quoque Merari Oziau et Soem et Zacchur et Hebri</span></p>
<p id="micah-24-28"><span class="verse-num">24:28</span> <span class="verse-body">porro Mooli filius Eleazar qui non habebat liberos</span></p>
<p id="micah-24-29"><span class="verse-num">24:29</span> <span class="verse-body">filius vero Cis Ierahemel</span></p>
<p id="micah-24-30"><span class="verse-num">24:30</span> <span class="verse-body">filii Musi Mooli Eder et Ierimoth isti filii Levi secundum domos familiarum suarum</span></p>
<p id="micah-24-31"><span class="verse-num">24:31</span> <span class="verse-body">miseruntque et ipsi sortes contra fratres suos filios Aaron coram David rege et Sadoc et Ahimelech et principibus familiarum sacerdotalium et leviticarum tam maiores quam minores omnes sors aequaliter dividebat __________________________________________________________________</span></p>
<h2 id="micah-ch-25">Chapter 25</h2>
<p class="verses"><a href="#micah-25-1">1</a> <a href="#micah-25-2">2</a> <a href="#micah-25-3">3</a> <a href="#micah-25-4">4</a> <a href="#micah-25-5">5</a> <a href="#micah-25-6">6</a> <a href="#micah-25-7">7</a> <a href="#micah-25-8">8</a> <a href="#micah-25-9">9</a> <a href="#micah-25-10">10</a> <a href="#micah-25-11">11</a> <a href="#micah-25-12">12</a> <a href="#micah-25-13">13</a> <a href="#micah-25-14">14</a> <a href="#micah-25-15">15</a> <a href="#micah-25-16">16</a> <a href="#micah-25-17">17</a> <a href="#micah-25-18">18</a> <a href="#micah-25-19">19</a> <a href="#micah-25-20">20</a> <a href="#micah-25-21">21</a> <a href="#micah-25-22">22</a> <a href="#micah-25-23">23</a> <a href="#micah-25-24">24</a> <a href="#micah-25-25">25</a> <a href="#micah-25-26">26</a> <a href="#micah-25-27">27</a> <a href="#micah-25-28">28</a> <a href="#micah-25-29">29</a> <a href="#micah-25-30">30</a> <a href="#micah-25-31">31</a></p>
<p id="micah-25-1"><span class="verse-num">25:1</span> <span class="verse-body">igitur David et magistratus exercitus secreverunt in ministerium filios Asaph et Heman et Idithun qui prophetarent in citharis et psalteriis et cymbalis secundum numerum suum dedicato sibi officio servientes</span></p>
<p id="micah-25-2"><span class="verse-num">25:2</span> <span class="verse-body">de filiis Asaph Zacchur et Ioseph et Nathania et Asarela filii Asaph sub manu Asaph prophetantis iuxta regem</span></p>
<p id="micah-25-3"><span class="verse-num">25:3</span> <span class="verse-body">porro Idithun filii Idithun Godolias Sori Iesaias et Sabias et Matthathias sex sub manu patris sui Idithun qui in cithara prophetabat super confitentes et laudantes Dominum</span></p>
<p id="micah-25-4"><span class="verse-num">25:4</span> <span class="verse-body">Heman quoque filii Heman Bocciau Matthaniau Ozihel Subuhel et Ierimoth Ananias Anani Elietha Geddelthi et Romemthiezer et Iesbacasa Mellothi Othir Mazioth</span></p>
<p id="micah-25-5"><span class="verse-num">25:5</span> <span class="verse-body">omnes isti filii Heman videntis regis in sermonibus Dei ut exaltaret cornu deditque Deus Heman filios quattuordecim et filias tres</span></p>
<p id="micah-25-6"><span class="verse-num">25:6</span> <span class="verse-body">universi sub manu patris sui ad cantandum in templo Domini distributi erant in cymbalis et psalteriis et citharis in ministeria domus Domini iuxta regem Asaph videlicet et Idithun et Heman</span></p>
<p id="micah-25-7"><span class="verse-num">25:7</span> <span class="verse-body">fuit autem numerus eorum cum fratribus suis qui erudiebant canticum Domini cuncti doctores ducenti octoginta octo</span></p>
<p id="micah-25-8"><span class="verse-num">25:8</span> <span class="verse-body">miseruntque sortes per vices suas ex aequo tam maior quam minor doctus pariter et indoctus</span></p>
<p id="micah-25-9"><span class="verse-num">25:9</span> <span class="verse-body">egressaque est sors prima Ioseph qui erat de Asaph secunda Godoliae ipsi et filiis eius et fratribus duodecim</span></p>
<p id="micah-25-10"><span class="verse-num">25:10</span> <span class="verse-body">tertia Zacchur filiis et fratribus eius duodecim</span></p>
<p id="micah-25-11"><span class="verse-num">25:11</span> <span class="verse-body">quarta Isari filiis et fratribus eius duodecim</span></p>
<p id="micah-25-12"><span class="verse-num">25:12</span> <span class="verse-body">quinta Nathaniae filiis et fratribus eius duodecim</span></p>
<p id="micah-25-13"><span class="verse-num">25:13</span> <span class="verse-body">sexta Bocciau filiis et fratribus eius duodecim</span></p>
<p id="micah-25-14"><span class="verse-num">25:14</span> <span class="verse-body">septima Israhela filiis et fratribus eius duodecim</span></p>
<p id="micah-25-15"><span class="verse-num">25:15</span> <span class="verse-body">octava Isaiae filiis et fratribus eius duodecim</span></p>
<p id="micah-25-16"><span class="verse-num">25:16</span> <span class="verse-body">nona Matthaniae filiis et fratribus eius duodecim</span></p>
<p id="micah-25-17"><span class="verse-num">25:17</span> <span class="verse-body">decima Semeiae filiis et fratribus eius duodecim</span></p>
<p id="micah-25-18"><span class="verse-num">25:18</span> <span class="verse-body">undecima Ezrahel filiis et fratribus eius duodecim</span></p>
<p id="micah-25-19"><span class="verse-num">25:19</span> <span class="verse-body">duodecima Asabiae filiis et fratribus eius duodecim</span></p>
<p id="micah-25-20"><span class="verse-num">25:20</span> <span class="verse-body">tertiadecima Subahel filiis et fratribus eius duodecim</span></p>
<p id="micah-25-21"><span class="verse-num">25:21</span> <span class="verse-body">quartadecima Matthathiae filiis et fratribus eius duodecim</span></p>
<p id="micah-25-22"><span class="verse-num">25:22</span> <span class="verse-body">quintadecima Ierimoth filiis et fratribus eius duodecim</span></p>
<p id="micah-25-23"><span class="verse-num">25:23</span> <span class="verse-body">sextadecima Ananiae filiis et fratribus eius duodecim</span></p>
<p id="micah-25-24"><span class="verse-num">25:24</span> <span class="verse-body">septimadecima Iesbocasae filiis et fratribus eius duodecim</span></p>
<p id="micah-25-25"><span class="verse-num">25:25</span> <span class="verse-body">octavadecima Anani filiis et fratribus eius duodecim</span></p>
<p id="micah-25-26"><span class="verse-num">25:26</span> <span class="verse-body">nonadecima Mellothi filiis et fratribus eius duodecim</span></p>
<p id="micah-25-27"><span class="verse-num">25:27</span> <span class="verse-body">vicesima Eliatha filiis et fratribus eius duodecim</span></p>
<p id="micah-25-28"><span class="verse-num">25:28</span> <span class="verse-body">vicesima prima Othir filiis et fratribus eius duodecim</span></p>
<p id="micah-25-29"><span class="verse-num">25:29</span> <span class="verse-body">vicesima secunda Godollathi filiis et fratribus eius duodecim</span></p>
<p id="micah-25-30"><span class="verse-num">25:30</span> <span class="verse-body">vicesima tertia Maziuth filiis et fratribus eius duodecim</span></p>
<p id="micah-25-31"><span class="verse-num">25:31</span> <span class="verse-body">vicesima quarta Romamthiezer filiis et fratribus eius duodecim __________________________________________________________________</span></p>
<h2 id="micah-ch-26">Chapter 26</h2>
<p class="verses"><a href="#micah-26-1">1</a> <a href="#micah-26-2">2</a> <a href="#micah-26-3">3</a> <a href="#micah-26-4">4</a> <a href="#micah-26-5">5</a> <a href="#micah-26-6">6</a> <a href="#micah-26-7">7</a> <a href="#micah-26-8">8</a> <a href="#micah-26-9">9</a> <a href="#micah-26-10">10</a> <a href="#micah-26-11">11</a> <a href="#micah-26-12">12</a> <a href="#micah-26-13">13</a> <a href="#micah-26-14">14</a> <a href="#micah-26-15">15</a> <a href="#micah-26-16">16</a> <a href="#micah-26-17">17</a> <a href="#micah-26-18">18</a> <a href="#micah-26-19">19</a> <a href="#micah-26-20">20</a> <a href="#micah-26-21">21</a> <a href="#micah-26-22">22</a> <a href="#micah-26-23">23</a> <a href="#micah-26-24">24</a> <a href="#micah-26-25">25</a> <a href="#micah-26-26">26</a> <a href="#micah-26-27">27</a> <a href="#micah-26-28">28</a> <a href="#micah-26-29">29</a> <a href="#micah-26-30">30</a> <a href="#micah-26-31">31</a> <a href="#micah-26-32">32</a></p>
<p id="micah-26-1"><span class="verse-num">26:1</span> <span class="verse-body">divisiones autem ianitorum de Coritis Mesellemia filius Core de filiis Asaph</span></p>
<p id="micah-26-2"><span class="verse-num">26:2</span> <span class="verse-body">filii Mesellemiae Zaccharias primogenitus Iadihel secundus Zabadias tertius Iathanahel quartus</span></p>
<p id="micah-26-3"><span class="verse-num">26:3</span> <span class="verse-body">Ahilam quintus Iohanan sextus Helioenai septimus</span></p>
<p id="micah-26-4"><span class="verse-num">26:4</span> <span class="verse-body">filii autem Obededom Semeias primogenitus Iozabad secundus Iohaa tertius Sachar quartus Nathanahel quintus</span></p>
<p id="micah-26-5"><span class="verse-num">26:5</span> <span class="verse-body">Amihel sextus Isachar septimus Phollathi octavus quia benedixit illi Dominus</span></p>
<p id="micah-26-6"><span class="verse-num">26:6</span> <span class="verse-body">Semeiae autem filio eius nati sunt filii praefecti familiarum suarum erant enim viri fortissimi</span></p>
<p id="micah-26-7"><span class="verse-num">26:7</span> <span class="verse-body">filii ergo Semeiae Othni et Raphahel et Obedihel Zabad fratres eius viri fortissimi Heliu quoque et Samachias</span></p>
<p id="micah-26-8"><span class="verse-num">26:8</span> <span class="verse-body">omnes hii de filiis Obededom ipsi et filii et fratres eorum fortissimi ad ministrandum sexaginta duo de Obededom</span></p>
<p id="micah-26-9"><span class="verse-num">26:9</span> <span class="verse-body">porro Mesellamiae filii et fratres robustissimi decem et octo</span></p>
<p id="micah-26-10"><span class="verse-num">26:10</span> <span class="verse-body">de Hosa autem id est de filiis Merari Semri princeps non enim habuerat primogenitum et idcirco posuerat eum pater eius in principem</span></p>
<p id="micah-26-11"><span class="verse-num">26:11</span> <span class="verse-body">Helchias secundus Tabelias tertius Zaccharias quartus omnes hii filii et fratres Hosa tredecim</span></p>
<p id="micah-26-12"><span class="verse-num">26:12</span> <span class="verse-body">hii divisi sunt in ianitores ut semper principes custodiarum sicut et fratres eorum ministrarent in domo Domini</span></p>
<p id="micah-26-13"><span class="verse-num">26:13</span> <span class="verse-body">missae sunt autem sortes ex aequo et parvis et magnis per familias suas in unamquamque portarum</span></p>
<p id="micah-26-14"><span class="verse-num">26:14</span> <span class="verse-body">cecidit igitur sors orientalis Selemiae porro Zacchariae filio eius viro prudentissimo et erudito sortito obtigit plaga septentrionalis</span></p>
<p id="micah-26-15"><span class="verse-num">26:15</span> <span class="verse-body">Obededom vero et filiis eius ad austrum in qua parte domus erat seniorum concilium</span></p>
<p id="micah-26-16"><span class="verse-num">26:16</span> <span class="verse-body">Sepphima et Hosa ad occidentem iuxta portam quae ducit ad viam ascensionis custodia contra custodiam</span></p>
<p id="micah-26-17"><span class="verse-num">26:17</span> <span class="verse-body">ad orientem vero Levitae sex et ad aquilonem quattuor per diem atque ad meridiem similiter in die quattuor et ubi erat concilium bini et bini</span></p>
<p id="micah-26-18"><span class="verse-num">26:18</span> <span class="verse-body">in cellulis quoque ianitorum ad occidentem quattuor in via binique per cellulas</span></p>
<p id="micah-26-19"><span class="verse-num">26:19</span> <span class="verse-body">hae sunt divisiones ianitorum filiorum Core et Merari</span></p>
<p id="micah-26-20"><span class="verse-num">26:20</span> <span class="verse-body">porro Achias erat super thesauros domus Dei ac vasa sanctorum</span></p>
<p id="micah-26-21"><span class="verse-num">26:21</span> <span class="verse-body">filii Ledan filii Gersonni de Ledan principes familiarum Ledan et Gersonni Ieiheli</span></p>
<p id="micah-26-22"><span class="verse-num">26:22</span> <span class="verse-body">filii Ieiheli Zathan et Iohel frater eius super thesauros domus Domini</span></p>
<p id="micah-26-23"><span class="verse-num">26:23</span> <span class="verse-body">Amramitis et Isaaritis et Hebronitis et Ozihelitibus</span></p>
<p id="micah-26-24"><span class="verse-num">26:24</span> <span class="verse-body">Subahel autem filius Gersom filii Mosi praepositus thesauris</span></p>
<p id="micah-26-25"><span class="verse-num">26:25</span> <span class="verse-body">fratres quoque eius Eliezer cuius filius Raabia et huius filius Isaias et huius filius Ioram huius quoque filius Zechri sed et huius filius Selemith</span></p>
<p id="micah-26-26"><span class="verse-num">26:26</span> <span class="verse-body">ipse Selemith et fratres eius super thesauros sanctorum quae sanctificavit David rex et principes familiarum et tribuni et centuriones et duces exercitus</span></p>
<p id="micah-26-27"><span class="verse-num">26:27</span> <span class="verse-body">de bellis et manubiis proeliorum quae consecraverant ad instaurationem et supellectilem templi Domini</span></p>
<p id="micah-26-28"><span class="verse-num">26:28</span> <span class="verse-body">haec autem universa sanctificavit Samuhel videns et Saul filius Cis et Abner filius Ner et Ioab filius Sarviae omnes qui sanctificaverunt ea per manum Salemith et fratrum eius</span></p>
<p id="micah-26-29"><span class="verse-num">26:29</span> <span class="verse-body">Saaritis vero praeerat Chonenias et filii eius ad opera forinsecus super Israhel ad docendum et ad iudicandum eos</span></p>
<p id="micah-26-30"><span class="verse-num">26:30</span> <span class="verse-body">porro de Hebronitis Asabias et fratres eius viri fortissimi mille septingenti praeerant Israheli trans Iordanem contra occidentem in cunctis operibus Domini et in ministerium regis</span></p>
<p id="micah-26-31"><span class="verse-num">26:31</span> <span class="verse-body">Hebronitarum autem princeps fuit Hieria secundum familias et cognationes eorum quadragesimo anno regni David recensiti sunt et inventi viri fortissimi in Iazer Galaad</span></p>
<p id="micah-26-32"><span class="verse-num">26:32</span> <span class="verse-body">fratresque eius robustioris aetatis duo milia septingenti principes familiarum praeposuit autem eos David rex Rubenitis et Gadditis et dimidio tribus Manasse in omne ministerium Dei et regis __________________________________________________________________</span></p>
<h2 id="micah-ch-27">Chapter 27</h2>
<p class="verses"><a href="#micah-27-1">1</a> <a href="#micah-27-2">2</a> <a href="#micah-27-3">3</a> <a href="#micah-27-4">4</a> <a href="#micah-27-5">5</a> <a href="#micah-27-6">6</a> <a href="#micah-27-7">7</a> <a href="#micah-27-8">8</a> <a href="#micah-27-9">9</a> <a href="#micah-27-10">10</a> <a href="#micah-27-11">11</a> <a href="#micah-27-12">12</a> <a href="#micah-27-13">13</a> <a href="#micah-27-14">14</a> <a href="#micah-27-15">15</a> <a href="#micah-27-16">16</a> <a href="#micah-27-17">17</a> <a href="#micah-27-18">18</a> <a href="#micah-27-19">19</a> <a href="#micah-27-20">20</a> <a href="#micah-27-21">21</a> <a href="#micah-27-22">22</a> <a href="#micah-27-23">23</a> <a href="#micah-27-24">24</a> <a href="#micah-27-25">25</a> <a href="#micah-27-26">26</a> <a href="#micah-27-27">27</a> <a href="#micah-27-28">28</a> <a href="#micah-27-29">29</a> <a href="#micah-27-30">30</a> <a href="#micah-27-31">31</a> <a href="#micah-27-32">32</a> <a href="#micah-27-33">33</a> <a href="#micah-27-34">34</a></p>
<p id="micah-27-1"><span class="verse-num">27:1</span> <span class="verse-body">filii autem Israhel secundum numerum suum principes familiarum tribuni et centuriones et praefecti qui ministrabant regi iuxta turmas suas ingredientes et egredientes per singulos menses in anno viginti quattuor milibus singuli praeerant</span></p>
<p id="micah-27-2"><span class="verse-num">27:2</span> <span class="verse-body">primae turmae in primo mense Isboam praeerat filius Zabdihel et sub eo viginti quattuor milia</span></p>
<p id="micah-27-3"><span class="verse-num">27:3</span> <span class="verse-body">de filiis Phares princeps cunctorum principum in exercitu mense primo</span></p>
<p id="micah-27-4"><span class="verse-num">27:4</span> <span class="verse-body">secundi mensis habebat turmam Dudi Ahohites et post se alterum nomine Macelloth qui regebat partem exercitus viginti quattuor milium</span></p>
<p id="micah-27-5"><span class="verse-num">27:5</span> <span class="verse-body">dux quoque turmae tertiae in mense tertio erat Banaias filius Ioiadae sacerdos et in divisione sua viginti quattuor milia</span></p>
<p id="micah-27-6"><span class="verse-num">27:6</span> <span class="verse-body">ipse est Banaias fortissimus inter triginta et super triginta praeerat autem turmae ipsius Amizabad filius eius</span></p>
<p id="micah-27-7"><span class="verse-num">27:7</span> <span class="verse-body">quartus mense quarto Asahel frater Ioab et Zabadias filius eius post eum et in turma eius viginti quattuor milia</span></p>
<p id="micah-27-8"><span class="verse-num">27:8</span> <span class="verse-body">quintus mense quinto princeps Samaoth Iezarites et in turma eius viginti quattuor milia</span></p>
<p id="micah-27-9"><span class="verse-num">27:9</span> <span class="verse-body">sextus mense sexto Hira filius Acces Thecuites et in turma eius viginti quattuor milia</span></p>
<p id="micah-27-10"><span class="verse-num">27:10</span> <span class="verse-body">septimus mense septimo Helles Phallonites de filiis Ephraim et in turma eius viginti quattuor milia</span></p>
<p id="micah-27-11"><span class="verse-num">27:11</span> <span class="verse-body">octavus mense octavo Sobochai Asothites de stirpe Zarai et in turma eius viginti quattuor milia</span></p>
<p id="micah-27-12"><span class="verse-num">27:12</span> <span class="verse-body">nonus mense nono Abiezer Anathothites de filiis Iemini et in turma eius viginti quattuor milia</span></p>
<p id="micah-27-13"><span class="verse-num">27:13</span> <span class="verse-body">decimus mense decimo Marai et ipse Netophathites de stirpe Zarai et in turma eius viginti quattuor milia</span></p>
<p id="micah-27-14"><span class="verse-num">27:14</span> <span class="verse-body">undecimus mense undecimo Banaias Pharathonites de filiis Ephraim et in turma eius viginti quattuor milia</span></p>
<p id="micah-27-15"><span class="verse-num">27:15</span> <span class="verse-body">duodecimus mense duodecimo Holdai Netophathites de stirpe Gothonihel et in turma eius viginti quattuor milia</span></p>
<p id="micah-27-16"><span class="verse-num">27:16</span> <span class="verse-body">porro tribubus praeerant Israhel Rubenitis dux Eliezer filius Zechri Symeonitis dux Saphatias filius Macha</span></p>
<p id="micah-27-17"><span class="verse-num">27:17</span> <span class="verse-body">Levitis Asabias filius Camuhel Aaronitis Sadoc</span></p>
<p id="micah-27-18"><span class="verse-num">27:18</span> <span class="verse-body">Iuda Heliu frater David Isachar Amri filius Michahel</span></p>
<p id="micah-27-19"><span class="verse-num">27:19</span> <span class="verse-body">Zabulonitis Iesmaias filius Abdiae Nepthalitibus Ierimoth filius Ozihel</span></p>
<p id="micah-27-20"><span class="verse-num">27:20</span> <span class="verse-body">filiis Ephraim Osee filius Ozaziu dimidio tribus Manasse Iohel filius Phadiae</span></p>
<p id="micah-27-21"><span class="verse-num">27:21</span> <span class="verse-body">et dimidio tribus Manasse in Galaad Iaddo filius Zacchariae Beniamin autem Iasihel filius Abner</span></p>
<p id="micah-27-22"><span class="verse-num">27:22</span> <span class="verse-body">Dan vero Ezrihel filius Hieroam hii principes filiorum Israhel</span></p>
<p id="micah-27-23"><span class="verse-num">27:23</span> <span class="verse-body">noluit autem David numerare eos a viginti annis inferius quia dixerat Dominus ut multiplicaret Israhel quasi stellas caeli</span></p>
<p id="micah-27-24"><span class="verse-num">27:24</span> <span class="verse-body">Ioab filius Sarviae coeperat numerare nec conplevit quia super hoc ira inruerat in Israhel et idcirco numerus eorum qui fuerant recensiti non est relatus in fastos regis David</span></p>
<p id="micah-27-25"><span class="verse-num">27:25</span> <span class="verse-body">super thesauros autem regis fuit Azmoth filius Adihel his autem thesauris qui erant in urbibus et in vicis et in turribus praesidebat Ionathan filius Oziae</span></p>
<p id="micah-27-26"><span class="verse-num">27:26</span> <span class="verse-body">operi autem rustico et agricolis qui exercebant terram praeerat Ezri filius Chelub</span></p>
<p id="micah-27-27"><span class="verse-num">27:27</span> <span class="verse-body">vinearumque cultoribus Semeias Ramathites cellis autem vinariis Zabdias Aphonites</span></p>
<p id="micah-27-28"><span class="verse-num">27:28</span> <span class="verse-body">nam super oliveta et ficeta quae erant in campestribus Balanan Gaderites super apothecas autem olei Ioas</span></p>
<p id="micah-27-29"><span class="verse-num">27:29</span> <span class="verse-body">porro armentis quae pascebantur in Sarona praepositus fuit Setrai Saronites et super boves in vallibus Saphat filius Adli</span></p>
<p id="micah-27-30"><span class="verse-num">27:30</span> <span class="verse-body">super camelos vero Ubil Ismahelites et super asinos Iadias Meronathites</span></p>
<p id="micah-27-31"><span class="verse-num">27:31</span> <span class="verse-body">super oves quoque Iaziz Agarenus omnes hii principes substantiae regis David</span></p>
<p id="micah-27-32"><span class="verse-num">27:32</span> <span class="verse-body">Ionathan autem patruus David consiliarius vir prudens et litteratus ipse et Iaihel filius Achamoni erant cum filiis regis</span></p>
<p id="micah-27-33"><span class="verse-num">27:33</span> <span class="verse-body">Ahitophel etiam consiliarius regis et Husi Arachites amicus regis</span></p>
<p id="micah-27-34"><span class="verse-num">27:34</span> <span class="verse-body">post Ahitophel fuit Ioiada filius Banaiae et Abiathar princeps autem exercitus regis erat Ioab __________________________________________________________________</span></p>
<h2 id="micah-ch-28">Chapter 28</h2>
<p class="verses"><a href="#micah-28-1">1</a> <a href="#micah-28-2">2</a> <a href="#micah-28-3">3</a> <a href="#micah-28-4">4</a> <a href="#micah-28-5">5</a> <a href="#micah-28-6">6</a> <a href="#micah-28-7">7</a> <a href="#micah-28-8">8</a> <a href="#micah-28-9">9</a> <a href="#micah-28-10">10</a> <a href="#micah-28-11">11</a> <a href="#micah-28-12">12</a> <a href="#micah-28-13">13</a> <a href="#micah-28-14">14</a> <a href="#micah-28-15">15</a> <a href="#micah-28-16">16</a> <a href="#micah-28-17">17</a> <a href="#micah-28-18">18</a> <a href="#micah-28-19">19</a> <a href="#micah-28-20">20</a> <a href="#micah-28-21">21</a></p>
<p id="micah-28-1"><span class="verse-num">28:1</span> <span class="verse-body">convocavit igitur David omnes principes Israhel duces tribuum et praepositos turmarum qui ministrabant regi tribunos quoque et centuriones et qui praeerant substantiae et possessionibus regis filiosque suos cum eunuchis et potentes et robustissimos quosque in exercitu Hierusalem</span></p>
<p id="micah-28-2"><span class="verse-num">28:2</span> <span class="verse-body">cumque surrexisset rex et stetisset ait audite me fratres mei et populus meus cogitavi ut aedificarem domum in qua requiesceret arca foederis Domini et scabillum pedum Dei nostri et ad aedificandum omnia praeparavi</span></p>
<p id="micah-28-3"><span class="verse-num">28:3</span> <span class="verse-body">Deus autem dixit mihi non aedificabis domum nomini meo eo quod sis vir bellator et sanguinem fuderis</span></p>
<p id="micah-28-4"><span class="verse-num">28:4</span> <span class="verse-body">sed elegit Dominus Deus Israhel me de universa domo patris mei ut essem rex super Israhel in sempiternum de Iuda enim elegit principes porro de domo Iuda domum patris mei et de filiis patris mei placuit ei ut me eligeret regem super cunctum Israhel</span></p>
<p id="micah-28-5"><span class="verse-num">28:5</span> <span class="verse-body">sed et de filiis meis filios enim multos dedit mihi Dominus elegit Salomonem filium meum ut sederet in throno regni Domini super Israhel</span></p>
<p id="micah-28-6"><span class="verse-num">28:6</span> <span class="verse-body">dixitque mihi Salomon filius tuus aedificabit domum meam et atria mea ipsum enim elegi mihi in filium et ego ero ei in patrem</span></p>
<p id="micah-28-7"><span class="verse-num">28:7</span> <span class="verse-body">et firmabo regnum eius usque in aeternum si perseveraverit facere praecepta mea et iudicia sicut et hodie</span></p>
<p id="micah-28-8"><span class="verse-num">28:8</span> <span class="verse-body">nunc igitur coram universo coetu Israhel audiente Deo nostro custodite et perquirite cuncta mandata Domini Dei nostri ut possideatis terram bonam et relinquatis eam filiis vestris post vos usque in sempiternum</span></p>
<p id="micah-28-9"><span class="verse-num">28:9</span> <span class="verse-body">tu autem Salomon fili mi scito Deum patris tui et servi ei corde perfecto et animo voluntario omnia enim corda scrutatur Dominus et universas mentium cogitationes intellegit si quaesieris eum invenies si autem dereliqueris illum proiciet te in aeternum</span></p>
<p id="micah-28-10"><span class="verse-num">28:10</span> <span class="verse-body">nunc ergo quia elegit te Dominus ut aedificares domum sanctuarii confortare et perfice</span></p>
<p id="micah-28-11"><span class="verse-num">28:11</span> <span class="verse-body">dedit autem David Salomoni filio suo descriptionem porticus et templi et cellariorum et cenaculi et cubiculorum in adytis et domus propitiationis</span></p>
<p id="micah-28-12"><span class="verse-num">28:12</span> <span class="verse-body">necnon et omnium quae cogitaverat atriorum et exedrarum per circuitum in thesauros domus Domini et in thesauros sanctorum</span></p>
<p id="micah-28-13"><span class="verse-num">28:13</span> <span class="verse-body">divisionumque sacerdotalium et leviticarum in omnia opera domus Domini et in universa vasa ministerii templi Domini</span></p>
<p id="micah-28-14"><span class="verse-num">28:14</span> <span class="verse-body">aurum in pondere per singula vasa ministerii argenti quoque pondus pro vasorum ad opera diversitate</span></p>
<p id="micah-28-15"><span class="verse-num">28:15</span> <span class="verse-body">sed et ad candelabra aurea et ad lucernas eorum aurum pro mensura uniuscuiusque candelabri et lucernarum similiter et in candelabris argenteis et in lucernis eorum pro diversitate mensurae pondus argenti tradidit</span></p>
<p id="micah-28-16"><span class="verse-num">28:16</span> <span class="verse-body">aurum quoque dedit in mensas propositionis pro diversitate mensarum similiter et argentum in alias mensas argenteas</span></p>
<p id="micah-28-17"><span class="verse-num">28:17</span> <span class="verse-body">ad fuscinulas quoque et fialas et turibula ex auro purissimo et leunculos aureos pro qualitate mensurae pondus distribuit in leunculum et leunculum similiter et in leones argenteos diversum argenti pondus separavit</span></p>
<p id="micah-28-18"><span class="verse-num">28:18</span> <span class="verse-body">altari autem in quo adoletur incensum aurum purissimum dedit ut ex ipso fieret similitudo quadrigae cherubin extendentium alas et velantium arcam foederis Domini</span></p>
<p id="micah-28-19"><span class="verse-num">28:19</span> <span class="verse-body">omnia inquit venerunt scripta manu Domini ad me ut intellegerem universa opera exemplaris</span></p>
<p id="micah-28-20"><span class="verse-num">28:20</span> <span class="verse-body">dixit quoque David Salomoni filio suo viriliter age et confortare et fac ne timeas et ne paveas Dominus enim Deus meus tecum erit et non dimittet te nec derelinquet donec perficias omne opus ministerii domus Domini</span></p>
<p id="micah-28-21"><span class="verse-num">28:21</span> <span class="verse-body">ecce divisiones sacerdotum et Levitarum in omne ministerium domus Domini adsistunt tibi et parati sunt et noverunt tam principes quam populus facere omnia praecepta tua __________________________________________________________________</span></p>
<h2 id="micah-ch-29">Chapter 29</h2>
<p class="verses"><a href="#micah-29-1">1</a> <a href="#micah-29-2">2</a> <a href="#micah-29-3">3</a> <a href="#micah-29-4">4</a> <a href="#micah-29-5">5</a> <a href="#micah-29-6">6</a> <a href="#micah-29-7">7</a> <a href="#micah-29-8">8</a> <a href="#micah-29-9">9</a> <a href="#micah-29-10">10</a> <a href="#micah-29-11">11</a> <a href="#micah-29-12">12</a> <a href="#micah-29-13">13</a> <a href="#micah-29-14">14</a> <a href="#micah-29-15">15</a> <a href="#micah-29-16">16</a> <a href="#micah-29-17">17</a> <a href="#micah-29-18">18</a> <a href="#micah-29-19">19</a> <a href="#micah-29-20">20</a> <a href="#micah-29-21">21</a> <a href="#micah-29-22">22</a> <a href="#micah-29-23">23</a> <a href="#micah-29-24">24</a> <a href="#micah-29-25">25</a> <a href="#micah-29-26">26</a> <a href="#micah-29-27">27</a> <a href="#micah-29-28">28</a> <a href="#micah-29-29">29</a></p>
<p id="micah-29-1"><span class="verse-num">29:1</span> <span class="verse-body">locutusque est David rex ad omnem ecclesiam Salomonem filium meum unum elegit Deus adhuc puerum et tenellum opus autem grande est neque enim homini praeparatur habitatio sed Deo</span></p>
<p id="micah-29-2"><span class="verse-num">29:2</span> <span class="verse-body">ego autem totis viribus meis praeparavi inpensas domus Dei mei aurum ad vasa aurea et argentum in argentea aes in aenea ferrum in ferrea lignum ad lignea lapides onychinos et quasi stibinos et diversorum colorum omnem pretiosum lapidem et marmor parium abundantissime</span></p>
<p id="micah-29-3"><span class="verse-num">29:3</span> <span class="verse-body">et super haec quae obtuli in domum Dei mei de peculio meo aurum et argentum do in templum Dei mei exceptis his quae paravi in aedem sanctam</span></p>
<p id="micah-29-4"><span class="verse-num">29:4</span> <span class="verse-body">tria milia talenta auri de auro Ophir et septem milia talentorum argenti probatissimi ad deaurandos parietes templi</span></p>
<p id="micah-29-5"><span class="verse-num">29:5</span> <span class="verse-body">ut ubicumque opus est aurum de auro et ubicumque opus est argentum argenti opera fiant per manus artificum et si quis sponte offert impleat manum suam hodie et offerat quod voluerit Domino</span></p>
<p id="micah-29-6"><span class="verse-num">29:6</span> <span class="verse-body">polliciti sunt itaque principes familiarum et proceres tribuum Israhel tribuni quoque et centuriones et principes possessionum regis</span></p>
<p id="micah-29-7"><span class="verse-num">29:7</span> <span class="verse-body">dederuntque in opera domus Dei auri talenta quinque milia et solidos decem milia argenti talenta decem milia et aeris talenta decem et octo milia ferri quoque centum milia talentorum</span></p>
<p id="micah-29-8"><span class="verse-num">29:8</span> <span class="verse-body">et apud quemcumque inventi sunt lapides dederunt in thesaurum domus Domini per manum Ieihel Gersonitis</span></p>
<p id="micah-29-9"><span class="verse-num">29:9</span> <span class="verse-body">laetatusque est populus cum vota sponte promitterent quia corde toto offerebant ea Domino sed et David rex laetatus est gaudio magno</span></p>
<p id="micah-29-10"><span class="verse-num">29:10</span> <span class="verse-body">et benedixit Domino coram universa multitudine et ait benedictus es Domine Deus Israhel patris nostri ab aeterno in aeternum</span></p>
<p id="micah-29-11"><span class="verse-num">29:11</span> <span class="verse-body">tua est Domine magnificentia et potentia et gloria atque victoria et tibi laus cuncta enim quae in caelo sunt et in terra tua sunt tuum Domine regnum et tu es super omnes principes</span></p>
<p id="micah-29-12"><span class="verse-num">29:12</span> <span class="verse-body">tuae divitiae et tua est gloria tu dominaris omnium in manu tua virtus et potentia in manu tua magnitudo et imperium omnium</span></p>
<p id="micah-29-13"><span class="verse-num">29:13</span> <span class="verse-body">nunc igitur Deus noster confitemur tibi et laudamus nomen tuum inclitum</span></p>
<p id="micah-29-14"><span class="verse-num">29:14</span> <span class="verse-body">quis ego et quis populus meus ut possimus haec tibi universa promittere tua sunt omnia et quae de manu tua accepimus dedimus tibi</span></p>
<p id="micah-29-15"><span class="verse-num">29:15</span> <span class="verse-body">peregrini enim sumus coram te et advenae sicut omnes patres nostri dies nostri quasi umbra super terram et nulla est mora</span></p>
<p id="micah-29-16"><span class="verse-num">29:16</span> <span class="verse-body">Domine Deus noster omnis haec copia quam paravimus ut aedificaretur domus nomini sancto tuo de manu tua est et tua sunt omnia</span></p>
<p id="micah-29-17"><span class="verse-num">29:17</span> <span class="verse-body">scio Deus meus quod probes corda et simplicitatem diligas unde et ego in simplicitate cordis mei laetus obtuli universa haec et populum tuum qui hic reppertus est vidi cum ingenti gaudio tibi offerre donaria</span></p>
<p id="micah-29-18"><span class="verse-num">29:18</span> <span class="verse-body">Domine Deus Abraham et Isaac et Israhel patrum nostrorum custodi in aeternum hanc voluntatem cordis eorum et semper in venerationem tui mens ista permaneat</span></p>
<p id="micah-29-19"><span class="verse-num">29:19</span> <span class="verse-body">Salomoni quoque filio meo da cor perfectum ut custodiat mandata tua testimonia tua caerimonias tuas et faciat universa et aedificet aedem cuius inpensas paravi</span></p>
<p id="micah-29-20"><span class="verse-num">29:20</span> <span class="verse-body">praecepit autem David universae ecclesiae benedicite Domino Deo nostro et benedixit omnis ecclesia Domino Deo patrum suorum et inclinaverunt se et adoraverunt Deum et deinde regem</span></p>
<p id="micah-29-21"><span class="verse-num">29:21</span> <span class="verse-body">immolaveruntque victimas Domino et obtulerunt holocausta die sequenti tauros mille arietes mille agnos mille cum libaminibus suis et universo ritu abundantissime in omnem Israhel</span></p>
<p id="micah-29-22"><span class="verse-num">29:22</span> <span class="verse-body">et comederunt et biberunt coram Domino in die illo cum grandi laetitia et unxerunt secundo Salomonem filium David unxerunt autem Domino in principem et Sadoc in pontificem</span></p>
<p id="micah-29-23"><span class="verse-num">29:23</span> <span class="verse-body">seditque Salomon super solium Domini in regem pro David patre suo et cunctis placuit et paruit illi omnis Israhel</span></p>
<p id="micah-29-24"><span class="verse-num">29:24</span> <span class="verse-body">sed et universi principes et potentes et cuncti filii regis David dederunt manum et subiecti fuerunt Salomoni regi</span></p>
<p id="micah-29-25"><span class="verse-num">29:25</span> <span class="verse-body">magnificavit ergo Dominus Salomonem super omnem Israhel et dedit illi gloriam regni qualem nullus habuit ante eum rex Israhel</span></p>
<p id="micah-29-26"><span class="verse-num">29:26</span> <span class="verse-body">igitur David filius Isai regnavit super universum Israhel</span></p>
<p id="micah-29-27"><span class="verse-num">29:27</span> <span class="verse-body">et dies quibus regnavit super Israhel fuerunt quadraginta anni in Hebron regnavit septem annis et in Hierusalem triginta tribus</span></p>
<p id="micah-29-28"><span class="verse-num">29:28</span> <span class="verse-body">et mortuus est in senectute bona plenus dierum et divitiis et gloria regnavitque Salomon filius eius pro eo</span></p>
<p id="micah-29-29"><span class="verse-num">29:29</span> <span class="verse-body">gesta autem David regis priora et novissima scripta sunt in libro Samuhel videntis et in libro Nathan prophetae atque in volumine Gad videntis __________________________________________________________________ 2 Chronicles __________________________________________________________________</span></p>
<h2 id="micah-ch-1">Chapter 1</h2>
<p class="verses"><a href="#micah-1-1">1</a> <a href="#micah-1-2">2</a> <a href="#micah-1-3">3</a> <a href="#micah-1-4">4</a> <a href="#micah-1-5">5</a> <a href="#micah-1-6">6</a> <a href="#micah-1-7">7</a> <a href="#micah-1-8">8</a> <a href="#micah-1-9">9</a> <a href="#micah-1-10">10</a> <a href="#micah-1-11">11</a> <a href="#micah-1-12">12</a> <a href="#micah-1-13">13</a> <a href="#micah-1-14">14</a> <a href="#micah-1-15">15</a> <a href="#micah-1-16">16</a> <a href="#micah-1-17">17</a></p>
<p id="micah-1-1"><span class="verse-num">1:1</span> <span class="verse-body">confortatus est ergo Salomon filius David in regno suo et Dominus erat cum eo et magnificavit eum in excelsum</span></p>
<p id="micah-1-2"><span class="verse-num">1:2</span> <span class="verse-body">praecepitque Salomon universo Israheli tribunis et centurionibus et ducibus et iudicibus omnis Israhel et principibus familiarum</span></p>
<p id="micah-1-3"><span class="verse-num">1:3</span> <span class="verse-body">et abiit cum universa multitudine in excelsum Gabaon ubi erat tabernaculum foederis Dei quod fecit Moses famulus Dei in solitudine</span></p>
<p id="micah-1-4"><span class="verse-num">1:4</span> <span class="verse-body">arcam autem Dei adduxerat David de Cariathiarim in locum quem paraverat ei et ubi fixerat illi tabernaculum hoc est in Hierusalem</span></p>
<p id="micah-1-5"><span class="verse-num">1:5</span> <span class="verse-body">altare quoque aeneum quod fabricatus fuerat Beselehel filius Uri filii Ur ibi erat coram tabernaculo Domini quod et requisivit Salomon et omnis ecclesia</span></p>
<p id="micah-1-6"><span class="verse-num">1:6</span> <span class="verse-body">ascenditque Salomon ad altare aeneum coram tabernaculo foederis Domini et obtulit in eo mille hostias</span></p>
<p id="micah-1-7"><span class="verse-num">1:7</span> <span class="verse-body">ecce autem in ipsa nocte apparuit ei Deus dicens postula quod vis ut dem tibi</span></p>
<p id="micah-1-8"><span class="verse-num">1:8</span> <span class="verse-body">dixitque Salomon Deo tu fecisti cum David patre meo misericordiam magnam et constituisti me regem pro eo</span></p>
<p id="micah-1-9"><span class="verse-num">1:9</span> <span class="verse-body">nunc igitur Domine Deus impleatur sermo tuus quem pollicitus es David patri meo tu enim fecisti me regem super populum tuum multum qui tam innumerabilis est quam pulvis terrae</span></p>
<p id="micah-1-10"><span class="verse-num">1:10</span> <span class="verse-body">da mihi sapientiam et intellegentiam ut egrediar coram populo tuo et ingrediar quis enim potest hunc populum tuum digne qui tam grandis est iudicare</span></p>
<p id="micah-1-11"><span class="verse-num">1:11</span> <span class="verse-body">dixit autem Deus ad Salomonem quia hoc magis placuit cordi tuo et non postulasti divitias et substantiam et gloriam neque animas eorum qui te oderunt sed nec dies vitae plurimos petisti autem sapientiam et scientiam ut iudicare possis populum meum super quem constitui te regem</span></p>
<p id="micah-1-12"><span class="verse-num">1:12</span> <span class="verse-body">sapientia et scientia data sunt tibi divitias autem et substantiam et gloriam dabo tibi ita ut nullus in regibus nec ante te nec post te fuerit similis tui</span></p>
<p id="micah-1-13"><span class="verse-num">1:13</span> <span class="verse-body">venit ergo Salomon ab excelso Gabaon in Hierusalem coram tabernaculo foederis et regnavit super Israhel</span></p>
<p id="micah-1-14"><span class="verse-num">1:14</span> <span class="verse-body">congregavitque sibi currus et equites et facti sunt ei mille quadringenti currus et duodecim milia equitum et fecit eos esse in urbibus quadrigarum et cum rege in Hierusalem</span></p>
<p id="micah-1-15"><span class="verse-num">1:15</span> <span class="verse-body">praebuitque rex argentum et aurum in Hierusalem quasi lapides et cedros quasi sycomoros quae nascuntur in campestribus multitudine magna</span></p>
<p id="micah-1-16"><span class="verse-num">1:16</span> <span class="verse-body">adducebantur autem ei et equi de Aegypto et de Coa a negotiatoribus regis qui ibant et coemebant pretio</span></p>
<p id="micah-1-17"><span class="verse-num">1:17</span> <span class="verse-body">quadrigam equorum sescentis argenteis et equum centum quinquaginta similiter de universis regnis Cettheorum et a regibus Syriae emptio celebrabatur __________________________________________________________________</span></p>
<h2 id="micah-ch-2">Chapter 2</h2>
<p class="verses"><a href="#micah-2-1">1</a> <a href="#micah-2-2">2</a> <a href="#micah-2-3">3</a> <a href="#micah-2-4">4</a> <a href="#micah-2-5">5</a> <a href="#micah-2-6">6</a> <a href="#micah-2-7">7</a> <a href="#micah-2-8">8</a> <a href="#micah-2-9">9</a> <a href="#micah-2-10">10</a> <a href="#micah-2-11">11</a> <a href="#micah-2-12">12</a> <a href="#micah-2-13">13</a> <a href="#micah-2-14">14</a> <a href="#micah-2-15">15</a> <a href="#micah-2-16">16</a> <a href="#micah-2-17">17</a> <a href="#micah-2-18">18</a></p>
<p id="micah-2-1"><span class="verse-num">2:1</span> <span class="verse-body">decrevit autem Salomon aedificare domum nomini Domini et palatium sibi</span></p>
<p id="micah-2-2"><span class="verse-num">2:2</span> <span class="verse-body">et numeravit septuaginta milia virorum portantium umeris et octoginta milia qui caederent lapides in montibus praepositosque eorum tria milia sescentos</span></p>
<p id="micah-2-3"><span class="verse-num">2:3</span> <span class="verse-body">misit quoque ad Hiram regem Tyri dicens sicut egisti cum David patre meo et misisti ei ligna cedrina ut aedificaret sibi domum in qua et habitavit</span></p>
<p id="micah-2-4"><span class="verse-num">2:4</span> <span class="verse-body">sic fac mecum ut aedificem domum nomini Domini Dei mei et consecrem eam ad adolendum incensum coram illo et fumiganda aromata et ad propositionem panum sempiternam et holocaustomata mane et vespere sabbatis quoque et neomeniis et sollemnitatibus Domini Dei nostri in sempiternum quae mandata sunt Israheli</span></p>
<p id="micah-2-5"><span class="verse-num">2:5</span> <span class="verse-body">domus autem quam aedificare cupio magna est magnus est enim Deus noster super omnes deos</span></p>
<p id="micah-2-6"><span class="verse-num">2:6</span> <span class="verse-body">quis ergo poterit praevalere ut aedificet ei dignam domum si caelum et caeli caelorum capere eum non queunt quantus ego sum ut possim ei aedificare domum sed ad hoc tantum ut adoleatur incensum coram illo</span></p>
<p id="micah-2-7"><span class="verse-num">2:7</span> <span class="verse-body">mitte igitur mihi virum eruditum qui noverit operari in auro et argento aere ferro purpura coccino et hyacintho et qui sciat scalpere celata cum his artificibus quos mecum habeo in Iudaea et in Hierusalem quos praeparavit David pater meus</span></p>
<p id="micah-2-8"><span class="verse-num">2:8</span> <span class="verse-body">sed et ligna cedrina mitte mihi et arceuthina et pinea de Libano scio enim quod servi tui noverint caedere ligna de Libano et erunt servi mei cum servis tuis</span></p>
<p id="micah-2-9"><span class="verse-num">2:9</span> <span class="verse-body">ut parentur mihi ligna plurima domus enim quam cupio aedificare magna est nimis et inclita</span></p>
<p id="micah-2-10"><span class="verse-num">2:10</span> <span class="verse-body">praeterea operariis qui caesuri sunt ligna servis tuis dabo in cibaria tritici choros viginti milia et hordei choros totidem olei quoque sata viginti milia</span></p>
<p id="micah-2-11"><span class="verse-num">2:11</span> <span class="verse-body">dixit autem Hiram rex Tyri per litteras quas miserat Salomoni quia dilexit Dominus populum suum idcirco te regnare fecit super eum</span></p>
<p id="micah-2-12"><span class="verse-num">2:12</span> <span class="verse-body">et addidit dicens benedictus Dominus Deus Israhel qui fecit caelum et terram qui dedit David regi filium sapientem et eruditum et sensatum atque prudentem ut aedificaret domum Domino et palatium sibi</span></p>
<p id="micah-2-13"><span class="verse-num">2:13</span> <span class="verse-body">misi ergo tibi virum prudentem et scientissimum Hiram patrem meum</span></p>
<p id="micah-2-14"><span class="verse-num">2:14</span> <span class="verse-body">filium mulieris de filiabus Dan cuius pater Tyrius fuit qui noverit operari in auro et argento et aere et ferro et marmore et lignis in purpura quoque et hyacintho et bysso et coccino et qui sciat celare omnem scalpturam et adinvenire prudenter quodcumque in opere necessarium est cum artificibus tuis et cum artificibus domini mei David patris tui</span></p>
<p id="micah-2-15"><span class="verse-num">2:15</span> <span class="verse-body">triticum ergo et hordeum et oleum et vinum quae pollicitus es domine mi mitte servis tuis</span></p>
<p id="micah-2-16"><span class="verse-num">2:16</span> <span class="verse-body">nos autem caedemus ligna de Libano quot necessaria habueris et adplicabimus ea ratibus per mare in Ioppe tuum erit transferre ea in Hierusalem</span></p>
<p id="micah-2-17"><span class="verse-num">2:17</span> <span class="verse-body">numeravit igitur Salomon omnes viros proselytos qui erant in terra Israhel post dinumerationem quam dinumeravit David pater eius et inventi sunt centum quinquaginta milia et tria milia sescenti</span></p>
<p id="micah-2-18"><span class="verse-num">2:18</span> <span class="verse-body">fecitque ex eis septuaginta milia qui umeris onera portarent et octoginta milia qui lapides in montibus caederent tria milia autem et sescentos praepositos operum populi __________________________________________________________________</span></p>
<h2 id="micah-ch-3">Chapter 3</h2>
<p class="verses"><a href="#micah-3-1">1</a> <a href="#micah-3-2">2</a> <a href="#micah-3-3">3</a> <a href="#micah-3-4">4</a> <a href="#micah-3-5">5</a> <a href="#micah-3-6">6</a> <a href="#micah-3-7">7</a> <a href="#micah-3-8">8</a> <a href="#micah-3-9">9</a> <a href="#micah-3-10">10</a> <a href="#micah-3-11">11</a> <a href="#micah-3-12">12</a> <a href="#micah-3-13">13</a> <a href="#micah-3-14">14</a> <a href="#micah-3-15">15</a> <a href="#micah-3-16">16</a> <a href="#micah-3-17">17</a></p>
<p id="micah-3-1"><span class="verse-num">3:1</span> <span class="verse-body">et coepit Salomon aedificare domum Domini in Hierusalem in monte Moria qui demonstratus fuerat David patri eius in loco quem paraverat David in area Ornan Iebusei</span></p>
<p id="micah-3-2"><span class="verse-num">3:2</span> <span class="verse-body">coepit autem aedificare mense secundo anno quarto regni sui</span></p>
<p id="micah-3-3"><span class="verse-num">3:3</span> <span class="verse-body">et haec sunt fundamenta quae iecit Salomon ut aedificaret domum Dei longitudinis cubitos in mensura prima sexaginta latitudinis cubitos viginti</span></p>
<p id="micah-3-4"><span class="verse-num">3:4</span> <span class="verse-body">porticum vero ante frontem quae tendebatur in longum iuxta mensuram latitudinis domus cubitorum viginti porro altitudo centum viginti cubitorum erat et deauravit eam intrinsecus auro mundissimo</span></p>
<p id="micah-3-5"><span class="verse-num">3:5</span> <span class="verse-body">domum quoque maiorem texit tabulis ligneis abiegnis et lamminas auri obrizi adfixit per totum scalpsitque in ea palmas et quasi catenulas se invicem conplectentes</span></p>
<p id="micah-3-6"><span class="verse-num">3:6</span> <span class="verse-body">stravit quoque pavimentum templi pretiosissimo marmore decore multo</span></p>
<p id="micah-3-7"><span class="verse-num">3:7</span> <span class="verse-body">porro aurum erat probatissimum de cuius lamminis texit domum et trabes eius et postes et parietes et ostia et celavit cherubin in parietibus</span></p>
<p id="micah-3-8"><span class="verse-num">3:8</span> <span class="verse-body">fecit quoque domum sancti sanctorum longitudinem iuxta latitudinem domus cubitorum viginti et latitudinem similiter viginti cubitorum et lamminis aureis texit eam quasi talentis sescentis</span></p>
<p id="micah-3-9"><span class="verse-num">3:9</span> <span class="verse-body">sed et clavos fecit aureos ita ut singuli clavi siclos quinquagenos adpenderent cenacula quoque texit auro</span></p>
<p id="micah-3-10"><span class="verse-num">3:10</span> <span class="verse-body">fecit etiam in domo sancti sanctorum cherubin duo opere statuario et texit eos auro</span></p>
<p id="micah-3-11"><span class="verse-num">3:11</span> <span class="verse-body">alae cherubin viginti cubitis extendebantur ita ut una ala haberet cubitos quinque et tangeret parietem domus et altera quinque cubitos habens alam tangeret alterius cherub</span></p>
<p id="micah-3-12"><span class="verse-num">3:12</span> <span class="verse-body">similiter cherub alterius ala quinque habebat cubitos et tangebat parietem et ala eius altera quinque cubitorum alam cherub alterius contingebat</span></p>
<p id="micah-3-13"><span class="verse-num">3:13</span> <span class="verse-body">igitur alae utriusque cherubin expansae erant et extendebantur per cubitos viginti ipsi autem stabant erectis pedibus et facies eorum versae erant ad exteriorem domum</span></p>
<p id="micah-3-14"><span class="verse-num">3:14</span> <span class="verse-body">fecit quoque velum ex hyacintho purpura coccino et bysso et intexuit ei cherubin</span></p>
<p id="micah-3-15"><span class="verse-num">3:15</span> <span class="verse-body">ante fores etiam templi duas columnas quae triginta et quinque cubitos habebant altitudinis porro capita earum quinque cubitorum</span></p>
<p id="micah-3-16"><span class="verse-num">3:16</span> <span class="verse-body">necnon et quasi catenulas in oraculo et superposuit eas capitibus columnarum malagranata etiam centum quae catenulis interposuit</span></p>
<p id="micah-3-17"><span class="verse-num">3:17</span> <span class="verse-body">ipsas quoque columnas posuit in vestibulo templi unam a dextris et alteram a sinistris eam quae a dextris erat vocavit Iachin et quae ad levam Booz __________________________________________________________________</span></p>
<h2 id="micah-ch-4">Chapter 4</h2>
<p class="verses"><a href="#micah-4-1">1</a> <a href="#micah-4-2">2</a> <a href="#micah-4-3">3</a> <a href="#micah-4-4">4</a> <a href="#micah-4-5">5</a> <a href="#micah-4-6">6</a> <a href="#micah-4-7">7</a> <a href="#micah-4-8">8</a> <a href="#micah-4-9">9</a> <a href="#micah-4-10">10</a> <a href="#micah-4-11">11</a> <a href="#micah-4-12">12</a> <a href="#micah-4-13">13</a> <a href="#micah-4-14">14</a> <a href="#micah-4-15">15</a> <a href="#micah-4-16">16</a> <a href="#micah-4-17">17</a> <a href="#micah-4-18">18</a> <a href="#micah-4-19">19</a> <a href="#micah-4-20">20</a> <a href="#micah-4-21">21</a> <a href="#micah-4-22">22</a></p>
<p id="micah-4-1"><span class="verse-num">4:1</span> <span class="verse-body">fecit quoque altare aeneum viginti cubitorum longitudinis et viginti cubitorum latitudinis et decem cubitorum altitudinis</span></p>
<p id="micah-4-2"><span class="verse-num">4:2</span> <span class="verse-body">mare etiam fusile decem cubitis a labio usque ad labium rotundum per circuitum quinque cubitos habebat altitudinis et funiculus triginta cubitorum ambiebat gyrum eius</span></p>
<p id="micah-4-3"><span class="verse-num">4:3</span> <span class="verse-body">similitudo quoque boum erat subter illud et decem cubitis quaedam extrinsecus celaturae quasi duobus versibus alvum maris circuibant boves autem erant fusiles</span></p>
<p id="micah-4-4"><span class="verse-num">4:4</span> <span class="verse-body">et ipsum mare super duodecim boves inpositum erat quorum tres respiciebant aquilonem et alii tres occidentem porro tres alii meridiem et tres qui reliqui erant orientem mare habentes superpositum posteriora autem boum erant intrinsecus sub mari</span></p>
<p id="micah-4-5"><span class="verse-num">4:5</span> <span class="verse-body">porro vastitas eius habebat mensuram palmi et labium illius erat quasi labium calicis vel repandi lilii capiebatque mensurae tria milia metretas</span></p>
<p id="micah-4-6"><span class="verse-num">4:6</span> <span class="verse-body">fecit quoque concas decem et posuit quinque a dextris et quinque a sinistris ut lavarent in eis omnia quae in holocaustum oblaturi erant porro in mari sacerdotes lavabantur</span></p>
<p id="micah-4-7"><span class="verse-num">4:7</span> <span class="verse-body">fecit autem et candelabra aurea decem secundum speciem qua iussa erant fieri et posuit ea in templo quinque a dextris et quinque a sinistris</span></p>
<p id="micah-4-8"><span class="verse-num">4:8</span> <span class="verse-body">necnon et mensas decem posuitque eas in templo quinque a dextris et quinque a sinistris fialas quoque aureas centum</span></p>
<p id="micah-4-9"><span class="verse-num">4:9</span> <span class="verse-body">fecit etiam atrium sacerdotum et basilicam grandem et ostia in basilica quae texit aere</span></p>
<p id="micah-4-10"><span class="verse-num">4:10</span> <span class="verse-body">porro mare posuit in latere dextro contra orientem ad meridiem</span></p>
<p id="micah-4-11"><span class="verse-num">4:11</span> <span class="verse-body">fecit autem Hiram lebetas quoque et creagras et fialas et conplevit omne opus regis in domo Dei</span></p>
<p id="micah-4-12"><span class="verse-num">4:12</span> <span class="verse-body">hoc est columnas duas et epistylia et capita et quasi quaedam retiacula quae capita tegerent super epistylia</span></p>
<p id="micah-4-13"><span class="verse-num">4:13</span> <span class="verse-body">malagranata quoque quadringenta et retiacula duo ita ut bini ordines malagranatorum singulis retiaculis iungerentur quae protegerent epistylia et capita columnarum</span></p>
<p id="micah-4-14"><span class="verse-num">4:14</span> <span class="verse-body">bases etiam fecit et concas quas superposuit basibus</span></p>
<p id="micah-4-15"><span class="verse-num">4:15</span> <span class="verse-body">mare unum bovesque duodecim sub mari</span></p>
<p id="micah-4-16"><span class="verse-num">4:16</span> <span class="verse-body">et lebetas et creagras et fialas omnia vasa fecit Salomoni Hiram pater eius in domo Domini ex aere mundissimo</span></p>
<p id="micah-4-17"><span class="verse-num">4:17</span> <span class="verse-body">in regione Iordanis fudit ea rex in argillosa terra inter Socchoth et Saredatha</span></p>
<p id="micah-4-18"><span class="verse-num">4:18</span> <span class="verse-body">erat autem multitudo vasorum innumerabilis ita ut ignoraretur pondus aeris</span></p>
<p id="micah-4-19"><span class="verse-num">4:19</span> <span class="verse-body">fecitque Salomon omnia vasa domus Dei et altare aureum et mensas et super eas panes propositionis</span></p>
<p id="micah-4-20"><span class="verse-num">4:20</span> <span class="verse-body">candelabra quoque cum lucernis suis ut lucerent ante oraculum iuxta ritum ex auro purissimo</span></p>
<p id="micah-4-21"><span class="verse-num">4:21</span> <span class="verse-body">et florentia quaedam et lucernas et forcipes aureos omnia de auro mundissimo facta sunt</span></p>
<p id="micah-4-22"><span class="verse-num">4:22</span> <span class="verse-body">thymiamateria quoque et turibula et fialas et mortariola ex auro purissimo et ostia celavit templi interioris id est in sancto sanctorum et ostia templi forinsecus aurea sicque conpletum est omne opus quod fecit Salomon in domo Domini __________________________________________________________________</span></p>
<h2 id="micah-ch-5">Chapter 5</h2>
<p class="verses"><a href="#micah-5-1">1</a> <a href="#micah-5-2">2</a> <a href="#micah-5-3">3</a> <a href="#micah-5-4">4</a> <a href="#micah-5-5">5</a> <a href="#micah-5-6">6</a> <a href="#micah-5-7">7</a> <a href="#micah-5-8">8</a> <a href="#micah-5-9">9</a> <a href="#micah-5-10">10</a> <a href="#micah-5-11">11</a> <a href="#micah-5-12">12</a> <a href="#micah-5-13">13</a> <a href="#micah-5-14">14</a></p>
<p id="micah-5-1"><span class="verse-num">5:1</span> <span class="verse-body">intulit igitur Salomon omnia quae voverat David pater suus argentum et aurum et universa vasa posuit in thesauris domus Dei</span></p>
<p id="micah-5-2"><span class="verse-num">5:2</span> <span class="verse-body">post quae congregavit maiores natu Israhel et cunctos principes tribuum et capita familiarum de filiis Israhel in Hierusalem ut adducerent arcam foederis Domini de civitate David quae est Sion</span></p>
<p id="micah-5-3"><span class="verse-num">5:3</span> <span class="verse-body">venerunt igitur ad regem omnes viri Israhel in die sollemni mensis septimi</span></p>
<p id="micah-5-4"><span class="verse-num">5:4</span> <span class="verse-body">cumque venissent cuncti seniorum Israhel portaverunt Levitae arcam</span></p>
<p id="micah-5-5"><span class="verse-num">5:5</span> <span class="verse-body">et intulerunt eam et omnem paraturam tabernaculi porro vasa sanctuarii quae erant in tabernaculo portaverunt sacerdotes cum Levitis</span></p>
<p id="micah-5-6"><span class="verse-num">5:6</span> <span class="verse-body">rex autem Salomon et universus coetus Israhel et omnes qui fuerant congregati ante arcam immolabant arietes et boves absque ullo numero tanta enim erat multitudo victimarum</span></p>
<p id="micah-5-7"><span class="verse-num">5:7</span> <span class="verse-body">et intulerunt sacerdotes arcam foederis Domini in locum suum id est ad oraculum templi in sancta sanctorum subter alas cherubin</span></p>
<p id="micah-5-8"><span class="verse-num">5:8</span> <span class="verse-body">ita ut cherubin expanderent alas suas super locum in quo posita erat arca et ipsam arcam tegerent cum vectibus eius</span></p>
<p id="micah-5-9"><span class="verse-num">5:9</span> <span class="verse-body">vectium autem quibus portabatur arca quia paululum longiores erant capita parebant ante oraculum si vero quis paululum fuisset extrinsecus eos videre non poterat fuit itaque arca ibi usque in praesentem diem</span></p>
<p id="micah-5-10"><span class="verse-num">5:10</span> <span class="verse-body">nihilque erat aliud in arca nisi duae tabulae quas posuerat Moses in Horeb quando legem dedit Dominus filiis Israhel egredientibus ex Aegypto</span></p>
<p id="micah-5-11"><span class="verse-num">5:11</span> <span class="verse-body">egressis autem sacerdotibus de sanctuario omnes enim sacerdotes qui ibi potuerant inveniri sanctificati sunt nec adhuc illo tempore vices et ministeriorum ordo inter eos divisus erat</span></p>
<p id="micah-5-12"><span class="verse-num">5:12</span> <span class="verse-body">tam Levitae quam cantores id est et qui sub Asaph erant et qui sub Heman et qui sub Idithun filii et fratres eorum vestiti byssinis cymbalis et psalteriis et citharis concrepabant stantes ad orientalem plagam altaris cumque eis sacerdotes centum viginti canentes tubis</span></p>
<p id="micah-5-13"><span class="verse-num">5:13</span> <span class="verse-body">igitur cunctis pariter et tubis et voce et cymbalis et organis et diversi generis musicorum concinentibus et vocem in sublime tollentibus longe sonitus audiebatur ita ut cum Dominum laudare coepissent et dicere confitemini Domino quoniam bonus quoniam in aeternum misericordia eius impleretur domus Domini nube</span></p>
<p id="micah-5-14"><span class="verse-num">5:14</span> <span class="verse-body">nec possent sacerdotes stare et ministrare propter caliginem conpleverat enim gloria Domini domum Dei __________________________________________________________________</span></p>
<h2 id="micah-ch-6">Chapter 6</h2>
<p class="verses"><a href="#micah-6-1">1</a> <a href="#micah-6-2">2</a> <a href="#micah-6-3">3</a> <a href="#micah-6-4">4</a> <a href="#micah-6-5">5</a> <a href="#micah-6-6">6</a> <a href="#micah-6-7">7</a> <a href="#micah-6-8">8</a> <a href="#micah-6-9">9</a> <a href="#micah-6-10">10</a> <a href="#micah-6-11">11</a> <a href="#micah-6-12">12</a> <a href="#micah-6-13">13</a> <a href="#micah-6-14">14</a> <a href="#micah-6-15">15</a> <a href="#micah-6-16">16</a> <a href="#micah-6-17">17</a> <a href="#micah-6-18">18</a> <a href="#micah-6-19">19</a> <a href="#micah-6-20">20</a> <a href="#micah-6-21">21</a> <a href="#micah-6-22">22</a> <a href="#micah-6-23">23</a> <a href="#micah-6-24">24</a> <a href="#micah-6-25">25</a> <a href="#micah-6-26">26</a> <a href="#micah-6-27">27</a> <a href="#micah-6-28">28</a> <a href="#micah-6-29">29</a> <a href="#micah-6-30">30</a> <a href="#micah-6-31">31</a> <a href="#micah-6-32">32</a> <a href="#micah-6-33">33</a> <a href="#micah-6-34">34</a> <a href="#micah-6-35">35</a> <a href="#micah-6-36">36</a> <a href="#micah-6-37">37</a> <a href="#micah-6-38">38</a> <a href="#micah-6-39">39</a> <a href="#micah-6-40">40</a> <a href="#micah-6-41">41</a> <a href="#micah-6-42">42</a></p>
<p id="micah-6-1"><span class="verse-num">6:1</span> <span class="verse-body">tunc Salomon ait Dominus pollicitus est ut habitaret in caligine</span></p>
<p id="micah-6-2"><span class="verse-num">6:2</span> <span class="verse-body">ego autem aedificavi domum nomini eius ut habitaret ibi in perpetuum</span></p>
<p id="micah-6-3"><span class="verse-num">6:3</span> <span class="verse-body">et convertit faciem suam et benedixit universae multitudini Israhel nam omnis turba stabat intenta et ait</span></p>
<p id="micah-6-4"><span class="verse-num">6:4</span> <span class="verse-body">benedictus Dominus Deus Israhel qui quod locutus est David patri meo opere conplevit dicens</span></p>
<p id="micah-6-5"><span class="verse-num">6:5</span> <span class="verse-body">a die qua eduxi populum meum de terra Aegypti non elegi civitatem de cunctis tribubus Israhel ut aedificaretur in ea domus nomini meo neque elegi quemquam alium virum ut esset dux in populo meo Israhel</span></p>
<p id="micah-6-6"><span class="verse-num">6:6</span> <span class="verse-body">sed elegi Hierusalem ut sit nomen meum in ea et elegi David ut constituerem eum super populum meum Israhel</span></p>
<p id="micah-6-7"><span class="verse-num">6:7</span> <span class="verse-body">cumque fuisset voluntatis David patris mei ut aedificaret domum nomini Domini Dei Israhel</span></p>
<p id="micah-6-8"><span class="verse-num">6:8</span> <span class="verse-body">dixit Dominus ad eum quia haec fuit voluntas tua ut aedificares domum nomini meo bene quidem fecisti habere huiuscemodi voluntatem</span></p>
<p id="micah-6-9"><span class="verse-num">6:9</span> <span class="verse-body">sed non tu aedificabis domum verum filius tuus qui egredietur de lumbis tuis ipse aedificabit domum nomini meo</span></p>
<p id="micah-6-10"><span class="verse-num">6:10</span> <span class="verse-body">conplevit ergo Dominus sermonem suum quem locutus fuerat et ego surrexi pro David patre meo et sedi super thronum Israhel sicut locutus est Dominus et aedificavi domum nomini Domini Dei Israhel</span></p>
<p id="micah-6-11"><span class="verse-num">6:11</span> <span class="verse-body">et posui in ea arcam in qua est pactum Domini quod pepigit cum filiis Israhel</span></p>
<p id="micah-6-12"><span class="verse-num">6:12</span> <span class="verse-body">stetit ergo coram altare Domini ex adverso universae multitudinis Israhel et extendit manus suas</span></p>
<p id="micah-6-13"><span class="verse-num">6:13</span> <span class="verse-body">siquidem fecerat Salomon basem aeneam et posuerat eam in medio basilicae habentem quinque cubitos longitudinis et quinque cubitos latitudinis et tres cubitos in altum stetitque super eam et deinceps flexis genibus contra universam multitudinem Israhel et palmis in caelum levatis</span></p>
<p id="micah-6-14"><span class="verse-num">6:14</span> <span class="verse-body">ait Domine Deus Israhel non est similis tui Deus in caelo et in terra qui custodis pactum et misericordiam cum servis tuis qui ambulant coram te in toto corde suo</span></p>
<p id="micah-6-15"><span class="verse-num">6:15</span> <span class="verse-body">qui praestitisti servo tuo David patri meo quaecumque locutus fueras ei et quae ore promiseras opere conplesti sicut et praesens tempus probat</span></p>
<p id="micah-6-16"><span class="verse-num">6:16</span> <span class="verse-body">nunc ergo Domine Deus Israhel imple servo tuo patri meo David quaecumque locutus es dicens non deficiet ex te vir coram me qui sedeat super thronum Israhel ita tamen si custodierint filii tui vias suas et ambulaverint in lege mea sicut et tu ambulasti coram me</span></p>
<p id="micah-6-17"><span class="verse-num">6:17</span> <span class="verse-body">et nunc Domine Deus Israhel firmetur sermo tuus quem locutus es servo tuo David</span></p>
<p id="micah-6-18"><span class="verse-num">6:18</span> <span class="verse-body">ergone credibile est ut habitet Deus cum hominibus super terram si caelum et caeli caelorum non te capiunt quanto magis domus ista quam aedificavi</span></p>
<p id="micah-6-19"><span class="verse-num">6:19</span> <span class="verse-body">sed ad hoc tantum facta est ut respicias orationem servi tui et obsecrationem eius Domine Deus meus audias et preces quas fundit famulus tuus coram te</span></p>
<p id="micah-6-20"><span class="verse-num">6:20</span> <span class="verse-body">ut aperias oculos tuos super domum istam diebus et noctibus super locum in quo pollicitus es ut invocaretur nomen tuum</span></p>
<p id="micah-6-21"><span class="verse-num">6:21</span> <span class="verse-body">et exaudires orationem quam servus tuus orat in eo exaudi preces famuli tui et populi tui Israhel quicumque oraverit in loco isto et exaudi de habitaculo tuo id est de caelis et propitiare</span></p>
<p id="micah-6-22"><span class="verse-num">6:22</span> <span class="verse-body">si peccaverit quispiam in proximum suum et iurare contra eum paratus venerit seque maledicto constrinxerit coram altari in domo ista</span></p>
<p id="micah-6-23"><span class="verse-num">6:23</span> <span class="verse-body">tu audies de caelo et facies iudicium servorum tuorum ita ut reddas iniquo viam suam in caput proprium et ulciscaris iustum retribuens ei secundum iustitiam suam</span></p>
<p id="micah-6-24"><span class="verse-num">6:24</span> <span class="verse-body">si superatus fuerit populus tuus Israhel ab inimicis peccabunt enim tibi et conversi egerint paenitentiam et obsecraverint nomen tuum et fuerint deprecati in loco isto</span></p>
<p id="micah-6-25"><span class="verse-num">6:25</span> <span class="verse-body">tu exaudi de caelo et propitiare peccato populi tui Israhel et reduc eos in terram quam dedisti eis et patribus eorum</span></p>
<p id="micah-6-26"><span class="verse-num">6:26</span> <span class="verse-body">si clauso caelo pluvia non fluxerit propter peccata populi et deprecati te fuerint in loco isto et confessi nomini tuo et conversi a peccatis suis cum eos adflixeris</span></p>
<p id="micah-6-27"><span class="verse-num">6:27</span> <span class="verse-body">exaudi de caelo Domine et dimitte peccata servis tuis et populi tui Israhel et doce eos viam bonam per quam ingrediantur et da pluviam terrae quam dedisti populo tuo ad possidendum</span></p>
<p id="micah-6-28"><span class="verse-num">6:28</span> <span class="verse-body">fames si orta fuerit in terra et pestilentia erugo et aurugo et lucusta et brucus et hostes vastatis regionibus portas obsederint civitatis omnisque plaga et infirmitas presserit</span></p>
<p id="micah-6-29"><span class="verse-num">6:29</span> <span class="verse-body">si quis de populo tuo Israhel fuerit deprecatus cognoscens plagam et infirmitatem suam et expanderit manus suas in domo hac</span></p>
<p id="micah-6-30"><span class="verse-num">6:30</span> <span class="verse-body">tu exaudi de caelo de sublimi scilicet habitaculo tuo et propitiare et redde unicuique secundum vias suas quas nosti eum habere in corde suo tu enim solus nosti corda filiorum hominum</span></p>
<p id="micah-6-31"><span class="verse-num">6:31</span> <span class="verse-body">ut timeant te et ambulent in viis tuis cunctis diebus quibus vivunt super faciem terrae quam dedisti patribus nostris</span></p>
<p id="micah-6-32"><span class="verse-num">6:32</span> <span class="verse-body">externum quoque qui non est de populo tuo Israhel si venerit de terra longinqua propter nomen tuum magnum et propter manum tuam robustam et brachium tuum extentum et adoraverit in loco isto</span></p>
<p id="micah-6-33"><span class="verse-num">6:33</span> <span class="verse-body">tu exaudies de caelo firmissimo habitaculo tuo et facies cuncta pro quibus invocaverit te ille peregrinus ut sciant omnes populi terrae nomen tuum et timeant te sicut populus tuus Israhel et cognoscant quia nomen tuum invocatum est super domum hanc quam aedificavi</span></p>
<p id="micah-6-34"><span class="verse-num">6:34</span> <span class="verse-body">si egressus fuerit populus tuus ad bellum contra adversarios suos per viam in qua miseris eos adorabunt te contra viam in qua civitas haec est quam elegisti et domus quam aedificavi nomini tuo</span></p>
<p id="micah-6-35"><span class="verse-num">6:35</span> <span class="verse-body">ut exaudias de caelo preces eorum et obsecrationem et ulciscaris</span></p>
<p id="micah-6-36"><span class="verse-num">6:36</span> <span class="verse-body">si autem et peccaverint tibi neque enim est homo qui non peccet et iratus fueris eis et tradideris hostibus et captivos eos duxerint in terram longinquam vel certe quae iuxta est</span></p>
<p id="micah-6-37"><span class="verse-num">6:37</span> <span class="verse-body">et conversi corde suo in terra ad quam captivi ducti fuerant egerint paenitentiam et deprecati te fuerint in terra captivitatis suae dicentes peccavimus inique fecimus iniuste egimus</span></p>
<p id="micah-6-38"><span class="verse-num">6:38</span> <span class="verse-body">et reversi fuerint ad te in toto corde suo et in tota anima sua in terra captivitatis suae ad quam ducti sunt adorabunt te contra viam terrae suae quam dedisti patribus eorum et urbis quam elegisti et domus quam aedificavi nomini tuo</span></p>
<p id="micah-6-39"><span class="verse-num">6:39</span> <span class="verse-body">ut exaudias de caelo hoc est de firmo habitaculo tuo preces eorum et facias iudicium et dimittas populo tuo quamvis peccatori</span></p>
<p id="micah-6-40"><span class="verse-num">6:40</span> <span class="verse-body">tu es enim Deus meus aperiantur quaeso oculi tui et aures tuae intentae sint ad orationem quae fit in loco isto</span></p>
<p id="micah-6-41"><span class="verse-num">6:41</span> <span class="verse-body">nunc igitur consurge Domine Deus in requiem tuam tu et arca fortitudinis tuae sacerdotes tui Domine Deus induantur salute et sancti tui laetentur in bonis</span></p>
<p id="micah-6-42"><span class="verse-num">6:42</span> <span class="verse-body">Domine Deus ne averseris faciem christi tui memento misericordiarum David servi tui __________________________________________________________________</span></p>
<h2 id="micah-ch-7">Chapter 7</h2>
<p class="verses"><a href="#micah-7-1">1</a> <a href="#micah-7-2">2</a> <a href="#micah-7-3">3</a> <a href="#micah-7-4">4</a> <a href="#micah-7-5">5</a> <a href="#micah-7-6">6</a> <a href="#micah-7-7">7</a> <a href="#micah-7-8">8</a> <a href="#micah-7-9">9</a> <a href="#micah-7-10">10</a> <a href="#micah-7-11">11</a> <a href="#micah-7-12">12</a> <a href="#micah-7-13">13</a> <a href="#micah-7-14">14</a> <a href="#micah-7-15">15</a> <a href="#micah-7-16">16</a> <a href="#micah-7-17">17</a> <a href="#micah-7-18">18</a> <a href="#micah-7-19">19</a> <a href="#micah-7-20">20</a> <a href="#micah-7-21">21</a> <a href="#micah-7-22">22</a></p>
<p id="micah-7-1"><span class="verse-num">7:1</span> <span class="verse-body">cumque conplesset Salomon fundens preces ignis descendit de caelo et devoravit holocausta et victimas et maiestas Domini implevit domum</span></p>
<p id="micah-7-2"><span class="verse-num">7:2</span> <span class="verse-body">nec poterant sacerdotes ingredi templum Domini eo quod implesset maiestas Domini templum Domini</span></p>
<p id="micah-7-3"><span class="verse-num">7:3</span> <span class="verse-body">sed et omnes filii Israhel videbant descendentem ignem et gloriam Domini super domum et corruentes proni in terram super pavimentum stratum lapide adoraverunt et laudaverunt Dominum quoniam bonus quoniam in aeternum misericordia eius</span></p>
<p id="micah-7-4"><span class="verse-num">7:4</span> <span class="verse-body">rex autem et omnis populus immolabant victimas coram Domino</span></p>
<p id="micah-7-5"><span class="verse-num">7:5</span> <span class="verse-body">mactavit igitur rex Salomon hostias boum viginti duo milia arietum centum viginti milia et dedicavit domum Dei rex et universus populus</span></p>
<p id="micah-7-6"><span class="verse-num">7:6</span> <span class="verse-body">sacerdotes autem stabant in officiis suis et Levitae in organis carminum Domini quae fecit David rex ad laudandum Dominum quoniam in aeternum misericordia eius hymnos David canentes per manus suas porro sacerdotes canebant tubis ante eos cunctusque Israhel stabat</span></p>
<p id="micah-7-7"><span class="verse-num">7:7</span> <span class="verse-body">sanctificavit quoque Salomon medium atrii ante templum Domini obtulerat enim ibi holocausta et adipes pacificorum quia altare aeneum quod fecerat non poterat sustinere holocausta et sacrificia et adipes</span></p>
<p id="micah-7-8"><span class="verse-num">7:8</span> <span class="verse-body">fecit ergo Salomon sollemnitatem in tempore illo septem diebus et omnis Israhel cum eo ecclesia magna valde ab introitu Emath usque ad torrentem Aegypti</span></p>
<p id="micah-7-9"><span class="verse-num">7:9</span> <span class="verse-body">fecitque die octavo collectam eo quod dedicasset altare septem diebus et sollemnitatem celebrasset diebus septem</span></p>
<p id="micah-7-10"><span class="verse-num">7:10</span> <span class="verse-body">igitur in die vicesimo tertio mensis septimi dimisit populos ad tabernacula sua laetantes atque gaudentes super bono quod fecerat Dominus David et Salomoni et Israhel populo suo</span></p>
<p id="micah-7-11"><span class="verse-num">7:11</span> <span class="verse-body">conplevitque Salomon domum Domini et domum regis et omnia quae disposuerat in corde suo ut faceret in domo Domini et in domo sua et prosperatus est</span></p>
<p id="micah-7-12"><span class="verse-num">7:12</span> <span class="verse-body">apparuit autem ei Dominus nocte et ait audivi orationem tuam et elegi locum istum mihi in domum sacrificii</span></p>
<p id="micah-7-13"><span class="verse-num">7:13</span> <span class="verse-body">si clausero caelum et pluvia non fluxerit et mandavero et praecepero lucustae ut devoret terram et misero pestilentiam in populum meum</span></p>
<p id="micah-7-14"><span class="verse-num">7:14</span> <span class="verse-body">conversus autem populus meus super quos invocatum est nomen meum deprecatus me fuerit et exquisierit faciem meam et egerit paenitentiam a viis suis pessimis et ego exaudiam de caelo et propitius ero peccatis eorum et sanabo terram eorum</span></p>
<p id="micah-7-15"><span class="verse-num">7:15</span> <span class="verse-body">oculi quoque mei erunt aperti et aures meae erectae ad orationem eius qui in loco isto oraverit</span></p>
<p id="micah-7-16"><span class="verse-num">7:16</span> <span class="verse-body">elegi enim et sanctificavi locum istum ut sit nomen meum ibi in sempiternum et permaneant oculi mei et cor meum ibi cunctis diebus</span></p>
<p id="micah-7-17"><span class="verse-num">7:17</span> <span class="verse-body">tu quoque si ambulaveris coram me sicut ambulavit David pater tuus et feceris iuxta omnia quae praecepi tibi et iustitias meas iudiciaque servaveris</span></p>
<p id="micah-7-18"><span class="verse-num">7:18</span> <span class="verse-body">suscitabo thronum regni tui sicut pollicitus sum David patri tuo dicens non auferetur de stirpe tua vir qui sit princeps in Israhel</span></p>
<p id="micah-7-19"><span class="verse-num">7:19</span> <span class="verse-body">si autem aversi fueritis et dereliqueritis iustitias meas et praecepta mea quae proposui vobis et abeuntes servieritis diis alienis et adoraveritis eos</span></p>
<p id="micah-7-20"><span class="verse-num">7:20</span> <span class="verse-body">evellam vos de terra mea quam dedi vobis et domum hanc quam sanctificavi nomini meo proiciam a facie mea et tradam eam in parabolam et in exemplum cunctis populis</span></p>
<p id="micah-7-21"><span class="verse-num">7:21</span> <span class="verse-body">et domus ista erit in proverbium universis transeuntibus et dicent stupentes quare fecit Dominus sic terrae huic et domui huic</span></p>
<p id="micah-7-22"><span class="verse-num">7:22</span> <span class="verse-body">respondebuntque quia dereliquerunt Dominum Deum patrum suorum qui eduxit eos de terra Aegypti et adprehenderunt deos alienos et adoraverunt eos atque coluerunt idcirco venerunt super eos universa haec mala __________________________________________________________________</span></p>
<h2 id="micah-ch-8">Chapter 8</h2>
<p class="verses"><a href="#micah-8-1">1</a> <a href="#micah-8-2">2</a> <a href="#micah-8-3">3</a> <a href="#micah-8-4">4</a> <a href="#micah-8-5">5</a> <a href="#micah-8-6">6</a> <a href="#micah-8-7">7</a> <a href="#micah-8-8">8</a> <a href="#micah-8-9">9</a> <a href="#micah-8-10">10</a> <a href="#micah-8-11">11</a> <a href="#micah-8-12">12</a> <a href="#micah-8-13">13</a> <a href="#micah-8-14">14</a> <a href="#micah-8-15">15</a> <a href="#micah-8-16">16</a> <a href="#micah-8-17">17</a> <a href="#micah-8-18">18</a></p>
<p id="micah-8-1"><span class="verse-num">8:1</span> <span class="verse-body">expletis autem viginti annis postquam aedificavit Salomon domum Domini et domum suam</span></p>
<p id="micah-8-2"><span class="verse-num">8:2</span> <span class="verse-body">civitates quas dederat Hiram Salomoni aedificavit et habitare ibi fecit filios Israhel</span></p>
<p id="micah-8-3"><span class="verse-num">8:3</span> <span class="verse-body">abiit quoque in Emath Suba et obtinuit eam</span></p>
<p id="micah-8-4"><span class="verse-num">8:4</span> <span class="verse-body">et aedificavit Palmyram in deserto et alias civitates munitissimas aedificavit in Emath</span></p>
<p id="micah-8-5"><span class="verse-num">8:5</span> <span class="verse-body">extruxitque Bethoron superiorem et Bethoron inferiorem civitates muratas habentes portas et vectes et seras</span></p>
<p id="micah-8-6"><span class="verse-num">8:6</span> <span class="verse-body">Baalath etiam et omnes urbes firmissimas quae fuerunt Salomonis cunctasque urbes quadrigarum et urbes equitum omnia quae voluit Salomon atque disposuit aedificavit in Hierusalem et in Libano et in universa terra potestatis suae</span></p>
<p id="micah-8-7"><span class="verse-num">8:7</span> <span class="verse-body">omnem populum qui derelictus fuerat de Hettheis et Amorreis et Ferezeis et Eveis et Iebuseis qui non erant de stirpe Israhel</span></p>
<p id="micah-8-8"><span class="verse-num">8:8</span> <span class="verse-body">de filiis eorum et de posteris quos non interfecerant filii Israhel subiugavit Salomon in tributarios usque in diem hanc</span></p>
<p id="micah-8-9"><span class="verse-num">8:9</span> <span class="verse-body">porro de filiis Israhel non posuit ut servirent operibus regis ipsi enim erant viri bellatores et duces primi et principes quadrigarum et equitum eius</span></p>
<p id="micah-8-10"><span class="verse-num">8:10</span> <span class="verse-body">omnes autem principes exercitus regis Salomonis fuerunt ducenti quinquaginta qui erudiebant populum</span></p>
<p id="micah-8-11"><span class="verse-num">8:11</span> <span class="verse-body">filiam vero Pharaonis transtulit de civitate David in domum quam aedificaverat ei dixit enim non habitabit uxor mea in domo David regis Israhel eo quod sanctificata sit quia ingressa est eam arca Domini</span></p>
<p id="micah-8-12"><span class="verse-num">8:12</span> <span class="verse-body">tunc obtulit Salomon holocausta Domino super altare Domini quod extruxerat ante porticum</span></p>
<p id="micah-8-13"><span class="verse-num">8:13</span> <span class="verse-body">ut per singulos dies offerretur in eo iuxta praeceptum Mosi in sabbatis et in kalendis et in festis diebus ter per annum id est in sollemnitate azymorum et in sollemnitate ebdomadarum et in sollemnitate tabernaculorum</span></p>
<p id="micah-8-14"><span class="verse-num">8:14</span> <span class="verse-body">et constituit iuxta dispositionem David patris sui officia sacerdotum in ministeriis suis et Levitas in ordine suo ut laudarent et ministrarent coram sacerdotibus iuxta ritum uniuscuiusque diei et ianitores in divisionibus suis per portam et portam sic enim praeceperat David homo Dei</span></p>
<p id="micah-8-15"><span class="verse-num">8:15</span> <span class="verse-body">nec praetergressi sunt de mandatis regis tam sacerdotes quam Levitae ex omnibus quae praeceperat et in custodiis thesaurorum</span></p>
<p id="micah-8-16"><span class="verse-num">8:16</span> <span class="verse-body">omnes inpensas praeparatas habuit Salomon ex eo die quo fundavit domum Domini usque in diem quo perfecit eam</span></p>
<p id="micah-8-17"><span class="verse-num">8:17</span> <span class="verse-body">tunc abiit Salomon in Hesiongaber et in Ahilath ad oram maris Rubri quae est in terra Edom</span></p>
<p id="micah-8-18"><span class="verse-num">8:18</span> <span class="verse-body">misit autem ei Hiram per manum servorum suorum naves et nautas gnaros maris et abierunt cum servis Salomonis in Ophir tuleruntque inde quadringenta quinquaginta talenta auri et adtulerunt ad regem Salomonem __________________________________________________________________</span></p>
<h2 id="micah-ch-9">Chapter 9</h2>
<p class="verses"><a href="#micah-9-1">1</a> <a href="#micah-9-2">2</a> <a href="#micah-9-3">3</a> <a href="#micah-9-4">4</a> <a href="#micah-9-5">5</a> <a href="#micah-9-6">6</a> <a href="#micah-9-7">7</a> <a href="#micah-9-8">8</a> <a href="#micah-9-9">9</a> <a href="#micah-9-10">10</a> <a href="#micah-9-11">11</a> <a href="#micah-9-12">12</a> <a href="#micah-9-13">13</a> <a href="#micah-9-14">14</a> <a href="#micah-9-15">15</a> <a href="#micah-9-16">16</a> <a href="#micah-9-17">17</a> <a href="#micah-9-18">18</a> <a href="#micah-9-19">19</a> <a href="#micah-9-20">20</a> <a href="#micah-9-21">21</a> <a href="#micah-9-22">22</a> <a href="#micah-9-23">23</a> <a href="#micah-9-24">24</a> <a href="#micah-9-25">25</a> <a href="#micah-9-26">26</a> <a href="#micah-9-27">27</a> <a href="#micah-9-28">28</a> <a href="#micah-9-29">29</a> <a href="#micah-9-30">30</a> <a href="#micah-9-31">31</a></p>
<p id="micah-9-1"><span class="verse-num">9:1</span> <span class="verse-body">regina quoque Saba cum audisset famam Salomonis venit ut temptaret eum enigmatibus in Hierusalem cum magnis opibus et camelis qui portabant aromata et auri plurimum gemmasque pretiosas cumque venisset ad Salomonem locuta est ei quaecumque erant in corde suo</span></p>
<p id="micah-9-2"><span class="verse-num">9:2</span> <span class="verse-body">et exposuit ei Salomon omnia quae proposuerat nec quicquam fuit quod ei non perspicuum fecerit</span></p>
<p id="micah-9-3"><span class="verse-num">9:3</span> <span class="verse-body">quod postquam vidit sapientiam scilicet Salomonis et domum quam aedificaverat</span></p>
<p id="micah-9-4"><span class="verse-num">9:4</span> <span class="verse-body">necnon cibaria mensae eius et habitacula servorum et officia ministrorum eius et vestimenta eorum pincernas quoque et vestes eorum et victimas quas immolabat in domo Domini non erat prae stupore ultra in ea spiritus</span></p>
<p id="micah-9-5"><span class="verse-num">9:5</span> <span class="verse-body">dixitque ad regem verus sermo quem audieram in terra mea de virtutibus et sapientia tua</span></p>
<p id="micah-9-6"><span class="verse-num">9:6</span> <span class="verse-body">non credebam narrantibus donec ipsa venissem et vidissent oculi mei et probassem vix medietatem mihi sapientiae tuae fuisse narratam vicisti famam virtutibus tuis</span></p>
<p id="micah-9-7"><span class="verse-num">9:7</span> <span class="verse-body">beati viri tui et beati servi tui hii qui adsistunt coram te in omni tempore et audiunt sapientiam tuam</span></p>
<p id="micah-9-8"><span class="verse-num">9:8</span> <span class="verse-body">sit Dominus Deus tuus benedictus qui voluit te ordinare super thronum suum regem Domini Dei tui quia diligit Deus Israhel et vult servare eum in aeternum idcirco posuit te super eum regem ut facias iudicia atque iustitiam</span></p>
<p id="micah-9-9"><span class="verse-num">9:9</span> <span class="verse-body">dedit autem regi centum viginti talenta auri et aromata multa nimis et gemmas pretiosissimas non fuerunt aromata talia ut haec quae dedit regina Saba regi Salomoni</span></p>
<p id="micah-9-10"><span class="verse-num">9:10</span> <span class="verse-body">sed et servi Hiram cum servis Salomonis adtulerunt aurum de Ophir et ligna thyina et gemmas pretiosissimas</span></p>
<p id="micah-9-11"><span class="verse-num">9:11</span> <span class="verse-body">de quibus fecit rex de lignis scilicet thyinis gradus in domo Domini et in domo regia citharas quoque et psalteria cantoribus numquam visa sunt in terra Iuda ligna talia</span></p>
<p id="micah-9-12"><span class="verse-num">9:12</span> <span class="verse-body">rex autem Salomon dedit reginae Saba cuncta quae voluit et quae postulavit multo plura quam adtulerat ad eum quae reversa abiit in terram suam cum servis suis</span></p>
<p id="micah-9-13"><span class="verse-num">9:13</span> <span class="verse-body">erat autem pondus auri quod adferebatur Salomoni per annos singulos sescenta sexaginta sex talenta auri</span></p>
<p id="micah-9-14"><span class="verse-num">9:14</span> <span class="verse-body">excepta ea summa quam legati diversarum gentium et negotiatores adferre consueverant omnesque reges Arabiae et satrapae terrarum qui conportabant aurum et argentum Salomoni</span></p>
<p id="micah-9-15"><span class="verse-num">9:15</span> <span class="verse-body">fecit igitur rex Salomon ducentas hastas aureas de summa sescentorum aureorum qui in hastis singulis expendebantur</span></p>
<p id="micah-9-16"><span class="verse-num">9:16</span> <span class="verse-body">trecenta quoque scuta aurea trecentorum aureorum quibus tegebantur scuta singula posuitque ea rex in armamentario quod erat consitum nemore</span></p>
<p id="micah-9-17"><span class="verse-num">9:17</span> <span class="verse-body">fecit quoque rex solium eburneum grande et vestivit illud auro mundissimo</span></p>
<p id="micah-9-18"><span class="verse-num">9:18</span> <span class="verse-body">sexque gradus quibus ascendebatur ad solium et scabillum aureum et brachiola duo altrinsecus et duos leones stantes iuxta brachiola</span></p>
<p id="micah-9-19"><span class="verse-num">9:19</span> <span class="verse-body">sed et alios duodecim leunculos stantes super sex gradus ex utraque parte non fuit tale solium in universis regnis</span></p>
<p id="micah-9-20"><span class="verse-num">9:20</span> <span class="verse-body">omnia quoque vasa convivii regis erant aurea et vasa domus saltus Libani ex auro purissimo argentum enim in diebus illis pro nihilo reputabatur</span></p>
<p id="micah-9-21"><span class="verse-num">9:21</span> <span class="verse-body">siquidem naves regis ibant in Tharsis cum servis Hiram semel in annis tribus et deferebant inde aurum et argentum et ebur et simias et pavos</span></p>
<p id="micah-9-22"><span class="verse-num">9:22</span> <span class="verse-body">magnificatus est igitur Salomon super omnes reges terrae divitiis et gloria</span></p>
<p id="micah-9-23"><span class="verse-num">9:23</span> <span class="verse-body">omnesque reges terrarum desiderabant faciem videre Salomonis ut audirent sapientiam quam dederat Deus in corde eius</span></p>
<p id="micah-9-24"><span class="verse-num">9:24</span> <span class="verse-body">et deferebant ei munera vasa argentea et aurea et vestes et arma et aromata equos et mulos per singulos annos</span></p>
<p id="micah-9-25"><span class="verse-num">9:25</span> <span class="verse-body">habuit quoque Salomon quadraginta milia equorum in stabulis et curruum equitumque duodecim milia constituitque eos in urbibus quadrigarum et ubi erat rex in Hierusalem</span></p>
<p id="micah-9-26"><span class="verse-num">9:26</span> <span class="verse-body">exercuit etiam potestatem super cunctos reges a fluvio Eufraten usque ad terram Philisthinorum id est usque ad terminos Aegypti</span></p>
<p id="micah-9-27"><span class="verse-num">9:27</span> <span class="verse-body">tantamque copiam praebuit argenti in Hierusalem quasi lapidum et cedrorum tantam multitudinem velut sycaminorum quae gignuntur in campestribus</span></p>
<p id="micah-9-28"><span class="verse-num">9:28</span> <span class="verse-body">adducebantur autem ei equi de Aegypto cunctisque regionibus</span></p>
<p id="micah-9-29"><span class="verse-num">9:29</span> <span class="verse-body">reliqua vero operum Salomonis priorum et novissimorum scripta sunt in verbis Nathan prophetae et in libris Ahiae Silonitis in visione quoque Iaddo videntis contra Hieroboam filium Nabath</span></p>
<p id="micah-9-30"><span class="verse-num">9:30</span> <span class="verse-body">regnavit autem Salomon in Hierusalem super omnem Israhel quadraginta annis</span></p>
<p id="micah-9-31"><span class="verse-num">9:31</span> <span class="verse-body">dormivitque cum patribus suis et sepelierunt eum in civitate David regnavitque pro eo Roboam filius eius __________________________________________________________________</span></p>
<h2 id="micah-ch-10">Chapter 10</h2>
<p class="verses"><a href="#micah-10-1">1</a> <a href="#micah-10-2">2</a> <a href="#micah-10-3">3</a> <a href="#micah-10-4">4</a> <a href="#micah-10-5">5</a> <a href="#micah-10-6">6</a> <a href="#micah-10-7">7</a> <a href="#micah-10-8">8</a> <a href="#micah-10-9">9</a> <a href="#micah-10-10">10</a> <a href="#micah-10-11">11</a> <a href="#micah-10-12">12</a> <a href="#micah-10-13">13</a> <a href="#micah-10-14">14</a> <a href="#micah-10-15">15</a> <a href="#micah-10-16">16</a> <a href="#micah-10-17">17</a> <a href="#micah-10-18">18</a> <a href="#micah-10-19">19</a></p>
<p id="micah-10-1"><span class="verse-num">10:1</span> <span class="verse-body">profectus est autem Roboam in Sychem illuc enim cunctus Israhel convenerat ut constituerent eum regem</span></p>
<p id="micah-10-2"><span class="verse-num">10:2</span> <span class="verse-body">quod cum audisset Hieroboam filius Nabath qui erat in Aegypto fugerat quippe illuc ante Salomonem statim reversus est</span></p>
<p id="micah-10-3"><span class="verse-num">10:3</span> <span class="verse-body">vocaveruntque eum et venit cum universo Israhel et locuti sunt ad Roboam dicentes</span></p>
<p id="micah-10-4"><span class="verse-num">10:4</span> <span class="verse-body">pater tuus durissimo iugo nos pressit tu leviora impera patre tuo qui nobis gravem inposuit servitutem et paululum de onere subleva ut serviamus tibi</span></p>
<p id="micah-10-5"><span class="verse-num">10:5</span> <span class="verse-body">qui ait post tres dies revertimini ad me cumque abisset populus</span></p>
<p id="micah-10-6"><span class="verse-num">10:6</span> <span class="verse-body">iniit consilium cum senibus qui steterant coram patre eius Salomone dum adviveret dicens quid datis consilii ut respondeam populo</span></p>
<p id="micah-10-7"><span class="verse-num">10:7</span> <span class="verse-body">qui dixerunt ei si placueris populo huic et lenieris eos verbis clementibus servient tibi omni tempore</span></p>
<p id="micah-10-8"><span class="verse-num">10:8</span> <span class="verse-body">at ille reliquit consilium senum et cum iuvenibus tractare coepit qui cum eo nutriti fuerant et erant in comitatu illius</span></p>
<p id="micah-10-9"><span class="verse-num">10:9</span> <span class="verse-body">dixitque ad eos quid vobis videtur vel respondere quid debeo populo huic qui dixit mihi subleva iugum quod inposuit nobis pater tuus</span></p>
<p id="micah-10-10"><span class="verse-num">10:10</span> <span class="verse-body">at illi responderunt ut iuvenes et nutriti cum eo in deliciis atque dixerunt sic loqueris populo qui dixit tibi pater tuus adgravavit iugum nostrum tu subleva et sic respondebis eis minimus digitus meus grossior est lumbis patris mei</span></p>
<p id="micah-10-11"><span class="verse-num">10:11</span> <span class="verse-body">pater meus inposuit vobis iugum grave et ego maius pondus adponam pater meus cecidit vos flagellis ego vero caedam scorpionibus</span></p>
<p id="micah-10-12"><span class="verse-num">10:12</span> <span class="verse-body">venit ergo Hieroboam et universus populus ad Roboam die tertio sicut praeceperat eis</span></p>
<p id="micah-10-13"><span class="verse-num">10:13</span> <span class="verse-body">responditque rex dura derelicto consilio seniorum</span></p>
<p id="micah-10-14"><span class="verse-num">10:14</span> <span class="verse-body">locutusque est iuxta iuvenum voluntatem pater meus grave vobis inposuit iugum quod ego gravius faciam pater meus cecidit vos flagellis ego vero caedam scorpionibus</span></p>
<p id="micah-10-15"><span class="verse-num">10:15</span> <span class="verse-body">et non adquievit populi precibus erat enim voluntatis Dei ut conpleretur sermo eius quem locutus fuerat per manum Ahiae Silonitis ad Hieroboam filium Nabath</span></p>
<p id="micah-10-16"><span class="verse-num">10:16</span> <span class="verse-body">populus autem universus rege duriora dicente sic locutus est ad eum non est nobis pars in David neque hereditas in filio Isai revertere in tabernacula tua Israhel tu autem pasce domum tuam David et abiit Israhel in tabernacula sua</span></p>
<p id="micah-10-17"><span class="verse-num">10:17</span> <span class="verse-body">super filios autem Israhel qui habitabant in civitatibus Iuda regnavit Roboam</span></p>
<p id="micah-10-18"><span class="verse-num">10:18</span> <span class="verse-body">misitque rex Roboam Aduram qui praeerat tributis et lapidaverunt eum filii Israhel et mortuus est porro rex Roboam currum festinavit ascendere et fugit in Hierusalem</span></p>
<p id="micah-10-19"><span class="verse-num">10:19</span> <span class="verse-body">recessitque Israhel a domo David usque ad diem hanc __________________________________________________________________</span></p>
<h2 id="micah-ch-11">Chapter 11</h2>
<p class="verses"><a href="#micah-11-1">1</a> <a href="#micah-11-2">2</a> <a href="#micah-11-3">3</a> <a href="#micah-11-4">4</a> <a href="#micah-11-5">5</a> <a href="#micah-11-6">6</a> <a href="#micah-11-7">7</a> <a href="#micah-11-8">8</a> <a href="#micah-11-9">9</a> <a href="#micah-11-10">10</a> <a href="#micah-11-11">11</a> <a href="#micah-11-12">12</a> <a href="#micah-11-13">13</a> <a href="#micah-11-14">14</a> <a href="#micah-11-15">15</a> <a href="#micah-11-16">16</a> <a href="#micah-11-17">17</a> <a href="#micah-11-18">18</a> <a href="#micah-11-19">19</a> <a href="#micah-11-20">20</a> <a href="#micah-11-21">21</a> <a href="#micah-11-22">22</a> <a href="#micah-11-23">23</a></p>
<p id="micah-11-1"><span class="verse-num">11:1</span> <span class="verse-body">venit autem Roboam in Hierusalem et convocavit universam domum Iuda et Beniamin in centum octoginta milibus electorum atque bellantium ut dimicaret contra Israhel et converteret ad se regnum suum</span></p>
<p id="micah-11-2"><span class="verse-num">11:2</span> <span class="verse-body">factusque est sermo Domini ad Semeiam hominem Dei dicens</span></p>
<p id="micah-11-3"><span class="verse-num">11:3</span> <span class="verse-body">loquere ad Roboam filium Salomonis regem Iuda et ad universum Israhel qui est in Iuda et Beniamin</span></p>
<p id="micah-11-4"><span class="verse-num">11:4</span> <span class="verse-body">haec dicit Dominus non ascendetis neque pugnabitis contra fratres vestros revertatur unusquisque in domum suam quia mea hoc gestum est voluntate qui cum audissent sermonem Domini reversi sunt nec perrexerunt contra Hieroboam</span></p>
<p id="micah-11-5"><span class="verse-num">11:5</span> <span class="verse-body">habitavit autem Roboam in Hierusalem et aedificavit civitates muratas in Iuda</span></p>
<p id="micah-11-6"><span class="verse-num">11:6</span> <span class="verse-body">extruxitque Bethleem et Aetham et Thecue</span></p>
<p id="micah-11-7"><span class="verse-num">11:7</span> <span class="verse-body">Bethsur quoque et Soccho et Odollam</span></p>
<p id="micah-11-8"><span class="verse-num">11:8</span> <span class="verse-body">necnon Geth et Maresa et Ziph</span></p>
<p id="micah-11-9"><span class="verse-num">11:9</span> <span class="verse-body">sed et Aduram et Lachis et Azecha</span></p>
<p id="micah-11-10"><span class="verse-num">11:10</span> <span class="verse-body">Saraa quoque et Ahilon et Hebron quae erant in Iuda et Beniamin civitates munitissimas</span></p>
<p id="micah-11-11"><span class="verse-num">11:11</span> <span class="verse-body">cumque clausisset eas muris posuit in eis principes ciborumque horrea hoc est olei et vini</span></p>
<p id="micah-11-12"><span class="verse-num">11:12</span> <span class="verse-body">sed et in singulis urbibus fecit armamentaria scutorum et hastarum firmavitque eas multa diligentia et imperavit super Iudam et Beniamin</span></p>
<p id="micah-11-13"><span class="verse-num">11:13</span> <span class="verse-body">sacerdotes autem et Levitae qui erant in universo Israhel venerunt ad eum de cunctis sedibus suis</span></p>
<p id="micah-11-14"><span class="verse-num">11:14</span> <span class="verse-body">relinquentes suburbana et possessiones suas et transeuntes ad Iudam et Hierusalem eo quod abiecisset eos Hieroboam et posteri eius ne sacerdotio Domini fungerentur</span></p>
<p id="micah-11-15"><span class="verse-num">11:15</span> <span class="verse-body">qui constituit sibi sacerdotes excelsorum et daemonum vitulorumque quos fecerat</span></p>
<p id="micah-11-16"><span class="verse-num">11:16</span> <span class="verse-body">sed et de cunctis tribubus Israhel quicumque dederant cor suum ut quaererent Dominum Deum Israhel venerunt Hierusalem ad immolandas victimas Domino Deo patrum suorum</span></p>
<p id="micah-11-17"><span class="verse-num">11:17</span> <span class="verse-body">et roboraverunt regnum Iuda et confirmaverunt Roboam filium Salomonis per tres annos ambulaverunt enim in viis David et Salomonis annis tantum tribus</span></p>
<p id="micah-11-18"><span class="verse-num">11:18</span> <span class="verse-body">duxit autem Roboam uxorem Maalath filiam Hierimuth filii David Abiail quoque filiam Heliab filii Isai</span></p>
<p id="micah-11-19"><span class="verse-num">11:19</span> <span class="verse-body">quae peperit ei filios Ieus et Somoriam et Zoom</span></p>
<p id="micah-11-20"><span class="verse-num">11:20</span> <span class="verse-body">post hanc quoque accepit Maacha filiam Absalom quae peperit ei Abia et Ethai et Ziza et Salumith</span></p>
<p id="micah-11-21"><span class="verse-num">11:21</span> <span class="verse-body">amavit autem Roboam Maacha filiam Absalom super omnes uxores suas et concubinas nam uxores decem et octo duxerat concubinasque sexaginta et genuit viginti octo filios et sexaginta filias</span></p>
<p id="micah-11-22"><span class="verse-num">11:22</span> <span class="verse-body">constituit vero in capite Abiam filium Maacha ducem super fratres suos ipsum enim regem facere cogitabat</span></p>
<p id="micah-11-23"><span class="verse-num">11:23</span> <span class="verse-body">qui sapientior fuit et potentior super omnes filios eius et in cunctis finibus Iuda et Beniamin et in universis civitatibus muratis praebuitque eis escas plurimas et multas petivit uxores __________________________________________________________________</span></p>
<h2 id="micah-ch-12">Chapter 12</h2>
<p class="verses"><a href="#micah-12-1">1</a> <a href="#micah-12-2">2</a> <a href="#micah-12-3">3</a> <a href="#micah-12-4">4</a> <a href="#micah-12-5">5</a> <a href="#micah-12-6">6</a> <a href="#micah-12-7">7</a> <a href="#micah-12-8">8</a> <a href="#micah-12-9">9</a> <a href="#micah-12-10">10</a> <a href="#micah-12-11">11</a> <a href="#micah-12-12">12</a> <a href="#micah-12-13">13</a> <a href="#micah-12-14">14</a> <a href="#micah-12-15">15</a> <a href="#micah-12-16">16</a></p>
<p id="micah-12-1"><span class="verse-num">12:1</span> <span class="verse-body">cumque roboratum fuisset regnum Roboam et confortatum dereliquit legem Domini et omnis Israhel cum eo</span></p>
<p id="micah-12-2"><span class="verse-num">12:2</span> <span class="verse-body">anno autem quinto regni Roboam ascendit Sesac rex Aegypti in Hierusalem quia peccaverunt Domino</span></p>
<p id="micah-12-3"><span class="verse-num">12:3</span> <span class="verse-body">cum mille ducentis curribus et sexaginta milibus equitum nec erat numerus vulgi quod venerat cum eo ex Aegypto Lybies scilicet et Trogoditae et Aethiopes</span></p>
<p id="micah-12-4"><span class="verse-num">12:4</span> <span class="verse-body">cepitque civitates munitissimas in Iuda et venit usque Hierusalem</span></p>
<p id="micah-12-5"><span class="verse-num">12:5</span> <span class="verse-body">Semeias autem propheta ingressus est ad Roboam et principes Iuda qui congregati fuerant in Hierusalem fugientes Sesac dixitque ad eos haec dicit Dominus vos reliquistis me et ego reliqui vos in manu Sesac</span></p>
<p id="micah-12-6"><span class="verse-num">12:6</span> <span class="verse-body">consternatique principes Israhel et rex dixerunt iustus est Dominus</span></p>
<p id="micah-12-7"><span class="verse-num">12:7</span> <span class="verse-body">cumque vidisset Dominus quod humiliati essent factus est sermo Domini ad Semeiam dicens quia humiliati sunt non disperdam eos daboque eis pauxillum auxilii et non stillabit furor meus super Hierusalem per manum Sesac</span></p>
<p id="micah-12-8"><span class="verse-num">12:8</span> <span class="verse-body">verumtamen servient ei ut sciant distantiam servitutis meae et servitutis regni terrarum</span></p>
<p id="micah-12-9"><span class="verse-num">12:9</span> <span class="verse-body">recessit itaque Sesac rex Aegypti ab Hierusalem sublatis thesauris domus Domini et domus regis omniaque secum tulit et clypeos aureos quos fecerat Salomon</span></p>
<p id="micah-12-10"><span class="verse-num">12:10</span> <span class="verse-body">pro quibus fecit rex aeneos et tradidit illos principibus scutariorum qui custodiebant vestibulum palatii</span></p>
<p id="micah-12-11"><span class="verse-num">12:11</span> <span class="verse-body">cumque introiret rex domum Domini veniebant scutarii et tollebant eos iterumque referebant ad armamentarium suum</span></p>
<p id="micah-12-12"><span class="verse-num">12:12</span> <span class="verse-body">verumtamen quia humiliati sunt aversa est ab eis ira Domini nec deleti sunt penitus siquidem et in Iuda inventa sunt opera bona</span></p>
<p id="micah-12-13"><span class="verse-num">12:13</span> <span class="verse-body">confortatus est igitur rex Roboam in Hierusalem atque regnavit quadraginta autem et unius anni erat cum regnare coepisset et decem septemque annis regnavit in Hierusalem urbe quam elegit Dominus ut confirmaret nomen suum ibi de cunctis tribubus Israhel nomenque matris eius Naama Ammanitis</span></p>
<p id="micah-12-14"><span class="verse-num">12:14</span> <span class="verse-body">fecit autem malum et non praeparavit cor suum ut quaereret Dominum</span></p>
<p id="micah-12-15"><span class="verse-num">12:15</span> <span class="verse-body">opera vero Roboam prima et novissima scripta sunt in libris Semeiae prophetae et Addo videntis et diligenter exposita pugnaveruntque adversum se Roboam et Hieroboam cunctis diebus</span></p>
<p id="micah-12-16"><span class="verse-num">12:16</span> <span class="verse-body">et dormivit Roboam cum patribus suis sepultusque est in civitate David et regnavit Abia filius eius pro eo __________________________________________________________________</span></p>
<h2 id="micah-ch-13">Chapter 13</h2>
<p class="verses"><a href="#micah-13-1">1</a> <a href="#micah-13-2">2</a> <a href="#micah-13-3">3</a> <a href="#micah-13-4">4</a> <a href="#micah-13-5">5</a> <a href="#micah-13-6">6</a> <a href="#micah-13-7">7</a> <a href="#micah-13-8">8</a> <a href="#micah-13-9">9</a> <a href="#micah-13-10">10</a> <a href="#micah-13-11">11</a> <a href="#micah-13-12">12</a> <a href="#micah-13-13">13</a> <a href="#micah-13-14">14</a> <a href="#micah-13-15">15</a> <a href="#micah-13-16">16</a> <a href="#micah-13-17">17</a> <a href="#micah-13-18">18</a> <a href="#micah-13-19">19</a> <a href="#micah-13-20">20</a> <a href="#micah-13-21">21</a> <a href="#micah-13-22">22</a></p>
<p id="micah-13-1"><span class="verse-num">13:1</span> <span class="verse-body">anno octavodecimo regis Hieroboam regnavit Abia super Iudam</span></p>
<p id="micah-13-2"><span class="verse-num">13:2</span> <span class="verse-body">tribus annis regnavit in Hierusalem nomenque matris eius Michaia filia Urihel de Gabaa et erat bellum inter Abia et Hieroboam</span></p>
<p id="micah-13-3"><span class="verse-num">13:3</span> <span class="verse-body">cumque inisset Abia certamen et haberet bellicosissimos viros et electorum quadringenta milia Hieroboam instruxit e contra aciem octingenta milia virorum qui et ipsi electi erant et ad bella fortissimi</span></p>
<p id="micah-13-4"><span class="verse-num">13:4</span> <span class="verse-body">stetit igitur Abia super montem Someron qui erat in Ephraim et ait audi Hieroboam et omnis Israhel</span></p>
<p id="micah-13-5"><span class="verse-num">13:5</span> <span class="verse-body">num ignoratis quod Dominus Deus Israhel dederit regnum David super Israhel in sempiternum ipsi et filiis eius pactum salis</span></p>
<p id="micah-13-6"><span class="verse-num">13:6</span> <span class="verse-body">et surrexit Hieroboam filius Nabath servus Salomonis filii David et rebellavit contra dominum suum</span></p>
<p id="micah-13-7"><span class="verse-num">13:7</span> <span class="verse-body">congregatique sunt ad eum viri vanissimi et filii Belial et praevaluerunt contra Roboam filium Salomonis porro Roboam erat rudis et corde pavido nec potuit resistere eis</span></p>
<p id="micah-13-8"><span class="verse-num">13:8</span> <span class="verse-body">nunc ergo vos dicitis quod resistere possitis regno Domini quod possidet per filios David habetisque grandem populi multitudinem atque vitulos aureos quos fecit vobis Hieroboam in deos</span></p>
<p id="micah-13-9"><span class="verse-num">13:9</span> <span class="verse-body">et eiecistis sacerdotes Domini filios Aaron atque Levitas et fecistis vobis sacerdotes sicut omnes populi terrarum quicumque venerit et initiaverit manum suam in tauro in bubus et in arietibus septem fit sacerdos eorum qui non sunt dii</span></p>
<p id="micah-13-10"><span class="verse-num">13:10</span> <span class="verse-body">noster autem Dominus Deus est quem non relinquimus sacerdotesque ministrant Domino de filiis Aaron et Levitae sunt in ordine suo</span></p>
<p id="micah-13-11"><span class="verse-num">13:11</span> <span class="verse-body">holocausta quoque offerunt Domino per singulos dies mane et vespere et thymiama iuxta legis praecepta confectum et proponuntur panes in mensa mundissima estque apud nos candelabrum aureum et lucernae eius ut accendantur semper ad vesperam nos quippe custodimus praecepta Domini Dei nostri quem vos reliquistis</span></p>
<p id="micah-13-12"><span class="verse-num">13:12</span> <span class="verse-body">ergo in exercitu nostro dux Deus est et sacerdotes eius qui clangunt tubis et resonant contra vos filii Israhel nolite pugnare contra Dominum Deum patrum vestrorum quia non vobis expedit</span></p>
<p id="micah-13-13"><span class="verse-num">13:13</span> <span class="verse-body">haec illo loquente Hieroboam retro moliebatur insidias cumque ex adverso hostium staret ignorantem Iudam suo ambiebat exercitu</span></p>
<p id="micah-13-14"><span class="verse-num">13:14</span> <span class="verse-body">respiciensque Iudas vidit instare bellum ex adverso et post tergum et clamavit ad Dominum ac sacerdotes tubis canere coeperunt</span></p>
<p id="micah-13-15"><span class="verse-num">13:15</span> <span class="verse-body">omnesque viri Iuda vociferati sunt et ecce illis clamantibus perterruit Deus Hieroboam et omnem Israhel qui stabat ex adverso Abia et Iuda</span></p>
<p id="micah-13-16"><span class="verse-num">13:16</span> <span class="verse-body">fugeruntque filii Israhel Iudam et tradidit eos Deus in manu eorum</span></p>
<p id="micah-13-17"><span class="verse-num">13:17</span> <span class="verse-body">percussit ergo eos Abia et populus eius plaga magna et corruerunt vulnerati ex Israhel quingenta milia virorum fortium</span></p>
<p id="micah-13-18"><span class="verse-num">13:18</span> <span class="verse-body">humiliatique sunt filii Israhel in tempore illo et vehementissime confortati filii Iuda eo quod sperassent in Domino Deo patrum suorum</span></p>
<p id="micah-13-19"><span class="verse-num">13:19</span> <span class="verse-body">persecutus est autem Abia fugientem Hieroboam et cepit civitates eius Bethel et filias eius et Hiesena cum filiabus suis Ephron quoque et filias eius</span></p>
<p id="micah-13-20"><span class="verse-num">13:20</span> <span class="verse-body">nec valuit ultra resistere Hieroboam in diebus Abia quem percussit Dominus et mortuus est</span></p>
<p id="micah-13-21"><span class="verse-num">13:21</span> <span class="verse-body">igitur Abia confortato imperio suo accepit uxores quattuordecim procreavitque viginti duos filios et sedecim filias</span></p>
<p id="micah-13-22"><span class="verse-num">13:22</span> <span class="verse-body">reliqua autem sermonum Abia viarumque et operum eius scripta sunt diligentissime in libro prophetae Addo __________________________________________________________________</span></p>
<h2 id="micah-ch-14">Chapter 14</h2>
<p class="verses"><a href="#micah-14-1">1</a> <a href="#micah-14-2">2</a> <a href="#micah-14-3">3</a> <a href="#micah-14-4">4</a> <a href="#micah-14-5">5</a> <a href="#micah-14-6">6</a> <a href="#micah-14-7">7</a> <a href="#micah-14-8">8</a> <a href="#micah-14-9">9</a> <a href="#micah-14-10">10</a> <a href="#micah-14-11">11</a> <a href="#micah-14-12">12</a> <a href="#micah-14-13">13</a> <a href="#micah-14-14">14</a> <a href="#micah-14-15">15</a></p>
<p id="micah-14-1"><span class="verse-num">14:1</span> <span class="verse-body">dormivit autem Abia cum patribus suis et sepelierunt eum in civitate David regnavitque Asa filius eius pro eo in cuius diebus quievit terra annis decem</span></p>
<p id="micah-14-2"><span class="verse-num">14:2</span> <span class="verse-body">fecit autem Asa quod bonum et placitum erat in conspectu Dei sui et subvertit altaria peregrini cultus et excelsa</span></p>
<p id="micah-14-3"><span class="verse-num">14:3</span> <span class="verse-body">et confregit statuas lucosque succidit</span></p>
<p id="micah-14-4"><span class="verse-num">14:4</span> <span class="verse-body">ac praecepit Iudae ut quaereret Dominum Deum patrum suorum et faceret legem et universa mandata</span></p>
<p id="micah-14-5"><span class="verse-num">14:5</span> <span class="verse-body">et abstulit e cunctis urbibus Iuda aras et fana et regnavit in pace</span></p>
<p id="micah-14-6"><span class="verse-num">14:6</span> <span class="verse-body">aedificavit quoque urbes munitas in Iuda quia quietus erat et nulla temporibus eius bella surrexerant pacem Domino largiente</span></p>
<p id="micah-14-7"><span class="verse-num">14:7</span> <span class="verse-body">dixit autem Iudae aedificemus civitates istas et vallemus muris et roboremus turribus et portis et seris donec a bellis quieta sunt omnia eo quod quaesierimus Dominum Deum patrum nostrorum et dederit nobis pacem per gyrum aedificaverunt igitur et nullum in extruendo inpedimentum fuit</span></p>
<p id="micah-14-8"><span class="verse-num">14:8</span> <span class="verse-body">habuit autem Asa in exercitu suo portantium scuta et hastas de Iuda trecenta milia de Beniamin vero scutariorum et sagittariorum ducenta octoginta milia omnes isti viri fortissimi</span></p>
<p id="micah-14-9"><span class="verse-num">14:9</span> <span class="verse-body">egressus est autem contra eos Zara Aethiops cum exercitu decies centena milia et curribus trecentis et venit usque Maresa</span></p>
<p id="micah-14-10"><span class="verse-num">14:10</span> <span class="verse-body">porro Asa perrexit obviam et instruxit aciem ad bellum in valle Sephata quae est iuxta Maresa</span></p>
<p id="micah-14-11"><span class="verse-num">14:11</span> <span class="verse-body">et invocavit Dominum Deum et ait Domine non est apud te ulla distantia utrum in paucis auxilieris an in pluribus adiuva nos Domine Deus noster in te enim et in tuo nomine habentes fiduciam venimus contra hanc multitudinem Domine Deus noster tu es non praevaleat contra te homo</span></p>
<p id="micah-14-12"><span class="verse-num">14:12</span> <span class="verse-body">exterruit itaque Dominus Aethiopas coram Asa et Iuda fugeruntque Aethiopes</span></p>
<p id="micah-14-13"><span class="verse-num">14:13</span> <span class="verse-body">et persecutus est eos Asa et populus qui cum eo erat usque Gerar et ruerunt Aethiopes usque ad internicionem quia Domino caedente contriti sunt et exercitu illius proeliante tulerunt ergo spolia multa</span></p>
<p id="micah-14-14"><span class="verse-num">14:14</span> <span class="verse-body">et percusserunt omnes civitates per circuitum Gerare grandis quippe cunctos terror invaserat et diripuerunt urbes et multam praedam asportaverunt</span></p>
<p id="micah-14-15"><span class="verse-num">14:15</span> <span class="verse-body">sed et caulas ovium destruentes tulerunt pecorum infinitam multitudinem et camelorum reversique sunt Hierusalem __________________________________________________________________</span></p>
<h2 id="micah-ch-15">Chapter 15</h2>
<p class="verses"><a href="#micah-15-1">1</a> <a href="#micah-15-2">2</a> <a href="#micah-15-3">3</a> <a href="#micah-15-4">4</a> <a href="#micah-15-5">5</a> <a href="#micah-15-6">6</a> <a href="#micah-15-7">7</a> <a href="#micah-15-8">8</a> <a href="#micah-15-9">9</a> <a href="#micah-15-10">10</a> <a href="#micah-15-11">11</a> <a href="#micah-15-12">12</a> <a href="#micah-15-13">13</a> <a href="#micah-15-14">14</a> <a href="#micah-15-15">15</a> <a href="#micah-15-16">16</a> <a href="#micah-15-17">17</a> <a href="#micah-15-18">18</a> <a href="#micah-15-19">19</a></p>
<p id="micah-15-1"><span class="verse-num">15:1</span> <span class="verse-body">Azarias autem filius Oded facto in se spiritu Dei</span></p>
<p id="micah-15-2"><span class="verse-num">15:2</span> <span class="verse-body">egressus est in occursum Asa et dixit ei audite me Asa et omnis Iuda et Beniamin Dominus vobiscum quia fuistis cum eo si quaesieritis eum invenietis si autem dereliqueritis derelinquet vos</span></p>
<p id="micah-15-3"><span class="verse-num">15:3</span> <span class="verse-body">transibunt autem multi dies in Israhel absque Deo vero et absque sacerdote doctore et absque lege</span></p>
<p id="micah-15-4"><span class="verse-num">15:4</span> <span class="verse-body">cumque reversi fuerint in angustia sua ad Dominum Deum Israhel et quaesierint eum repperient</span></p>
<p id="micah-15-5"><span class="verse-num">15:5</span> <span class="verse-body">in tempore illo non erit pax egredienti et ingredienti sed terrores undique in cunctis habitatoribus terrarum</span></p>
<p id="micah-15-6"><span class="verse-num">15:6</span> <span class="verse-body">pugnabit enim gens contra gentem et civitas contra civitatem quia Dominus conturbabit eos in omni angustia</span></p>
<p id="micah-15-7"><span class="verse-num">15:7</span> <span class="verse-body">vos ergo confortamini et non dissolvantur manus vestrae erit enim merces operi vestro</span></p>
<p id="micah-15-8"><span class="verse-num">15:8</span> <span class="verse-body">quod cum audisset Asa verba scilicet et prophetiam Oded prophetae confortatus est et abstulit idola de omni terra Iuda et Beniamin et ex urbibus quas ceperat montis Ephraim et dedicavit altare Domini quod erat ante porticum Domini</span></p>
<p id="micah-15-9"><span class="verse-num">15:9</span> <span class="verse-body">congregavitque universum Iuda et Beniamin et advenas cum eis de Ephraim et de Manasse et de Symeon plures enim ad eum confugerant ex Israhel videntes quod Dominus Deus illius esset cum eo</span></p>
<p id="micah-15-10"><span class="verse-num">15:10</span> <span class="verse-body">cumque venissent Hierusalem mense tertio anno quintodecimo regni Asa</span></p>
<p id="micah-15-11"><span class="verse-num">15:11</span> <span class="verse-body">immolaverunt Domino in die illa de manubiis et praeda quam adduxerant boves septingentos et arietes septem milia</span></p>
<p id="micah-15-12"><span class="verse-num">15:12</span> <span class="verse-body">et intravit ex more ad corroborandum foedus ut quaererent Dominum Deum patrum suorum in toto corde et in tota anima sua</span></p>
<p id="micah-15-13"><span class="verse-num">15:13</span> <span class="verse-body">si quis autem inquit non quaesierit Dominum Deum Israhel moriatur a minimo usque ad maximum a viro usque ad mulierem</span></p>
<p id="micah-15-14"><span class="verse-num">15:14</span> <span class="verse-body">iuraveruntque Domino voce magna in iubilo et in clangore tubae et in sonitu bucinarum</span></p>
<p id="micah-15-15"><span class="verse-num">15:15</span> <span class="verse-body">omnes qui erant in Iuda cum execratione in omni enim corde suo iuraverunt et in tota voluntate quaesierunt eum et invenerunt praestititque eis Dominus requiem per circuitum</span></p>
<p id="micah-15-16"><span class="verse-num">15:16</span> <span class="verse-body">sed et Maacham matrem Asa regis ex augusto deposuit imperio eo quod fecisset in luco simulacrum Priapi quod omne contrivit et in frusta comminuens conbusit in torrente Cedron</span></p>
<p id="micah-15-17"><span class="verse-num">15:17</span> <span class="verse-body">excelsa autem derelicta sunt in Israhel attamen cor Asa erat perfectum cunctis diebus eius</span></p>
<p id="micah-15-18"><span class="verse-num">15:18</span> <span class="verse-body">ea quae voverat pater suus et ipse intulit in domum Domini argentum et aurum vasorumque diversam supellectilem</span></p>
<p id="micah-15-19"><span class="verse-num">15:19</span> <span class="verse-body">bellum vero non fuit usque ad tricesimum quintum annum regni Asa __________________________________________________________________</span></p>
<h2 id="micah-ch-16">Chapter 16</h2>
<p class="verses"><a href="#micah-16-1">1</a> <a href="#micah-16-2">2</a> <a href="#micah-16-3">3</a> <a href="#micah-16-4">4</a> <a href="#micah-16-5">5</a> <a href="#micah-16-6">6</a> <a href="#micah-16-7">7</a> <a href="#micah-16-8">8</a> <a href="#micah-16-9">9</a> <a href="#micah-16-10">10</a> <a href="#micah-16-11">11</a> <a href="#micah-16-12">12</a> <a href="#micah-16-13">13</a> <a href="#micah-16-14">14</a></p>
<p id="micah-16-1"><span class="verse-num">16:1</span> <span class="verse-body">anno autem tricesimo sexto regni eius ascendit Baasa rex Israhel in Iudam et muro circumdabat Rama ut nullus tute posset egredi et ingredi de regno Asa</span></p>
<p id="micah-16-2"><span class="verse-num">16:2</span> <span class="verse-body">protulit ergo Asa argentum et aurum de thesauris domus Domini et de thesauris regis misitque ad Benadad regem Syriae qui habitabat in Damasco dicens</span></p>
<p id="micah-16-3"><span class="verse-num">16:3</span> <span class="verse-body">foedus inter me et te est pater quoque meus et pater tuus habuere concordiam quam ob rem misi tibi argentum et aurum ut rupto foedere quod habes cum Baasa rege Israhel facias eum a me recedere</span></p>
<p id="micah-16-4"><span class="verse-num">16:4</span> <span class="verse-body">quo conperto Benadad misit principes exercituum suorum ad urbes Israhel qui percusserunt Ahion et Dan et Abelmaim et universas urbes muratas Nepthalim</span></p>
<p id="micah-16-5"><span class="verse-num">16:5</span> <span class="verse-body">quod cum audisset Baasa desivit aedificare Rama et intermisit opus suum</span></p>
<p id="micah-16-6"><span class="verse-num">16:6</span> <span class="verse-body">porro Asa rex adsumpsit universum Iudam et tulerunt lapides Rama et ligna quae aedificationi praeparaverat Baasa aedificavitque ex eis Gabaa et Maspha</span></p>
<p id="micah-16-7"><span class="verse-num">16:7</span> <span class="verse-body">in tempore illo venit Anani propheta ad Asam regem Iuda et dixit ei quia habuisti fiduciam in rege Syriae et non in Domino Deo tuo idcirco evasit Syriae regis exercitus de manu tua</span></p>
<p id="micah-16-8"><span class="verse-num">16:8</span> <span class="verse-body">nonne Aethiopes et Lybies multo plures erant quadrigis et equitibus et multitudine nimia quos cum Domino credidisses tradidit in manu tua</span></p>
<p id="micah-16-9"><span class="verse-num">16:9</span> <span class="verse-body">oculi enim eius contemplantur universam terram et praebent fortitudinem his qui corde perfecto credunt in eum stulte igitur egisti et propter hoc ex praesenti tempore contra te bella consurgent</span></p>
<p id="micah-16-10"><span class="verse-num">16:10</span> <span class="verse-body">iratusque Asa adversus videntem iussit eum mitti in nervum valde quippe super hoc fuerat indignatus et interfecit de populo in tempore illo plurimos</span></p>
<p id="micah-16-11"><span class="verse-num">16:11</span> <span class="verse-body">opera autem Asa prima et novissima scripta sunt in libro regum Iuda et Israhel</span></p>
<p id="micah-16-12"><span class="verse-num">16:12</span> <span class="verse-body">aegrotavit etiam Asa anno tricesimo nono regni sui dolore pedum vehementissimo et nec in infirmitate sua quaesivit Dominum sed magis in medicorum arte confisus est</span></p>
<p id="micah-16-13"><span class="verse-num">16:13</span> <span class="verse-body">dormivitque cum patribus suis et mortuus est anno quadragesimo primo regni sui</span></p>
<p id="micah-16-14"><span class="verse-num">16:14</span> <span class="verse-body">et sepelierunt eum in sepulchro suo quod foderat sibi in civitate David posueruntque eum super lectulum suum plenum aromatibus et unguentis meretriciis quae erant pigmentariorum arte confecta et conbuserunt super eum ambitione nimia __________________________________________________________________</span></p>
<h2 id="micah-ch-17">Chapter 17</h2>
<p class="verses"><a href="#micah-17-1">1</a> <a href="#micah-17-2">2</a> <a href="#micah-17-3">3</a> <a href="#micah-17-4">4</a> <a href="#micah-17-5">5</a> <a href="#micah-17-6">6</a> <a href="#micah-17-7">7</a> <a href="#micah-17-8">8</a> <a href="#micah-17-9">9</a> <a href="#micah-17-10">10</a> <a href="#micah-17-11">11</a> <a href="#micah-17-12">12</a> <a href="#micah-17-13">13</a> <a href="#micah-17-14">14</a> <a href="#micah-17-15">15</a> <a href="#micah-17-16">16</a> <a href="#micah-17-17">17</a> <a href="#micah-17-18">18</a> <a href="#micah-17-19">19</a></p>
<p id="micah-17-1"><span class="verse-num">17:1</span> <span class="verse-body">regnavit autem Iosaphat filius eius pro eo et invaluit contra Israhel</span></p>
<p id="micah-17-2"><span class="verse-num">17:2</span> <span class="verse-body">constituitque militum numeros in cunctis urbibus Iudae quae erant vallatae muris praesidiaque disposuit in terra Iuda et in civitatibus Ephraim quas ceperat Asa pater eius</span></p>
<p id="micah-17-3"><span class="verse-num">17:3</span> <span class="verse-body">et fuit Dominus cum Iosaphat quia ambulavit in viis David patris sui primis et non speravit in Baalim</span></p>
<p id="micah-17-4"><span class="verse-num">17:4</span> <span class="verse-body">sed in Deo patris sui et perrexit in praeceptis illius et non iuxta peccata Israhel</span></p>
<p id="micah-17-5"><span class="verse-num">17:5</span> <span class="verse-body">confirmavitque Dominus regnum in manu eius et dedit omnis Iuda munera Iosaphat factaeque sunt ei infinitae divitiae et multa gloria</span></p>
<p id="micah-17-6"><span class="verse-num">17:6</span> <span class="verse-body">cumque sumpsisset cor eius audaciam propter vias Domini etiam excelsa et lucos de Iuda abstulit</span></p>
<p id="micah-17-7"><span class="verse-num">17:7</span> <span class="verse-body">tertio autem anno regni sui misit de principibus suis Benail et Obdiam et Zacchariam et Nathanahel et Micheam ut docerent in civitatibus Iuda</span></p>
<p id="micah-17-8"><span class="verse-num">17:8</span> <span class="verse-body">et cum eis Levitas Semeiam et Nathaniam et Zabadiam Asahel quoque et Semiramoth et Ionathan Adoniam et Tobiam et Tobadoniam Levitas et cum eis Elisama et Ioram sacerdotes</span></p>
<p id="micah-17-9"><span class="verse-num">17:9</span> <span class="verse-body">docebantque in Iuda habentes librum legis Domini et circuibant cunctas urbes Iuda atque erudiebant populum</span></p>
<p id="micah-17-10"><span class="verse-num">17:10</span> <span class="verse-body">itaque factus est pavor Domini super omnia regna terrarum quae erant per gyrum Iuda nec audebant bellare contra Iosaphat</span></p>
<p id="micah-17-11"><span class="verse-num">17:11</span> <span class="verse-body">sed et Philisthei Iosaphat munera deferebant et vectigal argenti Arabes quoque adducebant pecora arietum septem milia septingentos et hircos totidem</span></p>
<p id="micah-17-12"><span class="verse-num">17:12</span> <span class="verse-body">crevit ergo Iosaphat et magnificatus est usque in sublime atque aedificavit in Iuda domos ad instar turrium urbesque muratas</span></p>
<p id="micah-17-13"><span class="verse-num">17:13</span> <span class="verse-body">et multa opera patravit in urbibus Iuda viri quoque bellatores et robusti erant in Hierusalem</span></p>
<p id="micah-17-14"><span class="verse-num">17:14</span> <span class="verse-body">quorum iste numerus per domos atque familias singulorum in Iuda principes exercitus Ednas dux et cum eo robustissimorum trecenta milia</span></p>
<p id="micah-17-15"><span class="verse-num">17:15</span> <span class="verse-body">post hunc Iohanan princeps et cum eo ducenta octoginta milia</span></p>
<p id="micah-17-16"><span class="verse-num">17:16</span> <span class="verse-body">post istum quoque Amasias filius Zechri consecratus Domino et cum eo ducenta milia virorum fortium</span></p>
<p id="micah-17-17"><span class="verse-num">17:17</span> <span class="verse-body">hunc sequebatur robustus ad proelia Heliada et cum eo tenentium arcum et clypeum ducenta milia</span></p>
<p id="micah-17-18"><span class="verse-num">17:18</span> <span class="verse-body">post istum etiam Iozabath et cum eo centum octoginta milia expeditorum militum</span></p>
<p id="micah-17-19"><span class="verse-num">17:19</span> <span class="verse-body">hii omnes erant ad manum regis exceptis aliis quos posuerat in urbibus muratis et in universo Iuda __________________________________________________________________</span></p>
<h2 id="micah-ch-18">Chapter 18</h2>
<p class="verses"><a href="#micah-18-1">1</a> <a href="#micah-18-2">2</a> <a href="#micah-18-3">3</a> <a href="#micah-18-4">4</a> <a href="#micah-18-5">5</a> <a href="#micah-18-6">6</a> <a href="#micah-18-7">7</a> <a href="#micah-18-8">8</a> <a href="#micah-18-9">9</a> <a href="#micah-18-10">10</a> <a href="#micah-18-11">11</a> <a href="#micah-18-12">12</a> <a href="#micah-18-13">13</a> <a href="#micah-18-14">14</a> <a href="#micah-18-15">15</a> <a href="#micah-18-16">16</a> <a href="#micah-18-17">17</a> <a href="#micah-18-18">18</a> <a href="#micah-18-19">19</a> <a href="#micah-18-20">20</a> <a href="#micah-18-21">21</a> <a href="#micah-18-22">22</a> <a href="#micah-18-23">23</a> <a href="#micah-18-24">24</a> <a href="#micah-18-25">25</a> <a href="#micah-18-26">26</a> <a href="#micah-18-27">27</a> <a href="#micah-18-28">28</a> <a href="#micah-18-29">29</a> <a href="#micah-18-30">30</a> <a href="#micah-18-31">31</a> <a href="#micah-18-32">32</a> <a href="#micah-18-33">33</a> <a href="#micah-18-34">34</a></p>
<p id="micah-18-1"><span class="verse-num">18:1</span> <span class="verse-body">fuit ergo Iosaphat dives et inclitus multum et adfinitate coniunctus est Ahab</span></p>
<p id="micah-18-2"><span class="verse-num">18:2</span> <span class="verse-body">descenditque post annos ad eum in Samariam ad cuius adventum mactavit Ahab arietes et boves plurimos et populo qui venerat cum eo persuasitque illi ut ascenderet in Ramoth Galaad</span></p>
<p id="micah-18-3"><span class="verse-num">18:3</span> <span class="verse-body">dixitque Ahab rex Israhel ad Iosaphat regem Iuda veni mecum in Ramoth Galaad cui ille respondit ut ego et tu sicut populus tuus sic et populus meus tecumque erimus in bello</span></p>
<p id="micah-18-4"><span class="verse-num">18:4</span> <span class="verse-body">dixitque Iosaphat ad regem Israhel consule obsecro inpraesentiarum sermonem Domini</span></p>
<p id="micah-18-5"><span class="verse-num">18:5</span> <span class="verse-body">congregavitque rex Israhel prophetarum quadringentos viros et dixit ad eos in Ramoth Galaad ad bellandum ire debemus an quiescere at illi ascende inquiunt et tradet Deus in manu regis</span></p>
<p id="micah-18-6"><span class="verse-num">18:6</span> <span class="verse-body">dixitque Iosaphat numquid non est hic prophetes Domini ut ab illo etiam requiramus</span></p>
<p id="micah-18-7"><span class="verse-num">18:7</span> <span class="verse-body">et ait rex Israhel ad Iosaphat est vir unus a quo possumus quaerere Domini voluntatem sed ego odi eum quia non prophetat mihi bonum sed malum omni tempore est autem Micheas filius Iembla dixitque Iosaphat ne loquaris rex hoc modo</span></p>
<p id="micah-18-8"><span class="verse-num">18:8</span> <span class="verse-body">vocavit ergo rex Israhel unum de eunuchis et dixit ei voca cito Micheam filium Iembla</span></p>
<p id="micah-18-9"><span class="verse-num">18:9</span> <span class="verse-body">porro rex Israhel et Iosaphat rex Iuda uterque sedebant in solio suo vestiti cultu regio sedebant autem in area iuxta portam Samariae omnesque prophetae vaticinabantur coram eis</span></p>
<p id="micah-18-10"><span class="verse-num">18:10</span> <span class="verse-body">Sedecias vero filius Chanana fecit sibi cornua ferrea et ait haec dicit Dominus his ventilabis Syriam donec conteras eam</span></p>
<p id="micah-18-11"><span class="verse-num">18:11</span> <span class="verse-body">omnesque prophetae similiter prophetabant atque dicebant ascende in Ramoth Galaad et prosperaberis et tradet eos Dominus in manu regis</span></p>
<p id="micah-18-12"><span class="verse-num">18:12</span> <span class="verse-body">nuntius autem qui ierat ad vocandum Micheam ait illi en verba omnium prophetarum uno ore bona regi adnuntiant quaeso ergo te ut et sermo tuus ab eis non dissentiat loquarisque prospera</span></p>
<p id="micah-18-13"><span class="verse-num">18:13</span> <span class="verse-body">cui respondit Micheas vivit Dominus quia quodcumque dixerit Deus meus hoc loquar</span></p>
<p id="micah-18-14"><span class="verse-num">18:14</span> <span class="verse-body">venit ergo ad regem cui rex ait Michea ire debemus in Ramoth Galaad ad bellandum an quiescere cui ille respondit ascendite cuncta enim prospera evenient et tradentur hostes in manus vestras</span></p>
<p id="micah-18-15"><span class="verse-num">18:15</span> <span class="verse-body">dixitque rex iterum atque iterum te adiuro ut non mihi loquaris nisi quod verum est in nomine Domini</span></p>
<p id="micah-18-16"><span class="verse-num">18:16</span> <span class="verse-body">at ille ait vidi universum Israhel dispersum in montibus sicut oves absque pastore et dixit Dominus non habent isti dominos revertatur unusquisque ad domum suam in pace</span></p>
<p id="micah-18-17"><span class="verse-num">18:17</span> <span class="verse-body">et ait rex Israhel ad Iosaphat nonne dixi tibi quod non prophetaret iste mihi quicquam boni sed ea quae mala sunt</span></p>
<p id="micah-18-18"><span class="verse-num">18:18</span> <span class="verse-body">at ille idcirco ait audite verbum Domini vidi Dominum sedentem in solio suo et omnem exercitum caeli adsistentem ei a dextris et sinistris</span></p>
<p id="micah-18-19"><span class="verse-num">18:19</span> <span class="verse-body">et dixit Dominus quis decipiet Ahab regem Israhel ut ascendat et corruat in Ramoth Galaad cumque diceret unus hoc modo et alter alio</span></p>
<p id="micah-18-20"><span class="verse-num">18:20</span> <span class="verse-body">processit spiritus et stetit coram Domino et ait ego decipiam eum cui Dominus in quo inquit decipies</span></p>
<p id="micah-18-21"><span class="verse-num">18:21</span> <span class="verse-body">at ille respondit egrediar et ero spiritus mendax in ore omnium prophetarum eius dixitque Dominus decipies et praevalebis egredere et fac ita</span></p>
<p id="micah-18-22"><span class="verse-num">18:22</span> <span class="verse-body">nunc igitur ecce dedit Dominus spiritum mendacii in ore omnium prophetarum tuorum et Dominus locutus est de te mala</span></p>
<p id="micah-18-23"><span class="verse-num">18:23</span> <span class="verse-body">accessit autem Sedecias filius Chanana et percussit Micheae maxillam et ait per quam viam transivit spiritus Domini a me ut loqueretur tibi</span></p>
<p id="micah-18-24"><span class="verse-num">18:24</span> <span class="verse-body">dixitque Micheas tu ipse videbis in die illo quando ingressus fueris cubiculum de cubiculo ut abscondaris</span></p>
<p id="micah-18-25"><span class="verse-num">18:25</span> <span class="verse-body">praecepit autem rex Israhel dicens tollite Micheam et ducite eum ad Amon principem civitatis et ad Ioas filium Ammelech</span></p>
<p id="micah-18-26"><span class="verse-num">18:26</span> <span class="verse-body">et dicetis haec dicit rex mittite hunc in carcerem et date ei panis modicum et aquae pauxillum donec revertar in pace</span></p>
<p id="micah-18-27"><span class="verse-num">18:27</span> <span class="verse-body">dixitque Micheas si reversus fueris in pace non est locutus Dominus in me et ait audite populi omnes</span></p>
<p id="micah-18-28"><span class="verse-num">18:28</span> <span class="verse-body">igitur ascenderunt rex Israhel et Iosaphat rex Iuda in Ramoth Galaad</span></p>
<p id="micah-18-29"><span class="verse-num">18:29</span> <span class="verse-body">dixitque rex Israhel ad Iosaphat mutabo habitum et sic ad pugnandum vadam tu autem induere vestibus tuis mutatoque rex Israhel habitu venit ad bellum</span></p>
<p id="micah-18-30"><span class="verse-num">18:30</span> <span class="verse-body">rex autem Syriae praeceperat ducibus equitatus sui dicens ne pugnetis contra minimum aut contra maximum nisi contra solum regem Israhel</span></p>
<p id="micah-18-31"><span class="verse-num">18:31</span> <span class="verse-body">itaque cum vidissent principes equitatus Iosaphat dixerunt rex Israhel iste est et circumdederunt eum dimicantes at ille clamavit ad Dominum et auxiliatus est ei atque avertit eos ab illo</span></p>
<p id="micah-18-32"><span class="verse-num">18:32</span> <span class="verse-body">cum enim vidissent duces equitatus quod non esset rex Israhel reliquerunt eum</span></p>
<p id="micah-18-33"><span class="verse-num">18:33</span> <span class="verse-body">accidit autem ut unus e populo sagittam in incertum iaceret et percuteret regem Israhel inter cervicem et scapulas at ille aurigae suo ait converte manum tuam et educ me de acie quia vulneratus sum</span></p>
<p id="micah-18-34"><span class="verse-num">18:34</span> <span class="verse-body">et finita est pugna in die illo porro rex Israhel stabat in curru suo contra Syros usque ad vesperam et mortuus est occidente sole __________________________________________________________________</span></p>
<h2 id="micah-ch-19">Chapter 19</h2>
<p class="verses"><a href="#micah-19-1">1</a> <a href="#micah-19-2">2</a> <a href="#micah-19-3">3</a> <a href="#micah-19-4">4</a> <a href="#micah-19-5">5</a> <a href="#micah-19-6">6</a> <a href="#micah-19-7">7</a> <a href="#micah-19-8">8</a> <a href="#micah-19-9">9</a> <a href="#micah-19-10">10</a> <a href="#micah-19-11">11</a></p>
<p id="micah-19-1"><span class="verse-num">19:1</span> <span class="verse-body">reversus est autem Iosaphat rex Iuda domum suam pacifice in Hierusalem</span></p>
<p id="micah-19-2"><span class="verse-num">19:2</span> <span class="verse-body">cui occurrit Hieu filius Anani videns et ait ad eum impio praebes auxilium et his qui oderunt Dominum amicitia iungeris et idcirco iram quidem Domini merebaris</span></p>
<p id="micah-19-3"><span class="verse-num">19:3</span> <span class="verse-body">sed bona opera inventa sunt in te eo quod abstuleris lucos de terra Iuda et praeparaveris cor tuum ut requireres Dominum</span></p>
<p id="micah-19-4"><span class="verse-num">19:4</span> <span class="verse-body">habitavit ergo Iosaphat in Hierusalem rursumque egressus est ad populum de Bersabee usque ad montem Ephraim et revocavit eos ad Dominum Deum patrum suorum</span></p>
<p id="micah-19-5"><span class="verse-num">19:5</span> <span class="verse-body">constituitque iudices terrae in cunctis civitatibus Iuda munitis per singula loca</span></p>
<p id="micah-19-6"><span class="verse-num">19:6</span> <span class="verse-body">et praecipiens iudicibus videte ait quid faciatis non enim hominis exercetis iudicium sed Domini et quodcumque iudicaveritis in vos redundabit</span></p>
<p id="micah-19-7"><span class="verse-num">19:7</span> <span class="verse-body">sit timor Domini vobiscum et cum diligentia cuncta facite non est enim apud Dominum Deum nostrum iniquitas nec personarum acceptio nec cupido munerum</span></p>
<p id="micah-19-8"><span class="verse-num">19:8</span> <span class="verse-body">in Hierusalem quoque constituit Iosaphat Levitas et sacerdotes et principes familiarum ex Israhel ut iudicium et causam Domini iudicarent habitatoribus eius</span></p>
<p id="micah-19-9"><span class="verse-num">19:9</span> <span class="verse-body">praecepitque eis dicens sic agetis in timore Dei fideliter et corde perfecto</span></p>
<p id="micah-19-10"><span class="verse-num">19:10</span> <span class="verse-body">omnem causam quae venerit ad vos fratrum vestrorum qui habitant in urbibus suis inter cognationem et cognationem ubicumque quaestio est de lege de mandato de caerimoniis de iustificationibus ostendite eis ut non peccent in Dominum et ne veniat ira super vos et super fratres vestros sic ergo agetis et non peccabitis</span></p>
<p id="micah-19-11"><span class="verse-num">19:11</span> <span class="verse-body">Amarias autem sacerdos et pontifex vester in his quae ad Dominum pertinent praesidebit porro Zabadias filius Ismahel qui est dux in domo Iuda super ea opera erit quae ad regis officium pertinent habetisque magistros Levitas coram vobis confortamini et agite diligenter et erit Dominus cum bonis __________________________________________________________________</span></p>
<h2 id="micah-ch-20">Chapter 20</h2>
<p class="verses"><a href="#micah-20-1">1</a> <a href="#micah-20-2">2</a> <a href="#micah-20-3">3</a> <a href="#micah-20-4">4</a> <a href="#micah-20-5">5</a> <a href="#micah-20-6">6</a> <a href="#micah-20-7">7</a> <a href="#micah-20-8">8</a> <a href="#micah-20-9">9</a> <a href="#micah-20-10">10</a> <a href="#micah-20-11">11</a> <a href="#micah-20-12">12</a> <a href="#micah-20-13">13</a> <a href="#micah-20-14">14</a> <a href="#micah-20-15">15</a> <a href="#micah-20-16">16</a> <a href="#micah-20-17">17</a> <a href="#micah-20-18">18</a> <a href="#micah-20-19">19</a> <a href="#micah-20-20">20</a> <a href="#micah-20-21">21</a> <a href="#micah-20-22">22</a> <a href="#micah-20-23">23</a> <a href="#micah-20-24">24</a> <a href="#micah-20-25">25</a> <a href="#micah-20-26">26</a> <a href="#micah-20-27">27</a> <a href="#micah-20-28">28</a> <a href="#micah-20-29">29</a> <a href="#micah-20-30">30</a> <a href="#micah-20-31">31</a> <a href="#micah-20-32">32</a> <a href="#micah-20-33">33</a> <a href="#micah-20-34">34</a> <a href="#micah-20-35">35</a> <a href="#micah-20-36">36</a> <a href="#micah-20-37">37</a></p>
<p id="micah-20-1"><span class="verse-num">20:1</span> <span class="verse-body">post haec congregati sunt filii Moab et filii Ammon et cum eis de Ammanitis ad Iosaphat ut pugnarent contra eum</span></p>
<p id="micah-20-2"><span class="verse-num">20:2</span> <span class="verse-body">veneruntque nuntii et indicaverunt Iosaphat dicentes venit contra te multitudo magna de his locis quae trans mare sunt et de Syria et ecce consistunt in Asasonthamar quae est Engaddi</span></p>
<p id="micah-20-3"><span class="verse-num">20:3</span> <span class="verse-body">Iosaphat autem timore perterritus totum se contulit ad rogandum Dominum et praedicavit ieiunium universo Iuda</span></p>
<p id="micah-20-4"><span class="verse-num">20:4</span> <span class="verse-body">congregatusque Iudas ad precandum Dominum sed et omnes de urbibus suis venerunt ad obsecrandum eum</span></p>
<p id="micah-20-5"><span class="verse-num">20:5</span> <span class="verse-body">cumque stetisset Iosaphat in medio coetu Iudae et Hierusalem in domo Domini ante atrium novum</span></p>
<p id="micah-20-6"><span class="verse-num">20:6</span> <span class="verse-body">ait Domine Deus patrum nostrorum tu es Deus in caelo et dominaris cunctis regnis gentium in manu tua est fortitudo et potentia nec quisquam tibi potest resistere</span></p>
<p id="micah-20-7"><span class="verse-num">20:7</span> <span class="verse-body">nonne tu Deus noster interfecisti omnes habitatores terrae huius coram populo tuo Israhel et dedisti eam semini Abraham amici tui in sempiternum</span></p>
<p id="micah-20-8"><span class="verse-num">20:8</span> <span class="verse-body">habitaveruntque in ea et extruxerunt in illa sanctuarium nomini tuo dicentes</span></p>
<p id="micah-20-9"><span class="verse-num">20:9</span> <span class="verse-body">si inruerint super nos mala gladius iudicii pestilentia et fames stabimus coram domo hac in conspectu tuo in qua invocatum est nomen tuum et clamabimus ad te in tribulationibus nostris et exaudies salvosque facies</span></p>
<p id="micah-20-10"><span class="verse-num">20:10</span> <span class="verse-body">nunc igitur ecce filii Ammon et Moab et mons Seir per quos non concessisti Israheli ut transirent quando egrediebantur de Aegypto sed declinaverunt ab eis et non interfecerunt illos</span></p>
<p id="micah-20-11"><span class="verse-num">20:11</span> <span class="verse-body">e contrario agunt et nituntur eicere nos de possessione quam tradidisti nobis</span></p>
<p id="micah-20-12"><span class="verse-num">20:12</span> <span class="verse-body">Deus noster ergo non iudicabis eos in nobis quidem non tanta est fortitudo ut possimus huic multitudini resistere quae inruit super nos sed cum ignoremus quid agere debeamus hoc solum habemus residui ut oculos nostros dirigamus ad te</span></p>
<p id="micah-20-13"><span class="verse-num">20:13</span> <span class="verse-body">omnis vero Iuda stabat coram Domino cum parvulis et uxoribus et liberis suis</span></p>
<p id="micah-20-14"><span class="verse-num">20:14</span> <span class="verse-body">erat autem Hiazihel filius Zacchariae filii Banaiae filii Hiehihel filii Mathaniae Levites de filiis Asaph super quem factus est spiritus Domini in medio turbae</span></p>
<p id="micah-20-15"><span class="verse-num">20:15</span> <span class="verse-body">et ait adtendite omnis Iuda et qui habitatis Hierusalem et tu rex Iosaphat haec dicit Dominus vobis nolite timere nec paveatis hanc multitudinem non est enim vestra pugna sed Dei</span></p>
<p id="micah-20-16"><span class="verse-num">20:16</span> <span class="verse-body">cras descendetis contra eos ascensuri enim sunt per clivum nomine Sis et invenietis illos in summitate torrentis qui est contra solitudinem Hieruhel</span></p>
<p id="micah-20-17"><span class="verse-num">20:17</span> <span class="verse-body">non eritis vos qui dimicabitis sed tantummodo confidenter state et videbitis auxilium Domini super vos o Iuda et Hierusalem nolite timere nec paveatis cras egredimini contra eos et Dominus erit vobiscum</span></p>
<p id="micah-20-18"><span class="verse-num">20:18</span> <span class="verse-body">Iosaphat ergo et Iuda et omnes habitatores Hierusalem ceciderunt proni in terram coram Domino et adoraverunt eum</span></p>
<p id="micah-20-19"><span class="verse-num">20:19</span> <span class="verse-body">porro Levitae de filiis Caath et de filiis Core laudabant Dominum Deum Israhel voce magna in excelsum</span></p>
<p id="micah-20-20"><span class="verse-num">20:20</span> <span class="verse-body">cumque mane surrexissent egressi sunt per desertum Thecuae profectisque eis stans Iosaphat in medio eorum dixit audite me Iuda et omnes habitatores Hierusalem credite in Domino Deo vestro et securi eritis credite prophetis eius et cuncta evenient prospera</span></p>
<p id="micah-20-21"><span class="verse-num">20:21</span> <span class="verse-body">deditque consilium populo et statuit cantores Domini ut laudarent eum in turmis suis et antecederent exercitum ac voce consona dicerent confitemini Domino quoniam in aeternum misericordia eius</span></p>
<p id="micah-20-22"><span class="verse-num">20:22</span> <span class="verse-body">cumque coepissent laudes canere vertit Dominus insidias eorum in semet ipsos filiorum scilicet Ammon et Moab et montis Seir qui egressi fuerant ut pugnarent contra Iudam et percussi sunt</span></p>
<p id="micah-20-23"><span class="verse-num">20:23</span> <span class="verse-body">namque filii Ammon et Moab consurrexerunt adversum habitatores montis Seir ut interficerent et delerent eos cumque hoc opere perpetrassent etiam in semet ipsos versi mutuis concidere vulneribus</span></p>
<p id="micah-20-24"><span class="verse-num">20:24</span> <span class="verse-body">porro Iudas cum venisset ad speculam quae respicit solitudinem vidit procul omnem late regionem plenam cadaveribus nec superesse quemquam qui necem potuisset evadere</span></p>
<p id="micah-20-25"><span class="verse-num">20:25</span> <span class="verse-body">venit ergo Iosaphat et omnis populus cum eo ad detrahenda spolia mortuorum inveneruntque inter cadavera variam supellectilem vestes quoque et vasa pretiosissima et diripuerunt ita ut omnia portare non possent nec per tres dies spolia auferre pro praedae magnitudine</span></p>
<p id="micah-20-26"><span class="verse-num">20:26</span> <span class="verse-body">die autem quarto congregati sunt in valle Benedictionis etenim quoniam ibi benedixerant Domino vocaverunt locum illum vallis Benedictionis usque in praesentem diem</span></p>
<p id="micah-20-27"><span class="verse-num">20:27</span> <span class="verse-body">reversusque est omnis vir Iuda et habitatores Hierusalem et Iosaphat ante eos in Hierusalem cum laetitia magna eo quod dedisset eis Dominus gaudium de inimicis suis</span></p>
<p id="micah-20-28"><span class="verse-num">20:28</span> <span class="verse-body">ingressique sunt Hierusalem cum psalteriis et citharis et tubis in domum Domini</span></p>
<p id="micah-20-29"><span class="verse-num">20:29</span> <span class="verse-body">inruit autem pavor Domini super universa regna terrarum cum audissent quod pugnasset Dominus contra inimicos Israhel</span></p>
<p id="micah-20-30"><span class="verse-num">20:30</span> <span class="verse-body">quievitque regnum Iosaphat et praebuit ei Deus pacem per circuitum</span></p>
<p id="micah-20-31"><span class="verse-num">20:31</span> <span class="verse-body">regnavit igitur Iosaphat super Iudam et erat triginta quinque annorum cum regnare coepisset viginti autem et quinque annis regnavit in Hierusalem nomen matris eius Azuba filia Selachi</span></p>
<p id="micah-20-32"><span class="verse-num">20:32</span> <span class="verse-body">et ambulavit in via patris sui Asa nec declinavit ab ea faciens quae placita erant coram Domino</span></p>
<p id="micah-20-33"><span class="verse-num">20:33</span> <span class="verse-body">verumtamen excelsa non abstulit et adhuc populus non direxerat cor suum ad Dominum Deum patrum suorum</span></p>
<p id="micah-20-34"><span class="verse-num">20:34</span> <span class="verse-body">reliqua autem gestorum Iosaphat priorum et novissimorum scripta sunt in verbis Hieu filii Anani quae digessit in libro regum Israhel</span></p>
<p id="micah-20-35"><span class="verse-num">20:35</span> <span class="verse-body">post haec iniit amicitias Iosaphat rex Iuda cum Ochozia rege Israhel cuius opera fuerunt impiissima</span></p>
<p id="micah-20-36"><span class="verse-num">20:36</span> <span class="verse-body">et particeps fuit ut facerent naves quae irent in Tharsis feceruntque classem in Asiongaber</span></p>
<p id="micah-20-37"><span class="verse-num">20:37</span> <span class="verse-body">prophetavit autem Eliezer filius Dodoau de Maresa ad Iosaphat dicens quia habuisti foedus cum Ochozia percussit Dominus opera tua contritaeque sunt naves nec potuerunt ire in Tharsis __________________________________________________________________</span></p>
<h2 id="micah-ch-21">Chapter 21</h2>
<p class="verses"><a href="#micah-21-1">1</a> <a href="#micah-21-2">2</a> <a href="#micah-21-3">3</a> <a href="#micah-21-4">4</a> <a href="#micah-21-5">5</a> <a href="#micah-21-6">6</a> <a href="#micah-21-7">7</a> <a href="#micah-21-8">8</a> <a href="#micah-21-9">9</a> <a href="#micah-21-10">10</a> <a href="#micah-21-11">11</a> <a href="#micah-21-12">12</a> <a href="#micah-21-13">13</a> <a href="#micah-21-14">14</a> <a href="#micah-21-15">15</a> <a href="#micah-21-16">16</a> <a href="#micah-21-17">17</a> <a href="#micah-21-18">18</a> <a href="#micah-21-19">19</a> <a href="#micah-21-20">20</a></p>
<p id="micah-21-1"><span class="verse-num">21:1</span> <span class="verse-body">dormivit autem Iosaphat cum patribus suis et sepultus est cum eis in civitate David regnavitque Ioram filius eius pro eo</span></p>
<p id="micah-21-2"><span class="verse-num">21:2</span> <span class="verse-body">qui habuit fratres filios Iosaphat Azariam et Hiahihel et Zacchariam et Azariam et Michahel et Saphatiam omnes hii filii Iosaphat regis Israhel</span></p>
<p id="micah-21-3"><span class="verse-num">21:3</span> <span class="verse-body">deditque eis pater suus multa munera argenti et auri et pensitationes cum civitatibus munitissimis in Iuda regnum autem tradidit Ioram eo quod esset primogenitus</span></p>
<p id="micah-21-4"><span class="verse-num">21:4</span> <span class="verse-body">surrexit ergo Ioram super regnum patris sui cumque se confirmasset occidit omnes fratres suos gladio et quosdam de principibus Israhel</span></p>
<p id="micah-21-5"><span class="verse-num">21:5</span> <span class="verse-body">triginta duo annorum erat Ioram cum regnare coepisset et octo annis regnavit in Hierusalem</span></p>
<p id="micah-21-6"><span class="verse-num">21:6</span> <span class="verse-body">ambulavitque in viis regum Israhel sicut egerat domus Ahab filia quippe Ahab erat uxor eius et fecit malum in conspectu Domini</span></p>
<p id="micah-21-7"><span class="verse-num">21:7</span> <span class="verse-body">noluit autem Dominus disperdere domum David propter pactum quod inierat cum eo et quia promiserat ut daret illi lucernam et filiis eius omni tempore</span></p>
<p id="micah-21-8"><span class="verse-num">21:8</span> <span class="verse-body">in diebus illis rebellavit Edom ne esset subditus Iudae et constituit sibi regem</span></p>
<p id="micah-21-9"><span class="verse-num">21:9</span> <span class="verse-body">cumque transisset Ioram cum principibus suis et cuncto equitatu qui erat secum surrexit nocte et percussit Edom qui se circumdederat et omnes duces equitatus eius</span></p>
<p id="micah-21-10"><span class="verse-num">21:10</span> <span class="verse-body">attamen rebellavit Edom ne esset sub dicione Iuda usque ad hanc diem eo tempore et Lobna recessit ne esset sub manu illius dereliquerat enim Dominum Deum patrum suorum</span></p>
<p id="micah-21-11"><span class="verse-num">21:11</span> <span class="verse-body">insuper et excelsa fabricatus est in urbibus Iuda et fornicari fecit habitatores Hierusalem et praevaricari Iudam</span></p>
<p id="micah-21-12"><span class="verse-num">21:12</span> <span class="verse-body">adlatae sunt autem ei litterae ab Helia propheta in quibus scriptum erat haec dicit Dominus Deus David patris tui quoniam non ambulasti in viis Iosaphat patris tui et in viis Asa regis Iuda</span></p>
<p id="micah-21-13"><span class="verse-num">21:13</span> <span class="verse-body">sed incessisti per iter regum Israhel et fornicari fecisti Iudam et habitatores Hierusalem imitatus fornicationem domus Ahab insuper et fratres tuos domum patris tui meliores te occidisti</span></p>
<p id="micah-21-14"><span class="verse-num">21:14</span> <span class="verse-body">ecce Dominus percutiet te plaga magna cum populo tuo et filiis et uxoribus tuis universaque substantia tua</span></p>
<p id="micah-21-15"><span class="verse-num">21:15</span> <span class="verse-body">tu autem aegrotabis pessimo languore uteri donec egrediantur vitalia tua paulatim per dies singulos</span></p>
<p id="micah-21-16"><span class="verse-num">21:16</span> <span class="verse-body">suscitavit ergo Dominus contra Ioram spiritum Philisthinorum et Arabum qui confines sunt Aethiopibus</span></p>
<p id="micah-21-17"><span class="verse-num">21:17</span> <span class="verse-body">et ascenderunt in terram Iuda et vastaverunt eam diripueruntque cunctam substantiam quae inventa est in domo regis insuper et filios eius et uxores nec remansit ei filius nisi Ioachaz qui minimus natu erat</span></p>
<p id="micah-21-18"><span class="verse-num">21:18</span> <span class="verse-body">et super haec omnia percussit eum Dominus alvi languore insanabili</span></p>
<p id="micah-21-19"><span class="verse-num">21:19</span> <span class="verse-body">cumque diei succederet dies et temporum spatia volverentur duorum annorum expletus est circulus et sic longa consumptus tabe ita ut egereret etiam viscera sua languore pariter et vita caruit mortuusque est in infirmitate pessima et non fecit ei populus secundum morem conbustionis exequias sicut fecerat maioribus eius</span></p>
<p id="micah-21-20"><span class="verse-num">21:20</span> <span class="verse-body">triginta duum annorum fuit cum regnare coepisset et octo annis regnavit in Hierusalem ambulavitque non recte et sepelierunt eum in civitate David verumtamen non in sepulchro regum __________________________________________________________________</span></p>
<h2 id="micah-ch-22">Chapter 22</h2>
<p class="verses"><a href="#micah-22-1">1</a> <a href="#micah-22-2">2</a> <a href="#micah-22-3">3</a> <a href="#micah-22-4">4</a> <a href="#micah-22-5">5</a> <a href="#micah-22-6">6</a> <a href="#micah-22-7">7</a> <a href="#micah-22-8">8</a> <a href="#micah-22-9">9</a> <a href="#micah-22-10">10</a> <a href="#micah-22-11">11</a> <a href="#micah-22-12">12</a></p>
<p id="micah-22-1"><span class="verse-num">22:1</span> <span class="verse-body">constituerunt autem habitatores Hierusalem Ochoziam filium eius minimum regem pro eo omnes enim maiores natu qui ante eum fuerant interfecerant latrones Arabum qui inruerant in castra regnavitque Ochozias filius Ioram regis Iuda</span></p>
<p id="micah-22-2"><span class="verse-num">22:2</span> <span class="verse-body">filius quadraginta duo annorum erat Ochozias cum regnare coepisset et uno anno regnavit in Hierusalem nomen matris eius Otholia filia Amri</span></p>
<p id="micah-22-3"><span class="verse-num">22:3</span> <span class="verse-body">sed et ipse ingressus est per vias domus Ahab mater enim eius inpulit eum ut impie ageret</span></p>
<p id="micah-22-4"><span class="verse-num">22:4</span> <span class="verse-body">fecit igitur malum in conspectu Domini sicut domus Ahab ipsi enim fuerunt ei consiliarii post mortem patris sui in interitum eius</span></p>
<p id="micah-22-5"><span class="verse-num">22:5</span> <span class="verse-body">ambulavitque in consiliis eorum et perrexit cum Ioram filio Ahab rege Israhel in bellum contra Azahel regem Syriae in Ramoth Galaad vulneraveruntque Syri Ioram</span></p>
<p id="micah-22-6"><span class="verse-num">22:6</span> <span class="verse-body">qui reversus est ut curaretur in Hiezrahel multas enim plagas acceperat in supradicto certamine igitur Azarias filius Ioram rex Iuda descendit ut inviseret Ioram filium Ahab in Hiezrahel aegrotantem</span></p>
<p id="micah-22-7"><span class="verse-num">22:7</span> <span class="verse-body">voluntatis quippe fuit Dei adversum Ochoziam ut veniret ad Ioram et cum venisset egrederetur cum eo adversum Hieu filium Namsi quem unxit Dominus ut deleret domum Ahab</span></p>
<p id="micah-22-8"><span class="verse-num">22:8</span> <span class="verse-body">cum ergo subverteret Hieu domum Ahab invenit principes Iuda et filios fratrum Ochoziae qui ministrabant ei et interfecit illos</span></p>
<p id="micah-22-9"><span class="verse-num">22:9</span> <span class="verse-body">ipsumque perquirens Ochoziam conprehendit latentem in Samaria adductumque ad se occidit et sepelierunt eum eo quod esset filius Iosaphat qui quaesierat Dominum in toto corde suo nec erat ultra spes aliqua ut de stirpe regnaret Ochoziae</span></p>
<p id="micah-22-10"><span class="verse-num">22:10</span> <span class="verse-body">siquidem Otholia mater eius videns quod mortuus esset filius suus surrexit et interfecit omnem stirpem regiam domus Ioram</span></p>
<p id="micah-22-11"><span class="verse-num">22:11</span> <span class="verse-body">porro Iosabeth filia regis tulit Ioas filium Ochoziae et furata est eum de medio filiorum regis cum interficerentur absconditque cum nutrice sua in cubiculo lectulorum Iosabeth autem quae absconderat eum erat filia regis Ioram uxor Ioiadae pontificis soror Ochoziae et idcirco Otholia non interfecit eum</span></p>
<p id="micah-22-12"><span class="verse-num">22:12</span> <span class="verse-body">fuit ergo cum eis in domo Dei absconditus sex annis quibus regnavit Otholia super terram __________________________________________________________________</span></p>
<h2 id="micah-ch-23">Chapter 23</h2>
<p class="verses"><a href="#micah-23-1">1</a> <a href="#micah-23-2">2</a> <a href="#micah-23-3">3</a> <a href="#micah-23-4">4</a> <a href="#micah-23-5">5</a> <a href="#micah-23-6">6</a> <a href="#micah-23-7">7</a> <a href="#micah-23-8">8</a> <a href="#micah-23-9">9</a> <a href="#micah-23-10">10</a> <a href="#micah-23-11">11</a> <a href="#micah-23-12">12</a> <a href="#micah-23-13">13</a> <a href="#micah-23-14">14</a> <a href="#micah-23-15">15</a> <a href="#micah-23-16">16</a> <a href="#micah-23-17">17</a> <a href="#micah-23-18">18</a> <a href="#micah-23-19">19</a> <a href="#micah-23-20">20</a> <a href="#micah-23-21">21</a></p>
<p id="micah-23-1"><span class="verse-num">23:1</span> <span class="verse-body">anno autem septimo confortatus Ioiadae adsumpsit centuriones Azariam videlicet filium Hieroam et Ismahel filium Iohanan Azariam quoque filium Oded et Maasiam filium Adaiae et Elisaphat filium Zechri et iniit cum eis foedus</span></p>
<p id="micah-23-2"><span class="verse-num">23:2</span> <span class="verse-body">qui circumeuntes Iudam congregaverunt Levitas de cunctis urbibus Iuda et principes familiarum Israhel veneruntque in Hierusalem</span></p>
<p id="micah-23-3"><span class="verse-num">23:3</span> <span class="verse-body">iniit igitur omnis multitudo pactum in domo Domini cum rege dixitque ad eos Ioiadae ecce filius regis regnabit sicut locutus est Dominus super filios David</span></p>
<p id="micah-23-4"><span class="verse-num">23:4</span> <span class="verse-body">iste est ergo sermo quem facietis</span></p>
<p id="micah-23-5"><span class="verse-num">23:5</span> <span class="verse-body">tertia pars vestrum qui veniunt ad sabbatum sacerdotum et Levitarum et ianitorum erit in portis tertia vero pars ad domum regis et tertia in porta quae appellatur Fundamenti omne vero reliquum vulgus sit in atriis domus Domini</span></p>
<p id="micah-23-6"><span class="verse-num">23:6</span> <span class="verse-body">nec quisquam alius ingrediatur domum Domini nisi sacerdotes et qui ministrant de Levitis ipsi tantummodo ingrediantur quia sanctificati sunt et omne reliquum vulgus observet custodias Domini</span></p>
<p id="micah-23-7"><span class="verse-num">23:7</span> <span class="verse-body">Levitae autem circumdent regem habentes singuli arma sua et si quis alius ingressus fuerit templum interficiatur sintque cum rege et intrante et egrediente</span></p>
<p id="micah-23-8"><span class="verse-num">23:8</span> <span class="verse-body">fecerunt igitur Levitae et universus Iuda iuxta omnia quae praeceperat Ioiadae pontifex et adsumpserunt singuli viros qui sub se erant et veniebant per ordinem sabbati cum his qui iam impleverant sabbatum et egressuri erant siquidem Ioiadae pontifex non dimiserat abire turmas quae sibi per singulas ebdomadas succedere consueverant</span></p>
<p id="micah-23-9"><span class="verse-num">23:9</span> <span class="verse-body">deditque Ioiadae sacerdos centurionibus lanceas clypeosque et peltas regis David quas consecraverat in domo Domini</span></p>
<p id="micah-23-10"><span class="verse-num">23:10</span> <span class="verse-body">constituitque omnem populum tenentium pugiones a parte templi dextra usque ad partem templi sinistram coram altari et templo per circuitum regis</span></p>
<p id="micah-23-11"><span class="verse-num">23:11</span> <span class="verse-body">et eduxerunt filium regis et inposuerunt ei diadema dederuntque in manu eius tenendam legem et constituerunt eum regem unxit quoque illum Ioiadae pontifex et filii eius inprecatique sunt atque dixerunt vivat rex</span></p>
<p id="micah-23-12"><span class="verse-num">23:12</span> <span class="verse-body">quod cum audisset Otholia vocem scilicet currentium atque laudantium regem ingressa est ad populum in templum Domini</span></p>
<p id="micah-23-13"><span class="verse-num">23:13</span> <span class="verse-body">cumque vidisset regem stantem super gradum in introitu et principes turmasque circa eum omnem quoque populum terrae gaudentem atque clangentem tubis et diversi generis organis concinentem vocemque laudantium scidit vestimenta sua et ait insidiae insidiae</span></p>
<p id="micah-23-14"><span class="verse-num">23:14</span> <span class="verse-body">egressus autem Ioiadae pontifex ad centuriones et principes exercitus dixit eis educite illam extra septa templi et interficiatur foris gladio praecepitque sacerdos ne occideretur in domo Domini</span></p>
<p id="micah-23-15"><span class="verse-num">23:15</span> <span class="verse-body">et inposuerunt cervicibus eius manus cumque intrasset portam Equorum domus regis interfecerunt eam ibi</span></p>
<p id="micah-23-16"><span class="verse-num">23:16</span> <span class="verse-body">pepigit autem Ioiadae foedus inter se universumque populum et regem ut esset populus Domini</span></p>
<p id="micah-23-17"><span class="verse-num">23:17</span> <span class="verse-body">itaque ingressus est omnis populus domum Baal et destruxerunt eam et altaria ac simulacra illius confregerunt Matthan quoque sacerdotem Baal interfecerunt ante aras</span></p>
<p id="micah-23-18"><span class="verse-num">23:18</span> <span class="verse-body">constituit autem Ioiadae praepositos in domo Domini et sub manibus sacerdotum ac Levitarum quos distribuit David in domo Domini ut offerrent holocausta Domino sicut scriptum est in lege Mosi in gaudio et canticis iuxta dispositionem David</span></p>
<p id="micah-23-19"><span class="verse-num">23:19</span> <span class="verse-body">constituit quoque ianitores in portis domus Domini ut non ingrederetur eam inmundus in omni re</span></p>
<p id="micah-23-20"><span class="verse-num">23:20</span> <span class="verse-body">adsumpsitque centuriones et fortissimos viros ac principes populi et omne vulgus terrae et fecerunt descendere regem de domo Domini et introire per medium portae superioris in domum regis et conlocaverunt eum in solio regali</span></p>
<p id="micah-23-21"><span class="verse-num">23:21</span> <span class="verse-body">laetatusque est omnis populus terrae et urbs quievit porro Otholia interfecta est gladio __________________________________________________________________</span></p>
<h2 id="micah-ch-24">Chapter 24</h2>
<p class="verses"><a href="#micah-24-1">1</a> <a href="#micah-24-2">2</a> <a href="#micah-24-3">3</a> <a href="#micah-24-4">4</a> <a href="#micah-24-5">5</a> <a href="#micah-24-6">6</a> <a href="#micah-24-7">7</a> <a href="#micah-24-8">8</a> <a href="#micah-24-9">9</a> <a href="#micah-24-10">10</a> <a href="#micah-24-11">11</a> <a href="#micah-24-12">12</a> <a href="#micah-24-13">13</a> <a href="#micah-24-14">14</a> <a href="#micah-24-15">15</a> <a href="#micah-24-16">16</a> <a href="#micah-24-17">17</a> <a href="#micah-24-18">18</a> <a href="#micah-24-19">19</a> <a href="#micah-24-20">20</a> <a href="#micah-24-21">21</a> <a href="#micah-24-22">22</a> <a href="#micah-24-23">23</a> <a href="#micah-24-24">24</a> <a href="#micah-24-25">25</a> <a href="#micah-24-26">26</a> <a href="#micah-24-27">27</a></p>
<p id="micah-24-1"><span class="verse-num">24:1</span> <span class="verse-body">septem annorum erat Ioas cum regnare coepisset et quadraginta annis regnavit in Hierusalem nomen matris eius Sebia de Bersabee</span></p>
<p id="micah-24-2"><span class="verse-num">24:2</span> <span class="verse-body">fecitque quod bonum est coram Domino cunctis diebus Ioiadae sacerdotis</span></p>
<p id="micah-24-3"><span class="verse-num">24:3</span> <span class="verse-body">accepit autem ei Ioiadae uxores duas e quibus genuit filios et filias</span></p>
<p id="micah-24-4"><span class="verse-num">24:4</span> <span class="verse-body">post quae placuit Ioas ut instauraret domum Domini</span></p>
<p id="micah-24-5"><span class="verse-num">24:5</span> <span class="verse-body">congregavitque sacerdotes et Levitas et dixit eis egredimini ad civitates Iuda et colligite de universo Israhel pecuniam ad sarta tecta templi Dei vestri per singulos annos festinatoque hoc facite porro Levitae egere neglegentius</span></p>
<p id="micah-24-6"><span class="verse-num">24:6</span> <span class="verse-body">vocavitque rex Ioiadae principem et dixit ei quare non tibi fuit curae ut cogeres Levitas inferre de Iuda et de Hierusalem pecuniam quae constituta est a Mose servo Domini ut inferret eam omnis multitudo Israhel in tabernaculum testimonii</span></p>
<p id="micah-24-7"><span class="verse-num">24:7</span> <span class="verse-body">Otholia enim impiissima et filii eius destruxerunt domum Domini et de universis quae sanctificata fuerant templo Domini ornaverunt fanum Baalim</span></p>
<p id="micah-24-8"><span class="verse-num">24:8</span> <span class="verse-body">praecepit ergo rex et fecerunt arcam posueruntque eam iuxta portam domus Domini forinsecus</span></p>
<p id="micah-24-9"><span class="verse-num">24:9</span> <span class="verse-body">et praedicatum est in Iuda et Hierusalem ut deferrent singuli pretium Domino quod constituit Moses servus Dei super omnem Israhel in deserto</span></p>
<p id="micah-24-10"><span class="verse-num">24:10</span> <span class="verse-body">laetatique sunt cuncti principes et omnis populus et ingressi contulerunt in arcam Domini atque miserunt ita ut impleretur</span></p>
<p id="micah-24-11"><span class="verse-num">24:11</span> <span class="verse-body">cumque tempus esset ut deferrent arcam coram rege per manus Levitarum videbant enim multam pecuniam ingrediebatur scriba regis et quem primus sacerdos constituerat effundebantque pecuniam quae erat in arca porro arcam reportabant ad locum suum sicque faciebant per singulos dies et congregata est infinita pecunia</span></p>
<p id="micah-24-12"><span class="verse-num">24:12</span> <span class="verse-body">quam dederunt rex et Ioiada his qui praeerant operibus domus Domini at illi conducebant ex ea caesores lapidum et artifices operum singulorum ut instaurarent domum Domini fabros quoque ferri et aeris ut quod cadere coeperat fulciretur</span></p>
<p id="micah-24-13"><span class="verse-num">24:13</span> <span class="verse-body">egeruntque hii qui operabantur industrie et obducebatur parietum cicatrix per manus eorum ac suscitaverunt domum Domini in statum pristinum et firme eam stare fecerunt</span></p>
<p id="micah-24-14"><span class="verse-num">24:14</span> <span class="verse-body">cumque conplessent omnia opera detulerunt coram rege et Ioiadae reliquam partem pecuniae de qua facta sunt vasa templi in ministerium et ad holocausta fialae quoque et cetera vasa aurea et argentea et offerebantur holocausta in domo Domini iugiter cunctis diebus Ioiadae</span></p>
<p id="micah-24-15"><span class="verse-num">24:15</span> <span class="verse-body">senuit autem Ioiadae plenus dierum et mortuus est cum centum triginta esset annorum</span></p>
<p id="micah-24-16"><span class="verse-num">24:16</span> <span class="verse-body">sepelieruntque eum in civitate David cum regibus eo quod fecisset bonum cum Israhel et cum domo eius</span></p>
<p id="micah-24-17"><span class="verse-num">24:17</span> <span class="verse-body">postquam autem obiit Ioiada ingressi sunt principes Iuda et adoraverunt regem qui delinitus obsequiis eorum adquievit eis</span></p>
<p id="micah-24-18"><span class="verse-num">24:18</span> <span class="verse-body">et dereliquerunt templum Domini Dei patrum suorum servieruntque lucis et sculptilibus et facta est ira contra Iudam et Hierusalem propter hoc peccatum</span></p>
<p id="micah-24-19"><span class="verse-num">24:19</span> <span class="verse-body">mittebatque eis prophetas ut reverterentur ad Dominum quos protestantes illi audire nolebant</span></p>
<p id="micah-24-20"><span class="verse-num">24:20</span> <span class="verse-body">spiritus itaque Dei induit Zacchariam filium Ioiadae sacerdotem et stetit in conspectu populi et dixit eis haec dicit Dominus quare transgredimini praeceptum Domini quod vobis non proderit et dereliquistis Dominum ut derelinqueret vos</span></p>
<p id="micah-24-21"><span class="verse-num">24:21</span> <span class="verse-body">qui congregati adversus eum miserunt lapides iuxta regis imperium in atrio domus Domini</span></p>
<p id="micah-24-22"><span class="verse-num">24:22</span> <span class="verse-body">et non est recordatus Ioas rex misericordiae quam fecerat Ioiadae pater illius secum sed interfecit filium eius qui cum moreretur ait videat Dominus et requirat</span></p>
<p id="micah-24-23"><span class="verse-num">24:23</span> <span class="verse-body">cumque evolutus esset annus ascendit contra eum exercitus Syriae venitque in Iudam et Hierusalem et interfecit cunctos principes populi atque universam praedam miserunt regi Damascum</span></p>
<p id="micah-24-24"><span class="verse-num">24:24</span> <span class="verse-body">et certe cum permodicus venisset numerus Syrorum tradidit Dominus manibus eorum infinitam multitudinem eo quod reliquissent Dominum Deum patrum suorum in Ioas quoque ignominiosa exercuere iudicia</span></p>
<p id="micah-24-25"><span class="verse-num">24:25</span> <span class="verse-body">et abeuntes dimiserunt eum in languoribus magnis surrexerunt autem contra eum servi sui in ultionem sanguinis filii Ioiadae sacerdotis et occiderunt eum in lectulo suo et mortuus est sepelieruntque eum in civitate David sed non in sepulchris regum</span></p>
<p id="micah-24-26"><span class="verse-num">24:26</span> <span class="verse-body">insidiati vero sunt ei Zabath filius Semath Ammanitidis et Iozabath filius Semarith Moabitidis</span></p>
<p id="micah-24-27"><span class="verse-num">24:27</span> <span class="verse-body">porro filii eius ac summa pecuniae quae adunata fuerat sub eo et instauratio domus Dei scripta sunt diligentius in libro regum regnavitque Amasias filius eius pro eo __________________________________________________________________</span></p>
<h2 id="micah-ch-25">Chapter 25</h2>
<p class="verses"><a href="#micah-25-1">1</a> <a href="#micah-25-2">2</a> <a href="#micah-25-3">3</a> <a href="#micah-25-4">4</a> <a href="#micah-25-5">5</a> <a href="#micah-25-6">6</a> <a href="#micah-25-7">7</a> <a href="#micah-25-8">8</a> <a href="#micah-25-9">9</a> <a href="#micah-25-10">10</a> <a href="#micah-25-11">11</a> <a href="#micah-25-12">12</a> <a href="#micah-25-13">13</a> <a href="#micah-25-14">14</a> <a href="#micah-25-15">15</a> <a href="#micah-25-16">16</a> <a href="#micah-25-17">17</a> <a href="#micah-25-18">18</a> <a href="#micah-25-19">19</a> <a href="#micah-25-20">20</a> <a href="#micah-25-21">21</a> <a href="#micah-25-22">22</a> <a href="#micah-25-23">23</a> <a href="#micah-25-24">24</a> <a href="#micah-25-25">25</a> <a href="#micah-25-26">26</a> <a href="#micah-25-27">27</a> <a href="#micah-25-28">28</a></p>
<p id="micah-25-1"><span class="verse-num">25:1</span> <span class="verse-body">viginti quinque annorum erat Amasias cum regnare coepisset et viginti novem annis regnavit in Hierusalem nomen matris eius Ioaden de Hierusalem</span></p>
<p id="micah-25-2"><span class="verse-num">25:2</span> <span class="verse-body">fecitque bonum in conspectu Domini verumtamen non in corde perfecto</span></p>
<p id="micah-25-3"><span class="verse-num">25:3</span> <span class="verse-body">cumque roboratum sibi videret imperium iugulavit servos qui occiderant regem patrem suum</span></p>
<p id="micah-25-4"><span class="verse-num">25:4</span> <span class="verse-body">sed filios eorum non interfecit sicut scriptum est in libro legis Mosi ubi praecepit Dominus dicens non occidentur patres pro filiis neque filii pro patribus suis sed unusquisque in suo peccato morietur</span></p>
<p id="micah-25-5"><span class="verse-num">25:5</span> <span class="verse-body">congregavit igitur Amasias Iudam et constituit eos per familias tribunosque et centuriones in universo Iuda et Beniamin et recensuit a viginti annis sursum invenitque triginta milia iuvenum qui egrederentur ad pugnam et tenerent hastam et clypeum</span></p>
<p id="micah-25-6"><span class="verse-num">25:6</span> <span class="verse-body">mercede quoque conduxit de Israhel centum milia robustorum centum talentis argenti</span></p>
<p id="micah-25-7"><span class="verse-num">25:7</span> <span class="verse-body">venit autem homo Dei ad illum et ait o rex ne egrediatur tecum exercitus Israhel non est enim Dominus cum Israhel et cunctis filiis Ephraim</span></p>
<p id="micah-25-8"><span class="verse-num">25:8</span> <span class="verse-body">quod si putas in robore exercitus bella consistere superari te faciet Deus ab hostibus Dei quippe est et adiuvare et in fugam vertere</span></p>
<p id="micah-25-9"><span class="verse-num">25:9</span> <span class="verse-body">dixitque Amasias ad hominem Dei quid ergo fiet de centum talentis quae dedi militibus Israhel et respondit ei homo Dei habet Dominus unde tibi dare possit multo his plura</span></p>
<p id="micah-25-10"><span class="verse-num">25:10</span> <span class="verse-body">separavit itaque Amasias exercitum qui venerat ad eum ex Ephraim ut reverteretur in locum suum at illi contra Iudam vehementer irati reversi sunt in regionem suam</span></p>
<p id="micah-25-11"><span class="verse-num">25:11</span> <span class="verse-body">porro Amasias confidenter eduxit populum suum et abiit in vallem Salinarum percussitque filios Seir decem milia</span></p>
<p id="micah-25-12"><span class="verse-num">25:12</span> <span class="verse-body">et alia decem milia virorum ceperunt filii Iuda et adduxerunt ad praeruptum cuiusdam petrae praecipitaveruntque eos de summo in praeceps qui universi crepuerunt</span></p>
<p id="micah-25-13"><span class="verse-num">25:13</span> <span class="verse-body">at ille exercitus quem remiserat Amasias ne secum iret ad proelium diffusus est in civitatibus Iuda a Samaria usque Bethoron et interfectis tribus milibus diripuit praedam magnam</span></p>
<p id="micah-25-14"><span class="verse-num">25:14</span> <span class="verse-body">Amasias vero post caedem Idumeorum et adlatos deos filiorum Seir statuit illos in deos sibi et adorabat eos et illis adolebat incensum</span></p>
<p id="micah-25-15"><span class="verse-num">25:15</span> <span class="verse-body">quam ob rem iratus Dominus contra Amasiam misit ad illum prophetam qui diceret ei cur adorasti deos qui non liberaverunt populum suum de manu tua</span></p>
<p id="micah-25-16"><span class="verse-num">25:16</span> <span class="verse-body">cumque haec ille loqueretur respondit ei num consiliarius regis es quiesce ne interficiam te discedensque propheta scio inquit quod cogitaverit Dominus occidere te qui et fecisti hoc malum et insuper non adquievisti consilio meo</span></p>
<p id="micah-25-17"><span class="verse-num">25:17</span> <span class="verse-body">igitur Amasias rex Iuda inito pessimo consilio misit ad Ioas filium Ioachaz filii Hieu regem Israhel dicens veni videamus nos mutuo</span></p>
<p id="micah-25-18"><span class="verse-num">25:18</span> <span class="verse-body">at ille remisit nuntium dicens carduus qui est in Libano misit ad cedrum Libani dicens da filiam tuam filio meo uxorem et ecce bestiae quae erant in silva Libani transierunt et conculcaverunt carduum</span></p>
<p id="micah-25-19"><span class="verse-num">25:19</span> <span class="verse-body">dixisti percussi Edom et idcirco erigitur cor tuum in superbiam sede in domo tua cur malum adversum te provocas ut cadas et tu et Iudas tecum</span></p>
<p id="micah-25-20"><span class="verse-num">25:20</span> <span class="verse-body">noluit audire Amasias eo quod Domini esset voluntas ut traderetur in manibus hostium propter deos Edom</span></p>
<p id="micah-25-21"><span class="verse-num">25:21</span> <span class="verse-body">ascendit igitur Ioas rex Israhel et mutuos sibi praebuere conspectus Amasias autem rex Iuda erat in Bethsames Iudae</span></p>
<p id="micah-25-22"><span class="verse-num">25:22</span> <span class="verse-body">corruitque Iudas coram Israhel et fugit in tabernacula sua</span></p>
<p id="micah-25-23"><span class="verse-num">25:23</span> <span class="verse-body">porro Amasiam regem Iuda filium Ioas filii Ioachaz cepit Ioas rex Israhel in Bethsames et adduxit in Hierusalem destruxitque murum eius a porta Ephraim usque ad portam Anguli quadringentis cubitis</span></p>
<p id="micah-25-24"><span class="verse-num">25:24</span> <span class="verse-body">omne quoque aurum et argentum et universa vasa quae reppererat in domo Dei et apud Obededom in thesauris etiam domus regiae necnon et filios obsidum reduxit Samariam</span></p>
<p id="micah-25-25"><span class="verse-num">25:25</span> <span class="verse-body">vixit autem Amasias filius Ioas rex Iuda postquam mortuus est Ioas filius Ioachaz rex Israhel quindecim annis</span></p>
<p id="micah-25-26"><span class="verse-num">25:26</span> <span class="verse-body">reliqua vero sermonum Amasiae priorum et novissimorum scripta sunt in libro regum Iuda et Israhel</span></p>
<p id="micah-25-27"><span class="verse-num">25:27</span> <span class="verse-body">qui postquam recessit a Domino tetenderunt ei insidias in Hierusalem cumque fugisset Lachis miserunt et interfecerunt eum ibi</span></p>
<p id="micah-25-28"><span class="verse-num">25:28</span> <span class="verse-body">reportantesque super equos sepelierunt eum cum patribus suis in civitate David __________________________________________________________________</span></p>
<h2 id="micah-ch-26">Chapter 26</h2>
<p class="verses"><a href="#micah-26-1">1</a> <a href="#micah-26-2">2</a> <a href="#micah-26-3">3</a> <a href="#micah-26-4">4</a> <a href="#micah-26-5">5</a> <a href="#micah-26-6">6</a> <a href="#micah-26-7">7</a> <a href="#micah-26-8">8</a> <a href="#micah-26-9">9</a> <a href="#micah-26-10">10</a> <a href="#micah-26-11">11</a> <a href="#micah-26-12">12</a> <a href="#micah-26-13">13</a> <a href="#micah-26-14">14</a> <a href="#micah-26-15">15</a> <a href="#micah-26-16">16</a> <a href="#micah-26-17">17</a> <a href="#micah-26-18">18</a> <a href="#micah-26-19">19</a> <a href="#micah-26-20">20</a> <a href="#micah-26-21">21</a> <a href="#micah-26-22">22</a> <a href="#micah-26-23">23</a></p>
<p id="micah-26-1"><span class="verse-num">26:1</span> <span class="verse-body">omnis autem populus Iuda filium eius Oziam annorum sedecim constituit regem pro patre suo Amasia</span></p>
<p id="micah-26-2"><span class="verse-num">26:2</span> <span class="verse-body">ipse aedificavit Ahilath et restituit eam dicioni Iudae postquam dormivit rex cum patribus suis</span></p>
<p id="micah-26-3"><span class="verse-num">26:3</span> <span class="verse-body">sedecim annorum erat Ozias cum regnare coepisset et quinquaginta duobus annis regnavit in Hierusalem nomen matris eius Hiechelia de Hierusalem</span></p>
<p id="micah-26-4"><span class="verse-num">26:4</span> <span class="verse-body">fecitque quod erat rectum in oculis Domini iuxta omnia quae fecerat Amasias pater eius</span></p>
<p id="micah-26-5"><span class="verse-num">26:5</span> <span class="verse-body">et exquisivit Deum in diebus Zacchariae intellegentis et videntis Deum cumque requireret Dominum direxit eum in omnibus</span></p>
<p id="micah-26-6"><span class="verse-num">26:6</span> <span class="verse-body">denique egressus est et pugnavit contra Philisthim et destruxit murum Geth et murum Iabniae murumque Azoti aedificavit quoque oppida in Azoto et in Philisthim</span></p>
<p id="micah-26-7"><span class="verse-num">26:7</span> <span class="verse-body">et adiuvit eum Deus contra Philisthim et contra Arabas qui habitabant in Gurbaal et contra Ammanitas</span></p>
<p id="micah-26-8"><span class="verse-num">26:8</span> <span class="verse-body">pendebantque Ammanitae munera Oziae et divulgatum est nomen eius usque ad introitum Aegypti propter crebras victorias</span></p>
<p id="micah-26-9"><span class="verse-num">26:9</span> <span class="verse-body">aedificavitque Ozias turres in Hierusalem super portam Anguli et super portam Vallis et reliquas in eodem muri latere firmavitque eas</span></p>
<p id="micah-26-10"><span class="verse-num">26:10</span> <span class="verse-body">extruxit etiam turres in solitudine et fodit cisternas plurimas eo quod haberet multa pecora tam in campestribus quam in heremi vastitate vineas quoque habuit et vinitores in montibus et in Carmelo erat quippe homo agriculturae deditus</span></p>
<p id="micah-26-11"><span class="verse-num">26:11</span> <span class="verse-body">fuit autem exercitus bellatorum eius qui procedebant ad proelia sub manu Hiehihel scribae Maasiaeque doctoris et sub manu Ananiae qui erat de ducibus regis</span></p>
<p id="micah-26-12"><span class="verse-num">26:12</span> <span class="verse-body">omnisque numerus principum per familias virorum fortium duum milium sescentorum</span></p>
<p id="micah-26-13"><span class="verse-num">26:13</span> <span class="verse-body">et sub eis universus exercitus trecentorum et septem milium quingentorum qui erant apti ad bella et pro rege contra adversarios dimicabant</span></p>
<p id="micah-26-14"><span class="verse-num">26:14</span> <span class="verse-body">praeparavit quoque eis Ozias id est cuncto exercitui clypeos et hastas et galeas et loricas arcusque et fundas ad iaciendos lapides</span></p>
<p id="micah-26-15"><span class="verse-num">26:15</span> <span class="verse-body">et fecit in Hierusalem diversi generis machinas quas in turribus conlocavit et in angulis murorum ut mitterent sagittas et saxa grandia egressumque est nomen eius procul eo quod auxiliaretur ei Dominus et corroborasset illum</span></p>
<p id="micah-26-16"><span class="verse-num">26:16</span> <span class="verse-body">sed cum roboratus esset elevatum est cor eius in interitum suum et neglexit Dominum Deum suum ingressusque templum Domini adolere voluit incensum super altare thymiamatis</span></p>
<p id="micah-26-17"><span class="verse-num">26:17</span> <span class="verse-body">statimque ingressus post eum Azarias sacerdos et cum eo sacerdotes Domini octoginta viri fortissimi</span></p>
<p id="micah-26-18"><span class="verse-num">26:18</span> <span class="verse-body">restiterunt regi atque dixerunt non est tui officii Ozia ut adoleas incensum Domino sed sacerdotum hoc est filiorum Aaron qui consecrati sunt ad huiuscemodi ministerium egredere de sanctuario ne contempseris quia non reputabitur tibi in gloriam hoc a Domino Deo</span></p>
<p id="micah-26-19"><span class="verse-num">26:19</span> <span class="verse-body">iratusque est Ozias et tenens in manu turibulum ut adoleret incensum minabatur sacerdotibus statimque orta est lepra in fronte eius coram sacerdotibus in domo Domini super altare thymiamatis</span></p>
<p id="micah-26-20"><span class="verse-num">26:20</span> <span class="verse-body">cumque respexisset eum Azarias pontifex et omnes reliqui sacerdotes viderunt lepram in fronte eius et festinato expulerunt eum sed et ipse perterritus adceleravit egredi eo quod sensisset ilico plagam Domini</span></p>
<p id="micah-26-21"><span class="verse-num">26:21</span> <span class="verse-body">fuit igitur Ozias rex leprosus usque ad diem mortis suae et habitavit in domo separata plenus lepra ob quam et eiectus fuerat de domo Domini porro Ioatham filius eius rexit domum regis et iudicabat populum terrae</span></p>
<p id="micah-26-22"><span class="verse-num">26:22</span> <span class="verse-body">reliqua autem sermonum Oziae priorum et novissimorum scripsit Esaias filius Amos propheta</span></p>
<p id="micah-26-23"><span class="verse-num">26:23</span> <span class="verse-body">dormivitque Ozias cum patribus suis et sepelierunt eum in agro regalium sepulchrorum eo quod esset leprosus regnavitque Ioatham filius eius pro eo __________________________________________________________________</span></p>
<h2 id="micah-ch-27">Chapter 27</h2>
<p class="verses"><a href="#micah-27-1">1</a> <a href="#micah-27-2">2</a> <a href="#micah-27-3">3</a> <a href="#micah-27-4">4</a> <a href="#micah-27-5">5</a> <a href="#micah-27-6">6</a> <a href="#micah-27-7">7</a> <a href="#micah-27-8">8</a> <a href="#micah-27-9">9</a></p>
<p id="micah-27-1"><span class="verse-num">27:1</span> <span class="verse-body">viginti quinque annorum erat Ioatham cum regnare coepisset et sedecim annis regnavit in Hierusalem nomen matris eius Hierusa filia Sadoc</span></p>
<p id="micah-27-2"><span class="verse-num">27:2</span> <span class="verse-body">fecitque quod rectum erat coram Domino iuxta omnia quae fecerat Ozias pater suus excepto quod non est ingressus templum Domini et adhuc populus delinquebat</span></p>
<p id="micah-27-3"><span class="verse-num">27:3</span> <span class="verse-body">ipse aedificavit portam domus Domini Excelsam et in muro Ophel multa construxit</span></p>
<p id="micah-27-4"><span class="verse-num">27:4</span> <span class="verse-body">urbes quoque aedificavit in montibus Iuda et in saltibus castella et turres</span></p>
<p id="micah-27-5"><span class="verse-num">27:5</span> <span class="verse-body">ipse pugnavit contra regem filiorum Ammon et vicit eos dederuntque ei filii Ammon in tempore illo centum talenta argenti et decem milia choros tritici ac totidem choros hordei haec ei praebuerunt filii Ammon in anno secundo et tertio</span></p>
<p id="micah-27-6"><span class="verse-num">27:6</span> <span class="verse-body">corroboratusque est Ioatham eo quod direxisset vias suas coram Domino Deo suo</span></p>
<p id="micah-27-7"><span class="verse-num">27:7</span> <span class="verse-body">reliqua autem sermonum Ioatham et omnes pugnae eius et opera scripta sunt in libro regum Israhel et Iuda</span></p>
<p id="micah-27-8"><span class="verse-num">27:8</span> <span class="verse-body">viginti quinque annorum erat cum regnare coepisset et sedecim annis regnavit in Hierusalem</span></p>
<p id="micah-27-9"><span class="verse-num">27:9</span> <span class="verse-body">dormivitque Ioatham cum patribus suis et sepelierunt eum in civitate David et regnavit Achaz filius eius pro eo __________________________________________________________________</span></p>
<h2 id="micah-ch-28">Chapter 28</h2>
<p class="verses"><a href="#micah-28-1">1</a> <a href="#micah-28-2">2</a> <a href="#micah-28-3">3</a> <a href="#micah-28-4">4</a> <a href="#micah-28-5">5</a> <a href="#micah-28-6">6</a> <a href="#micah-28-7">7</a> <a href="#micah-28-8">8</a> <a href="#micah-28-9">9</a> <a href="#micah-28-10">10</a> <a href="#micah-28-11">11</a> <a href="#micah-28-12">12</a> <a href="#micah-28-13">13</a> <a href="#micah-28-14">14</a> <a href="#micah-28-15">15</a> <a href="#micah-28-16">16</a> <a href="#micah-28-17">17</a> <a href="#micah-28-18">18</a> <a href="#micah-28-19">19</a> <a href="#micah-28-20">20</a> <a href="#micah-28-21">21</a> <a href="#micah-28-22">22</a> <a href="#micah-28-23">23</a> <a href="#micah-28-24">24</a> <a href="#micah-28-25">25</a> <a href="#micah-28-26">26</a> <a href="#micah-28-27">27</a></p>
<p id="micah-28-1"><span class="verse-num">28:1</span> <span class="verse-body">viginti annorum erat Achaz cum regnare coepisset et sedecim annis regnavit in Hierusalem non fecit rectum in conspectu Domini sicut David pater eius</span></p>
<p id="micah-28-2"><span class="verse-num">28:2</span> <span class="verse-body">sed ambulavit in viis regum Israhel insuper et statuas fudit Baalim</span></p>
<p id="micah-28-3"><span class="verse-num">28:3</span> <span class="verse-body">ipse est qui adolevit incensum in valle Benennon et lustravit filios suos in igne iuxta ritum gentium quas interfecit Dominus in adventu filiorum Israhel</span></p>
<p id="micah-28-4"><span class="verse-num">28:4</span> <span class="verse-body">sacrificabat quoque et thymiama succendebat in excelsis et in collibus et sub omni ligno frondoso</span></p>
<p id="micah-28-5"><span class="verse-num">28:5</span> <span class="verse-body">tradiditque eum Dominus Deus eius in manu regis Syriae qui percussit eum magnamque praedam de eius cepit imperio et adduxit in Damascum manibus quoque regis Israhel traditus est et percussus plaga grandi</span></p>
<p id="micah-28-6"><span class="verse-num">28:6</span> <span class="verse-body">occiditque Phacee filius Romeliae de Iuda centum viginti milia in die uno omnes viros bellatores eo quod reliquissent Dominum Deum patrum suorum</span></p>
<p id="micah-28-7"><span class="verse-num">28:7</span> <span class="verse-body">eodem tempore occidit Zechri vir potens ex Ephraim Masiam filium regis et Ezricam ducem domus eius Helcanam quoque secundum a rege</span></p>
<p id="micah-28-8"><span class="verse-num">28:8</span> <span class="verse-body">ceperuntque filii Israhel de fratribus suis ducenta milia mulierum puerorum et puellarum et infinitam praedam pertuleruntque eam in Samariam</span></p>
<p id="micah-28-9"><span class="verse-num">28:9</span> <span class="verse-body">ea tempestate erat ibi propheta Domini nomine Oded qui egressus obviam exercitui venientium in Samariam dixit eis ecce iratus Dominus Deus patrum vestrorum contra Iudam tradidit eos manibus vestris et occidistis illos atrociter ita ut caelum pertingeret vestra crudelitas</span></p>
<p id="micah-28-10"><span class="verse-num">28:10</span> <span class="verse-body">insuper filios Iuda et Hierusalem vultis vobis subicere in servos et ancillas quod nequaquam facto opus est peccatis enim super hoc Domino Deo vestro</span></p>
<p id="micah-28-11"><span class="verse-num">28:11</span> <span class="verse-body">sed audite consilium meum et reducite captivos quos adduxistis de fratribus vestris quia magnus furor Domini inminet vobis</span></p>
<p id="micah-28-12"><span class="verse-num">28:12</span> <span class="verse-body">steterunt itaque viri de principibus filiorum Ephraim Azarias filius Iohanan Barachias filius Mosollamoth Hiezechias filius Sellum et Amasa filius Adali contra eos qui veniebant de proelio</span></p>
<p id="micah-28-13"><span class="verse-num">28:13</span> <span class="verse-body">et dixerunt eis non introducetis huc captivos ne peccemus Domino quare vultis adicere super peccata nostra et vetera cumulare delicta grande quippe peccatum est et ira furoris Domini inminet super Israhel</span></p>
<p id="micah-28-14"><span class="verse-num">28:14</span> <span class="verse-body">dimiseruntque viri bellatores praedam et universa quae ceperant coram principibus et omni multitudine</span></p>
<p id="micah-28-15"><span class="verse-num">28:15</span> <span class="verse-body">steteruntque viri quos supra memoravimus et adprehendentes captivos omnesque qui nudi erant vestierunt de spoliis cumque vestissent eos et calciassent et refecissent cibo ac potu unxissent quoque propter laborem et adhibuissent eis curam quicumque ambulare non poterant et erant inbecillo corpore inposuerunt eos iumentis et adduxerunt Hierichum civitatem Palmarum ad fratres eorum ipsique reversi sunt Samariam</span></p>
<p id="micah-28-16"><span class="verse-num">28:16</span> <span class="verse-body">tempore illo misit rex Achaz ad regem Assyriorum auxilium postulans</span></p>
<p id="micah-28-17"><span class="verse-num">28:17</span> <span class="verse-body">veneruntque Idumei et percusserunt multos ex Iuda et ceperunt praedam magnam</span></p>
<p id="micah-28-18"><span class="verse-num">28:18</span> <span class="verse-body">Philisthim quoque diffusi sunt per urbes campestres et ad meridiem Iuda ceperuntque Bethsames et Ahilon et Gaderoth Soccho quoque et Thamnam et Gamzo cum viculis suis et habitaverunt in eis</span></p>
<p id="micah-28-19"><span class="verse-num">28:19</span> <span class="verse-body">humiliaverat enim Dominus Iudam propter Achaz regem Iuda eo quod nudasset eum auxilio et contemptui habuisset Dominum</span></p>
<p id="micah-28-20"><span class="verse-num">28:20</span> <span class="verse-body">adduxitque contra eum Thaglathphalnasar regem Assyriorum qui et adflixit eum et nullo resistente vastavit</span></p>
<p id="micah-28-21"><span class="verse-num">28:21</span> <span class="verse-body">igitur Achaz spoliata domo Domini et domo regum et principum dedit regi Assyriorum munera et tamen nihil ei profuit</span></p>
<p id="micah-28-22"><span class="verse-num">28:22</span> <span class="verse-body">insuper et in tempore angustiae suae auxit contemptum in Dominum ipse per se rex Achaz</span></p>
<p id="micah-28-23"><span class="verse-num">28:23</span> <span class="verse-body">immolavit diis Damasci victimas percussoribus suis et dixit dii regum Syriae auxiliantur eis quos ego placabo hostiis et aderunt mihi cum e contrario ipsi fuerint ruina eius et universo Israhel</span></p>
<p id="micah-28-24"><span class="verse-num">28:24</span> <span class="verse-body">direptis itaque Achaz omnibus vasis domus Dei atque confractis clusit ianuas templi Dei et fecit sibi altaria in universis angulis Hierusalem</span></p>
<p id="micah-28-25"><span class="verse-num">28:25</span> <span class="verse-body">in omnibus quoque urbibus Iuda extruxit aras ad cremandum tus atque ad iracundiam provocavit Dominum Deum patrum suorum</span></p>
<p id="micah-28-26"><span class="verse-num">28:26</span> <span class="verse-body">reliqua autem sermonum eius et omnium operum priorum et novissimorum scripta sunt in libro regum Iuda et Israhel</span></p>
<p id="micah-28-27"><span class="verse-num">28:27</span> <span class="verse-body">dormivitque Achaz cum patribus suis et sepelierunt eum in civitate Hierusalem neque enim receperunt eum in sepulchra regum Israhel regnavitque Ezechias filius eius pro eo __________________________________________________________________</span></p>
<h2 id="micah-ch-29">Chapter 29</h2>
<p class="verses"><a href="#micah-29-1">1</a> <a href="#micah-29-2">2</a> <a href="#micah-29-3">3</a> <a href="#micah-29-4">4</a> <a href="#micah-29-5">5</a> <a href="#micah-29-6">6</a> <a href="#micah-29-7">7</a> <a href="#micah-29-8">8</a> <a href="#micah-29-9">9</a> <a href="#micah-29-10">10</a> <a href="#micah-29-11">11</a> <a href="#micah-29-12">12</a> <a href="#micah-29-13">13</a> <a href="#micah-29-14">14</a> <a href="#micah-29-15">15</a> <a href="#micah-29-16">16</a> <a href="#micah-29-17">17</a> <a href="#micah-29-18">18</a> <a href="#micah-29-19">19</a> <a href="#micah-29-20">20</a> <a href="#micah-29-21">21</a> <a href="#micah-29-22">22</a> <a href="#micah-29-23">23</a> <a href="#micah-29-24">24</a> <a href="#micah-29-25">25</a> <a href="#micah-29-26">26</a> <a href="#micah-29-27">27</a> <a href="#micah-29-28">28</a> <a href="#micah-29-29">29</a> <a href="#micah-29-30">30</a> <a href="#micah-29-31">31</a> <a href="#micah-29-32">32</a> <a href="#micah-29-33">33</a> <a href="#micah-29-34">34</a> <a href="#micah-29-35">35</a> <a href="#micah-29-36">36</a></p>
<p id="micah-29-1"><span class="verse-num">29:1</span> <span class="verse-body">igitur Ezechias regnare coepit cum viginti quinque esset annorum et viginti novem annis regnavit in Hierusalem nomen matris eius Abia filia Zacchariae</span></p>
<p id="micah-29-2"><span class="verse-num">29:2</span> <span class="verse-body">fecitque quod erat placitum in conspectu Domini iuxta omnia quae fecerat David pater eius</span></p>
<p id="micah-29-3"><span class="verse-num">29:3</span> <span class="verse-body">ipse anno et mense primo regni sui aperuit valvas domus Domini et instauravit eas</span></p>
<p id="micah-29-4"><span class="verse-num">29:4</span> <span class="verse-body">adduxitque sacerdotes atque Levitas et congregavit eos in plateam orientalem</span></p>
<p id="micah-29-5"><span class="verse-num">29:5</span> <span class="verse-body">dixitque ad eos audite me Levitae et sanctificamini mundate domum Domini Dei patrum vestrorum auferte omnem inmunditiam de sanctuario</span></p>
<p id="micah-29-6"><span class="verse-num">29:6</span> <span class="verse-body">peccaverunt patres nostri et fecerunt malum in conspectu Domini Dei nostri derelinquentes eum averterunt facies suas a tabernaculo Domini et praebuerunt dorsum</span></p>
<p id="micah-29-7"><span class="verse-num">29:7</span> <span class="verse-body">cluserunt ostia quae erant in porticu et extinxerunt lucernas incensumque non adoleverunt et holocausta non obtulerunt in sanctuario Deo Israhel</span></p>
<p id="micah-29-8"><span class="verse-num">29:8</span> <span class="verse-body">concitatus est itaque furor Domini super Iudam et Hierusalem tradiditque eos in commotionem et in interitum et in sibilum sicut ipsi cernitis oculis vestris</span></p>
<p id="micah-29-9"><span class="verse-num">29:9</span> <span class="verse-body">en corruerunt patres nostri gladiis filii nostri et filiae nostrae et coniuges captivae ductae sunt propter hoc scelus</span></p>
<p id="micah-29-10"><span class="verse-num">29:10</span> <span class="verse-body">nunc igitur placet mihi ut ineamus foedus cum Domino Deo Israhel et avertat a nobis furorem irae suae</span></p>
<p id="micah-29-11"><span class="verse-num">29:11</span> <span class="verse-body">filii mi nolite neglegere vos elegit Dominus ut stetis coram eo et ministretis illi colatis eum et cremetis incensum</span></p>
<p id="micah-29-12"><span class="verse-num">29:12</span> <span class="verse-body">surrexerunt ergo Levitae Maath filius Amasiae et Iohel filius Azariae de filiis Caath porro de filiis Merari Cis filius Abdai et Azarias filius Iallelel de filiis autem Gersom Ioha filius Zemma et Eden filius Ioaha</span></p>
<p id="micah-29-13"><span class="verse-num">29:13</span> <span class="verse-body">at vero de filiis Elisaphan Samri et Iahihel de filiis quoque Asaph Zaccharias et Mathanias</span></p>
<p id="micah-29-14"><span class="verse-num">29:14</span> <span class="verse-body">necnon de filiis Heman Iahihel et Semei sed et de filiis Idithun Semeias et Ozihel</span></p>
<p id="micah-29-15"><span class="verse-num">29:15</span> <span class="verse-body">congregaveruntque fratres suos et sanctificati sunt et ingressi iuxta mandatum regis et imperium Domini ut expiarent domum Dei</span></p>
<p id="micah-29-16"><span class="verse-num">29:16</span> <span class="verse-body">sacerdotes quoque ingressi templum Domini ut sanctificarent illud extulerunt omnem inmunditiam quam intro reppererant in vestibulum domus Domini quam tulerunt Levitae et asportaverunt ad torrentem Cedron foras</span></p>
<p id="micah-29-17"><span class="verse-num">29:17</span> <span class="verse-body">coeperunt autem prima die mensis primi mundare et in die octava eiusdem mensis ingressi sunt porticum templi Domini expiaveruntque templum diebus octo et in die sextadecima mensis eiusdem quod coeperant impleverunt</span></p>
<p id="micah-29-18"><span class="verse-num">29:18</span> <span class="verse-body">ingressi quoque sunt ad Ezechiam regem et dixerunt ei sanctificavimus omnem domum Domini et altare holocaustoseos vasaque eius necnon et mensam propositionis cum omnibus vasis suis</span></p>
<p id="micah-29-19"><span class="verse-num">29:19</span> <span class="verse-body">cunctamque templi supellectilem quam polluerat rex Achaz in regno suo postquam praevaricatus est et ecce exposita sunt omnia coram altari Domini</span></p>
<p id="micah-29-20"><span class="verse-num">29:20</span> <span class="verse-body">consurgensque diluculo Ezechias rex adunavit omnes principes civitatis et ascendit domum Domini</span></p>
<p id="micah-29-21"><span class="verse-num">29:21</span> <span class="verse-body">obtuleruntque simul tauros septem arietes septem agnos septem et hircos septem pro peccato pro regno pro sanctuario pro Iuda dixit quoque sacerdotibus filiis Aaron ut offerrent super altare Domini</span></p>
<p id="micah-29-22"><span class="verse-num">29:22</span> <span class="verse-body">mactaverunt igitur tauros et susceperunt sacerdotes sanguinem et fuderunt illud super altare mactaverunt etiam arietes et illorum sanguinem super altare fuderunt immolaverunt agnos et fuderunt super altare sanguinem</span></p>
<p id="micah-29-23"><span class="verse-num">29:23</span> <span class="verse-body">adplicaverunt hircos pro peccato coram rege et universa multitudine inposueruntque manus suas super eos</span></p>
<p id="micah-29-24"><span class="verse-num">29:24</span> <span class="verse-body">et immolaverunt illos sacerdotes et asperserunt sanguinem eorum altari pro piaculo universi Israhelis pro omni quippe Israhel praeceperat rex ut holocaustum fieret et pro peccato</span></p>
<p id="micah-29-25"><span class="verse-num">29:25</span> <span class="verse-body">constituit quoque Levitas in domo Domini cum cymbalis et psalteriis et citharis secundum dispositionem David et Gad videntis regis et Nathan prophetae siquidem Domini praeceptum fuit per manum prophetarum eius</span></p>
<p id="micah-29-26"><span class="verse-num">29:26</span> <span class="verse-body">steteruntque Levitae tenentes organa David et sacerdotes tubas</span></p>
<p id="micah-29-27"><span class="verse-num">29:27</span> <span class="verse-body">et iussit Ezechias ut offerrent holocaustum super altare cumque offerrentur holocausta coeperunt laudes canere Domino et clangere tubis atque in diversis organis quae David rex Israhel reppererat concrepare</span></p>
<p id="micah-29-28"><span class="verse-num">29:28</span> <span class="verse-body">omni autem turba adorante cantores et hii qui tenebant tubas erant in officio suo donec conpleretur holocaustum</span></p>
<p id="micah-29-29"><span class="verse-num">29:29</span> <span class="verse-body">cumque finita esset oblatio incurvatus est rex et omnes qui erant cum eo et adoraverunt</span></p>
<p id="micah-29-30"><span class="verse-num">29:30</span> <span class="verse-body">praecepitque Ezechias et principes Levitis ut laudarent Dominum sermonibus David et Asaph videntis qui laudaverunt eum magna laetitia et curvato genu adoraverunt</span></p>
<p id="micah-29-31"><span class="verse-num">29:31</span> <span class="verse-body">Ezechias autem etiam haec addidit implestis manus vestras Domino accedite et offerte victimas et laudes in domo Domini obtulit ergo universa multitudo hostias et laudes et holocausta mente devota</span></p>
<p id="micah-29-32"><span class="verse-num">29:32</span> <span class="verse-body">porro numerus holocaustorum quae obtulit multitudo hic fuit tauros septuaginta arietes centum agnos ducentos</span></p>
<p id="micah-29-33"><span class="verse-num">29:33</span> <span class="verse-body">sanctificaveruntque Domino boves sescentos et oves tria milia</span></p>
<p id="micah-29-34"><span class="verse-num">29:34</span> <span class="verse-body">sacerdotes vero pauci erant nec poterant sufficere ut pelles holocaustorum detraherent unde et Levitae fratres eorum adiuverunt eos donec impleretur opus et sanctificarentur antistites Levitae quippe faciliori ritu sanctificantur quam sacerdotes</span></p>
<p id="micah-29-35"><span class="verse-num">29:35</span> <span class="verse-body">fuerunt igitur holocausta plurima adipes pacificorum et libamina holocaustorum et conpletus est cultus domus Domini</span></p>
<p id="micah-29-36"><span class="verse-num">29:36</span> <span class="verse-body">laetatusque est Ezechias et omnis populus eo quod ministerium Domini esset expletum de repente quippe hoc fieri placuerat __________________________________________________________________</span></p>
<h2 id="micah-ch-30">Chapter 30</h2>
<p class="verses"><a href="#micah-30-1">1</a> <a href="#micah-30-2">2</a> <a href="#micah-30-3">3</a> <a href="#micah-30-4">4</a> <a href="#micah-30-5">5</a> <a href="#micah-30-6">6</a> <a href="#micah-30-7">7</a> <a href="#micah-30-8">8</a> <a href="#micah-30-9">9</a> <a href="#micah-30-10">10</a> <a href="#micah-30-11">11</a> <a href="#micah-30-12">12</a> <a href="#micah-30-13">13</a> <a href="#micah-30-14">14</a> <a href="#micah-30-15">15</a> <a href="#micah-30-16">16</a> <a href="#micah-30-17">17</a> <a href="#micah-30-18">18</a> <a href="#micah-30-19">19</a> <a href="#micah-30-20">20</a> <a href="#micah-30-21">21</a> <a href="#micah-30-22">22</a> <a href="#micah-30-23">23</a> <a href="#micah-30-24">24</a> <a href="#micah-30-25">25</a> <a href="#micah-30-26">26</a> <a href="#micah-30-27">27</a></p>
<p id="micah-30-1"><span class="verse-num">30:1</span> <span class="verse-body">misit quoque Ezechias ad omnem Israhel et Iudam scripsitque epistulas ad Ephraim et Manassem ut venirent ad domum Domini in Hierusalem et facerent phase Domino Deo Israhel</span></p>
<p id="micah-30-2"><span class="verse-num">30:2</span> <span class="verse-body">inito ergo consilio regis et principum et universi coetus Hierusalem decreverunt ut facerent phase mense secundo</span></p>
<p id="micah-30-3"><span class="verse-num">30:3</span> <span class="verse-body">non enim occurrerant facere in tempore suo quia sacerdotes qui possent sufficere sanctificati non fuerant et populus necdum congregatus erat in Hierusalem</span></p>
<p id="micah-30-4"><span class="verse-num">30:4</span> <span class="verse-body">placuitque sermo regi et omni multitudini</span></p>
<p id="micah-30-5"><span class="verse-num">30:5</span> <span class="verse-body">et decreverunt ut mitterent nuntios in universum Israhel de Bersabee usque Dan ut venirent et facerent phase Domino Deo Israhel in Hierusalem multi enim non fecerant sicut lege praescriptum est</span></p>
<p id="micah-30-6"><span class="verse-num">30:6</span> <span class="verse-body">perrexeruntque cursores cum epistulis ex regis imperio et principum eius in universum Israhel et Iudam iuxta quod rex iusserat praedicantes filii Israhel revertimini ad Dominum Deum Abraham et Isaac et Israhel et revertetur ad reliquias quae effugerunt manum regis Assyriorum</span></p>
<p id="micah-30-7"><span class="verse-num">30:7</span> <span class="verse-body">nolite fieri sicut patres vestri et fratres qui recesserunt a Domino Deo patrum suorum et tradidit eos in interitum ut ipsi cernitis</span></p>
<p id="micah-30-8"><span class="verse-num">30:8</span> <span class="verse-body">nolite indurare cervices vestras sicut patres vestri tradite manus Domino et venite ad sanctuarium eius quod sanctificavit in aeternum servite Domino Deo patrum vestrorum et avertetur a vobis ira furoris eius</span></p>
<p id="micah-30-9"><span class="verse-num">30:9</span> <span class="verse-body">si enim vos reversi fueritis ad Dominum fratres vestri et filii habebunt misericordiam coram dominis suis qui illos duxere captivos et revertentur in terram hanc pius enim et clemens est Dominus Deus vester et non avertet faciem suam a vobis si reversi fueritis ad eum</span></p>
<p id="micah-30-10"><span class="verse-num">30:10</span> <span class="verse-body">igitur cursores pergebant velociter de civitate in civitatem per terram Ephraim et Manasse usque Zabulon illis inridentibus et subsannantibus eos</span></p>
<p id="micah-30-11"><span class="verse-num">30:11</span> <span class="verse-body">attamen quidam viri ex Aser et Manasse et Zabulon adquiescentes consilio venerunt Hierusalem</span></p>
<p id="micah-30-12"><span class="verse-num">30:12</span> <span class="verse-body">in Iuda vero facta est manus Domini ut daret eis cor unum et facerent iuxta praeceptum regis et principum verbum Domini</span></p>
<p id="micah-30-13"><span class="verse-num">30:13</span> <span class="verse-body">congregatique sunt in Hierusalem populi multi ut facerent sollemnitatem azymorum in mense secundo</span></p>
<p id="micah-30-14"><span class="verse-num">30:14</span> <span class="verse-body">et surgentes destruxerunt altaria quae erant in Hierusalem atque universa in quibus idolis adolebatur incensum subvertentes proiecerunt in torrentem Cedron</span></p>
<p id="micah-30-15"><span class="verse-num">30:15</span> <span class="verse-body">immolaverunt autem phase quartadecima die mensis secundi sacerdotes quoque atque Levitae tandem sanctificati obtulerunt holocausta in domo Domini</span></p>
<p id="micah-30-16"><span class="verse-num">30:16</span> <span class="verse-body">steteruntque in ordine suo iuxta dispositionem et legem Mosi hominis Dei sacerdotes vero suscipiebant effundendum sanguinem de manibus Levitarum</span></p>
<p id="micah-30-17"><span class="verse-num">30:17</span> <span class="verse-body">eo quod multa turba sanctificata non esset et idcirco Levitae immolarent phase his qui non occurrerant sanctificari Domino</span></p>
<p id="micah-30-18"><span class="verse-num">30:18</span> <span class="verse-body">magna etiam pars populi de Ephraim et Manasse et Isachar et Zabulon quae sanctificata non fuerat comedit phase non iuxta quod scriptum est et oravit pro eis Ezechias dicens Dominus bonus propitiabitur</span></p>
<p id="micah-30-19"><span class="verse-num">30:19</span> <span class="verse-body">cunctis qui in toto corde requirunt Dominum Deum patrum suorum et non inputabit eis quod minus sanctificati sunt</span></p>
<p id="micah-30-20"><span class="verse-num">30:20</span> <span class="verse-body">quem exaudivit Dominus et placatus est populo</span></p>
<p id="micah-30-21"><span class="verse-num">30:21</span> <span class="verse-body">feceruntque filii Israhel qui inventi sunt in Hierusalem sollemnitatem azymorum septem diebus in laetitia magna laudantes Dominum per singulos dies Levitae quoque et sacerdotes per organa quae suo officio congruebant</span></p>
<p id="micah-30-22"><span class="verse-num">30:22</span> <span class="verse-body">et locutus est Ezechias ad cor omnium Levitarum qui habebant intellegentiam bonam super Domino et comederunt septem diebus sollemnitatis immolantes victimas pacificorum et laudantes Dominum Deum patrum suorum</span></p>
<p id="micah-30-23"><span class="verse-num">30:23</span> <span class="verse-body">placuitque universae multitudini ut celebrarent etiam alios dies septem quod et fecerunt cum ingenti gaudio</span></p>
<p id="micah-30-24"><span class="verse-num">30:24</span> <span class="verse-body">Ezechias enim rex Iuda praebuerat multitudini mille tauros et septem milia ovium principes vero dederant populo tauros mille et oves decem milia sanctificata ergo est sacerdotum plurima multitudo</span></p>
<p id="micah-30-25"><span class="verse-num">30:25</span> <span class="verse-body">et hilaritate perfusa omnis turba Iuda tam sacerdotum et Levitarum quam universae frequentiae quae venerat ex Israhel proselytorum quoque de terra Israhel et habitantium in Iuda</span></p>
<p id="micah-30-26"><span class="verse-num">30:26</span> <span class="verse-body">factaque est grandis celebritas in Hierusalem qualis a diebus Salomonis filii David regis Israhel in ea urbe non fuerat</span></p>
<p id="micah-30-27"><span class="verse-num">30:27</span> <span class="verse-body">surrexerunt autem sacerdotes atque Levitae benedicentes populo et exaudita est vox eorum pervenitque oratio in habitaculum sanctum caeli __________________________________________________________________</span></p>
<h2 id="micah-ch-31">Chapter 31</h2>
<p class="verses"><a href="#micah-31-1">1</a> <a href="#micah-31-2">2</a> <a href="#micah-31-3">3</a> <a href="#micah-31-4">4</a> <a href="#micah-31-5">5</a> <a href="#micah-31-6">6</a> <a href="#micah-31-7">7</a> <a href="#micah-31-8">8</a> <a href="#micah-31-9">9</a> <a href="#micah-31-10">10</a> <a href="#micah-31-11">11</a> <a href="#micah-31-12">12</a> <a href="#micah-31-13">13</a> <a href="#micah-31-14">14</a> <a href="#micah-31-15">15</a> <a href="#micah-31-16">16</a> <a href="#micah-31-17">17</a> <a href="#micah-31-18">18</a> <a href="#micah-31-19">19</a> <a href="#micah-31-20">20</a> <a href="#micah-31-21">21</a></p>
<p id="micah-31-1"><span class="verse-num">31:1</span> <span class="verse-body">cumque haec fuissent rite celebrata egressus est omnis Israhel qui inventus fuerat in urbibus Iuda et fregerunt simulacra succideruntque lucos demoliti sunt excelsa et altaria destruxerunt non solum de universo Iuda et Beniamin sed de Ephraim quoque et Manasse donec penitus everterent reversique sunt omnes filii Israhel in possessiones et civitates suas</span></p>
<p id="micah-31-2"><span class="verse-num">31:2</span> <span class="verse-body">Ezechias vero constituit turmas sacerdotales et leviticas per divisiones suas unumquemque in officio proprio tam sacerdotum videlicet quam Levitarum ad holocausta et pacifica ut ministrarent et confiterentur canerentque in portis castrorum Domini</span></p>
<p id="micah-31-3"><span class="verse-num">31:3</span> <span class="verse-body">pars autem regis erat ut de propria eius substantia offerretur holocaustum mane semper et vespere sabbatis quoque et kalendis et sollemnitatibus ceteris sicut scriptum est in lege Mosi</span></p>
<p id="micah-31-4"><span class="verse-num">31:4</span> <span class="verse-body">praecepit etiam populo habitantium Hierusalem ut darent partes sacerdotibus et Levitis et possent vacare legi Domini</span></p>
<p id="micah-31-5"><span class="verse-num">31:5</span> <span class="verse-body">quod cum percrebruisset in auribus multitudinis plurimas obtulere primitias filii Israhel frumenti vini et olei mellis quoque et omnium quae gignit humus decimas obtulerunt</span></p>
<p id="micah-31-6"><span class="verse-num">31:6</span> <span class="verse-body">sed et filii Israhel et Iuda qui habitabant in urbibus Iuda obtulerunt decimas boum et ovium decimasque sanctorum quae voverant Domino Deo suo atque universa portantes fecerunt acervos plurimos</span></p>
<p id="micah-31-7"><span class="verse-num">31:7</span> <span class="verse-body">mense tertio coeperunt acervorum iacere fundamenta et mense septimo conpleverunt eos</span></p>
<p id="micah-31-8"><span class="verse-num">31:8</span> <span class="verse-body">cumque ingressi fuissent Ezechias et principes eius viderunt acervos et benedixerunt Domino ac populo Israhel</span></p>
<p id="micah-31-9"><span class="verse-num">31:9</span> <span class="verse-body">interrogavitque Ezechias sacerdotes et Levitas cur ita iacerent acervi</span></p>
<p id="micah-31-10"><span class="verse-num">31:10</span> <span class="verse-body">respondit illi Azarias sacerdos primus de stirpe Sadoc dicens ex quo coeperunt offerri primitiae in domo Domini comedimus et saturati sumus remanseruntque plurima eo quod benedixerit Dominus populo suo reliquiarum autem copia est ista quam cernis</span></p>
<p id="micah-31-11"><span class="verse-num">31:11</span> <span class="verse-body">praecepit igitur Ezechias ut praepararent horrea in domo Domini quod cum fecissent</span></p>
<p id="micah-31-12"><span class="verse-num">31:12</span> <span class="verse-body">intulerunt tam primitias quam decimas et quaecumque voverant fideliter fuit autem praefectus eorum Chonenias Levita et Semei frater eius secundus</span></p>
<p id="micah-31-13"><span class="verse-num">31:13</span> <span class="verse-body">post quem Ieihel et Azazias et Naath et Asahel et Ierimoth Iozabath quoque et Helihel et Iesmachias et Maath et Banaias praepositi sub manibus Choneniae et Semei fratris eius ex imperio Ezechiae regis et Azariae pontificis domus Domini ad quos omnia pertinebant</span></p>
<p id="micah-31-14"><span class="verse-num">31:14</span> <span class="verse-body">Core vero filius Iemna Levites et ianitor orientalis portae praepositus erat his quae sponte offerebantur Domino primitiisque et consecratis in sancta sanctorum</span></p>
<p id="micah-31-15"><span class="verse-num">31:15</span> <span class="verse-body">et sub cura eius Eden et Meniamin Hiesue et Sameias Amarias quoque et Sechenias in civitatibus sacerdotum ut fideliter distribuerent fratribus suis partes minoribus atque maioribus</span></p>
<p id="micah-31-16"><span class="verse-num">31:16</span> <span class="verse-body">exceptis maribus ab annis tribus et supra cunctis qui ingrediebantur templum Domini et quicquid per dies singulos conducebat in ministerio atque observationibus iuxta divisiones suas</span></p>
<p id="micah-31-17"><span class="verse-num">31:17</span> <span class="verse-body">sacerdotibus per familias et Levitis a vicesimo anno et supra per ordines et turmas suas</span></p>
<p id="micah-31-18"><span class="verse-num">31:18</span> <span class="verse-body">universaeque multitudini tam uxoribus quam liberis eorum utriusque sexus fideliter cibi de his quae sanctificata fuerant praebebantur</span></p>
<p id="micah-31-19"><span class="verse-num">31:19</span> <span class="verse-body">sed et filiorum Aaron per agros et suburbana urbium singularum dispositi erant viri qui partes distribuerent universo sexui masculino de sacerdotibus et Levitis</span></p>
<p id="micah-31-20"><span class="verse-num">31:20</span> <span class="verse-body">fecit ergo Ezechias universa quae diximus in omni Iuda operatusque est bonum et rectum et verum coram Domino Deo suo</span></p>
<p id="micah-31-21"><span class="verse-num">31:21</span> <span class="verse-body">in universa cultura ministerii domus Domini iuxta legem et caerimonias volens requirere Deum suum in toto corde suo fecitque et prosperatus est __________________________________________________________________</span></p>
<h2 id="micah-ch-32">Chapter 32</h2>
<p class="verses"><a href="#micah-32-1">1</a> <a href="#micah-32-2">2</a> <a href="#micah-32-3">3</a> <a href="#micah-32-4">4</a> <a href="#micah-32-5">5</a> <a href="#micah-32-6">6</a> <a href="#micah-32-7">7</a> <a href="#micah-32-8">8</a> <a href="#micah-32-9">9</a> <a href="#micah-32-10">10</a> <a href="#micah-32-11">11</a> <a href="#micah-32-12">12</a> <a href="#micah-32-13">13</a> <a href="#micah-32-14">14</a> <a href="#micah-32-15">15</a> <a href="#micah-32-16">16</a> <a href="#micah-32-17">17</a> <a href="#micah-32-18">18</a> <a href="#micah-32-19">19</a> <a href="#micah-32-20">20</a> <a href="#micah-32-21">21</a> <a href="#micah-32-22">22</a> <a href="#micah-32-23">23</a> <a href="#micah-32-24">24</a> <a href="#micah-32-25">25</a> <a href="#micah-32-26">26</a> <a href="#micah-32-27">27</a> <a href="#micah-32-28">28</a> <a href="#micah-32-29">29</a> <a href="#micah-32-30">30</a> <a href="#micah-32-31">31</a> <a href="#micah-32-32">32</a> <a href="#micah-32-33">33</a></p>
<p id="micah-32-1"><span class="verse-num">32:1</span> <span class="verse-body">post quae et huiuscemodi veritatem venit Sennacherib rex Assyriorum et ingressus Iudam obsedit civitates munitas volens eas capere</span></p>
<p id="micah-32-2"><span class="verse-num">32:2</span> <span class="verse-body">quod cum vidisset Ezechias venisse scilicet Sennacherib et totum belli impetum verti contra Hierusalem</span></p>
<p id="micah-32-3"><span class="verse-num">32:3</span> <span class="verse-body">inito cum principibus consilio virisque fortissimis ut obturarent capita fontium quae erant extra urbem et hoc omnium decernente sententia</span></p>
<p id="micah-32-4"><span class="verse-num">32:4</span> <span class="verse-body">congregavit plurimam multitudinem et obturaverunt cunctos fontes et rivum qui fluebat in medio terrae dicentes ne veniant reges Assyriorum et inveniant aquarum abundantiam</span></p>
<p id="micah-32-5"><span class="verse-num">32:5</span> <span class="verse-body">aedificavit quoque agens industrie omnem murum qui fuerat dissipatus et extruxit turres desuper et forinsecus alterum murum instauravitque Mello in civitate David et fecit universi generis armaturam et clypeos</span></p>
<p id="micah-32-6"><span class="verse-num">32:6</span> <span class="verse-body">constituitque principes bellatorum in exercitu et convocavit universos in platea portae civitatis ac locutus est ad cor eorum dicens</span></p>
<p id="micah-32-7"><span class="verse-num">32:7</span> <span class="verse-body">viriliter agite et confortamini nolite timere nec paveatis regem Assyriorum et universam multitudinem quae est cum eo multo enim plures nobiscum sunt quam cum illo</span></p>
<p id="micah-32-8"><span class="verse-num">32:8</span> <span class="verse-body">cum illo est brachium carneum nobiscum Dominus Deus noster qui auxiliator est noster pugnatque pro nobis confortatusque est populus huiuscemodi verbis Ezechiae regis Iuda</span></p>
<p id="micah-32-9"><span class="verse-num">32:9</span> <span class="verse-body">quae postquam gesta sunt misit Sennacherib rex Assyriorum servos suos Hierusalem ipse enim cum universo exercitu obsidebat Lachis ad Ezechiam regem Iuda et ad omnem populum qui erat in urbe dicens</span></p>
<p id="micah-32-10"><span class="verse-num">32:10</span> <span class="verse-body">haec dicit Sennacherib rex Assyriorum in quo habentes fiduciam sedetis obsessi in Hierusalem</span></p>
<p id="micah-32-11"><span class="verse-num">32:11</span> <span class="verse-body">num Ezechias decipit vos ut tradat morti in fame et siti adfirmans quod Dominus Deus vester liberet vos de manu regis Assyriorum</span></p>
<p id="micah-32-12"><span class="verse-num">32:12</span> <span class="verse-body">numquid non iste est Ezechias qui destruxit excelsa illius et altaria et praecepit Iudae et Hierusalem dicens coram altari uno adorabitis et in ipso conburetis incensum</span></p>
<p id="micah-32-13"><span class="verse-num">32:13</span> <span class="verse-body">an ignoratis quae ego fecerim et patres mei cunctis terrarum populis numquid praevaluerunt dii gentium omniumque terrarum liberare regionem suam de manu mea</span></p>
<p id="micah-32-14"><span class="verse-num">32:14</span> <span class="verse-body">quis est de universis diis gentium quas vastaverunt patres mei qui potuerit eruere populum suum de manu mea ut possit etiam Deus vester eruere vos de hac manu</span></p>
<p id="micah-32-15"><span class="verse-num">32:15</span> <span class="verse-body">non vos ergo decipiat Ezechias nec vana persuasione deludat neque credatis ei si enim nullus potuit deus cunctarum gentium atque regnorum liberare populum suum de manu mea et de manu patrum meorum consequenter nec Deus vester poterit eruere vos de hac manu</span></p>
<p id="micah-32-16"><span class="verse-num">32:16</span> <span class="verse-body">sed et alia multa locuti sunt servi eius contra Dominum Deum et contra Ezechiam servum eius</span></p>
<p id="micah-32-17"><span class="verse-num">32:17</span> <span class="verse-body">epistulas quoque scripsit plenas blasphemiae in Dominum Deum Israhel et locutus est adversus eum sicut dii gentium ceterarum non potuerunt liberare populos suos de manu mea sic et Deus Ezechiae eruere non poterit populum suum de manu ista</span></p>
<p id="micah-32-18"><span class="verse-num">32:18</span> <span class="verse-body">insuper et clamore magno lingua iudaica contra populum qui sedebat in muris Hierusalem personabat ut terreret eos et caperet civitatem</span></p>
<p id="micah-32-19"><span class="verse-num">32:19</span> <span class="verse-body">locutusque est contra Deum Hierusalem sicut adversum deos populorum terrae opera manuum hominum</span></p>
<p id="micah-32-20"><span class="verse-num">32:20</span> <span class="verse-body">oraverunt igitur Ezechias rex et Esaias filius Amos prophetes adversum hanc blasphemiam ac vociferati sunt usque in caelum</span></p>
<p id="micah-32-21"><span class="verse-num">32:21</span> <span class="verse-body">et misit Dominus angelum qui percussit omnem virum robustum et bellatorem et principem exercitus regis Assyriorum reversusque est cum ignominia in terram suam cumque ingressus esset domum dei sui filii qui egressi fuerant de utero eius interfecerunt eum gladio</span></p>
<p id="micah-32-22"><span class="verse-num">32:22</span> <span class="verse-body">salvavitque Dominus Ezechiam et habitatores Hierusalem de manu Sennacherib regis Assyriorum et de manu omnium et praestitit ei quietem per circuitum</span></p>
<p id="micah-32-23"><span class="verse-num">32:23</span> <span class="verse-body">multi etiam deferebant hostias et sacrificia Domino Hierusalem et munera Ezechiae regi Iuda qui exaltatus est post haec coram cunctis gentibus</span></p>
<p id="micah-32-24"><span class="verse-num">32:24</span> <span class="verse-body">in diebus illis aegrotavit Ezechias usque ad mortem et oravit Dominum exaudivitque eum et dedit ei signum</span></p>
<p id="micah-32-25"><span class="verse-num">32:25</span> <span class="verse-body">sed non iuxta beneficia quae acceperat retribuit quia elevatum est cor eius et facta est contra eum ira et contra Iudam ac Hierusalem</span></p>
<p id="micah-32-26"><span class="verse-num">32:26</span> <span class="verse-body">humiliatusque est postea eo quod exaltatum fuisset cor eius tam ipse quam habitatores Hierusalem et idcirco non venit super eos ira Domini in diebus Ezechiae</span></p>
<p id="micah-32-27"><span class="verse-num">32:27</span> <span class="verse-body">fuit autem Ezechias dives et inclitus valde et thesauros sibi plurimos congregavit argenti auri et lapidis pretiosi aromatum et armorum universi generis et vasorum magni pretii</span></p>
<p id="micah-32-28"><span class="verse-num">32:28</span> <span class="verse-body">apothecas quoque frumenti vini et olei et praesepia omnium iumentorum caulasque pecoribus</span></p>
<p id="micah-32-29"><span class="verse-num">32:29</span> <span class="verse-body">et urbes exaedificavit habebat quippe greges ovium et armentorum innumerabiles eo quod dedisset ei Dominus substantiam multam nimis</span></p>
<p id="micah-32-30"><span class="verse-num">32:30</span> <span class="verse-body">ipse est Ezechias qui obturavit superiorem fontem aquarum Gion et avertit eas subter ad occidentem urbis David in omnibus operibus suis fecit prospere quae voluit</span></p>
<p id="micah-32-31"><span class="verse-num">32:31</span> <span class="verse-body">attamen in legatione principum Babylonis qui missi fuerant ad eum ut interrogarent de portento quod acciderat super terram dereliquit eum Deus ut temptaretur et nota fierent omnia quae erant in corde eius</span></p>
<p id="micah-32-32"><span class="verse-num">32:32</span> <span class="verse-body">reliqua autem sermonum Ezechiae et misericordiarum eius scripta sunt in visione Esaiae filii Amos prophetae et in libro regum Iuda et Israhel</span></p>
<p id="micah-32-33"><span class="verse-num">32:33</span> <span class="verse-body">dormivitque Ezechias cum patribus suis et sepelierunt eum supra sepulchra filiorum David et celebravit eius exequias universus Iuda et omnes habitatores Hierusalem regnavitque Manasses filius eius pro eo __________________________________________________________________</span></p>
<h2 id="micah-ch-33">Chapter 33</h2>
<p class="verses"><a href="#micah-33-1">1</a> <a href="#micah-33-2">2</a> <a href="#micah-33-3">3</a> <a href="#micah-33-4">4</a> <a href="#micah-33-5">5</a> <a href="#micah-33-6">6</a> <a href="#micah-33-7">7</a> <a href="#micah-33-8">8</a> <a href="#micah-33-9">9</a> <a href="#micah-33-10">10</a> <a href="#micah-33-11">11</a> <a href="#micah-33-12">12</a> <a href="#micah-33-13">13</a> <a href="#micah-33-14">14</a> <a href="#micah-33-15">15</a> <a href="#micah-33-16">16</a> <a href="#micah-33-17">17</a> <a href="#micah-33-18">18</a> <a href="#micah-33-19">19</a> <a href="#micah-33-20">20</a> <a href="#micah-33-21">21</a> <a href="#micah-33-22">22</a> <a href="#micah-33-23">23</a> <a href="#micah-33-24">24</a> <a href="#micah-33-25">25</a></p>
<p id="micah-33-1"><span class="verse-num">33:1</span> <span class="verse-body">duodecim annorum erat Manasses cum regnare coepisset et quinquaginta quinque annis regnavit in Hierusalem</span></p>
<p id="micah-33-2"><span class="verse-num">33:2</span> <span class="verse-body">fecit autem malum coram Domino iuxta abominationes gentium quas subvertit Dominus coram filiis Israhel</span></p>
<p id="micah-33-3"><span class="verse-num">33:3</span> <span class="verse-body">et conversus instauravit excelsa quae demolitus fuerat Ezechias pater eius construxitque aras Baalim et fecit lucos et adoravit omnem militiam caeli et coluit eam</span></p>
<p id="micah-33-4"><span class="verse-num">33:4</span> <span class="verse-body">aedificavit quoque altaria in domo Domini de qua dixerat Dominus in Hierusalem erit nomen meum in aeternum</span></p>
<p id="micah-33-5"><span class="verse-num">33:5</span> <span class="verse-body">aedificavit autem ea cuncto exercitui caeli in duobus atriis domus Domini</span></p>
<p id="micah-33-6"><span class="verse-num">33:6</span> <span class="verse-body">transireque fecit filios suos per ignem in valle Benennon observabat somnia sectabatur auguria maleficis artibus inserviebat habebat secum magos et incantatores multaque mala operatus est coram Domino ut inritaret eum</span></p>
<p id="micah-33-7"><span class="verse-num">33:7</span> <span class="verse-body">sculptile quoque et conflatile signum posuit in domo Domini de qua locutus est Dominus ad David et ad Salomonem filium eius dicens in domo hac et in Hierusalem quam elegi de cunctis tribubus Israhel ponam nomen meum in sempiternum</span></p>
<p id="micah-33-8"><span class="verse-num">33:8</span> <span class="verse-body">et movere non faciam pedem Israhel de terra quam tradidi patribus eorum ita dumtaxat si custodierint facere quae praecepi eis cunctamque legem et caerimonias atque iudicia per manum Mosi</span></p>
<p id="micah-33-9"><span class="verse-num">33:9</span> <span class="verse-body">igitur Manasses seduxit Iudam et habitatores Hierusalem ut facerent malum super omnes gentes quas subverterat Dominus a facie filiorum Israhel</span></p>
<p id="micah-33-10"><span class="verse-num">33:10</span> <span class="verse-body">locutusque est Dominus ad eum et ad populum illius et adtendere noluerunt</span></p>
<p id="micah-33-11"><span class="verse-num">33:11</span> <span class="verse-body">idcirco superinduxit eis principes exercitus regis Assyriorum ceperuntque Manassen et vinctum catenis atque conpedibus duxerunt Babylonem</span></p>
<p id="micah-33-12"><span class="verse-num">33:12</span> <span class="verse-body">qui postquam coangustatus est oravit Dominum Deum suum et egit paenitentiam valde coram Deo patrum suorum</span></p>
<p id="micah-33-13"><span class="verse-num">33:13</span> <span class="verse-body">deprecatusque est eum et obsecravit intente et exaudivit orationem eius reduxitque eum Hierusalem in regnum suum et cognovit Manasses quod Dominus ipse esset Deus</span></p>
<p id="micah-33-14"><span class="verse-num">33:14</span> <span class="verse-body">post haec aedificavit murum extra civitatem David ad occidentem Gion in convalle ab introitu portae Piscium per circuitum usque ad Ophel et exaltavit illum vehementer constituitque principes exercitus in cunctis civitatibus Iuda munitis</span></p>
<p id="micah-33-15"><span class="verse-num">33:15</span> <span class="verse-body">et abstulit deos alienos et simulacrum de domo Domini aras quoque quas fecerat in monte domus Domini et in Hierusalem et proiecit omnia extra urbem</span></p>
<p id="micah-33-16"><span class="verse-num">33:16</span> <span class="verse-body">porro instauravit altare Domini et immolavit super illud victimas et pacifica et laudem praecepitque Iudae ut serviret Domino Deo Israhel</span></p>
<p id="micah-33-17"><span class="verse-num">33:17</span> <span class="verse-body">attamen adhuc populus immolabat in excelsis Domino Deo suo</span></p>
<p id="micah-33-18"><span class="verse-num">33:18</span> <span class="verse-body">reliqua autem gestorum Manasse et obsecratio eius ad Deum suum verba quoque videntium qui loquebantur ad eum in nomine Domini Dei Israhel continentur in sermonibus regum Israhel</span></p>
<p id="micah-33-19"><span class="verse-num">33:19</span> <span class="verse-body">oratio quoque eius et exauditio et cuncta peccata atque contemptus loca etiam in quibus aedificavit excelsa et fecit lucos et statuas antequam ageret paenitentiam scripta sunt in sermonibus Ozai</span></p>
<p id="micah-33-20"><span class="verse-num">33:20</span> <span class="verse-body">dormivit ergo Manasses cum patribus suis et sepelierunt eum in domo sua regnavitque pro eo filius eius Amon</span></p>
<p id="micah-33-21"><span class="verse-num">33:21</span> <span class="verse-body">viginti duo annorum erat Amon cum regnare coepisset et duobus annis regnavit in Hierusalem</span></p>
<p id="micah-33-22"><span class="verse-num">33:22</span> <span class="verse-body">fecitque malum in conspectu Domini sicut fecerat Manasses pater eius et cunctis idolis quae Manasses fuerat fabricatus immolavit atque servivit</span></p>
<p id="micah-33-23"><span class="verse-num">33:23</span> <span class="verse-body">et non est reveritus faciem Domini sicut reveritus est Manasses pater eius et multo maiora deliquit</span></p>
<p id="micah-33-24"><span class="verse-num">33:24</span> <span class="verse-body">cumque coniurassent adversus eum servi sui interfecerunt eum in domo sua</span></p>
<p id="micah-33-25"><span class="verse-num">33:25</span> <span class="verse-body">porro reliqua populi multitudo caesis his qui Amon percusserant constituit regem Iosiam filium eius pro eo __________________________________________________________________</span></p>
<h2 id="micah-ch-34">Chapter 34</h2>
<p class="verses"><a href="#micah-34-1">1</a> <a href="#micah-34-2">2</a> <a href="#micah-34-3">3</a> <a href="#micah-34-4">4</a> <a href="#micah-34-5">5</a> <a href="#micah-34-6">6</a> <a href="#micah-34-7">7</a> <a href="#micah-34-8">8</a> <a href="#micah-34-9">9</a> <a href="#micah-34-10">10</a> <a href="#micah-34-11">11</a> <a href="#micah-34-12">12</a> <a href="#micah-34-13">13</a> <a href="#micah-34-14">14</a> <a href="#micah-34-15">15</a> <a href="#micah-34-16">16</a> <a href="#micah-34-17">17</a> <a href="#micah-34-18">18</a> <a href="#micah-34-19">19</a> <a href="#micah-34-20">20</a> <a href="#micah-34-21">21</a> <a href="#micah-34-22">22</a> <a href="#micah-34-23">23</a> <a href="#micah-34-24">24</a> <a href="#micah-34-25">25</a> <a href="#micah-34-26">26</a> <a href="#micah-34-27">27</a> <a href="#micah-34-28">28</a> <a href="#micah-34-29">29</a> <a href="#micah-34-30">30</a> <a href="#micah-34-31">31</a> <a href="#micah-34-32">32</a> <a href="#micah-34-33">33</a></p>
<p id="micah-34-1"><span class="verse-num">34:1</span> <span class="verse-body">octo annorum erat Iosias cum regnare coepisset et triginta et uno annis regnavit in Hierusalem</span></p>
<p id="micah-34-2"><span class="verse-num">34:2</span> <span class="verse-body">fecitque quod erat rectum in conspectu Domini et ambulavit in viis David patris sui non declinavit neque ad dexteram neque ad sinistram</span></p>
<p id="micah-34-3"><span class="verse-num">34:3</span> <span class="verse-body">octavo autem anno regni sui cum adhuc esset puer coepit quaerere Deum patris sui David et duodecimo anno postquam coeperat mundavit Iudam et Hierusalem ab excelsis et lucis simulacrisque et sculptilibus</span></p>
<p id="micah-34-4"><span class="verse-num">34:4</span> <span class="verse-body">destruxeruntque coram eo aras Baalim et simulacra quae superposita fuerant demoliti sunt lucos etiam et sculptilia succidit atque comminuit et super tumulos eorum qui eis immolare consueverant fragmenta dispersit</span></p>
<p id="micah-34-5"><span class="verse-num">34:5</span> <span class="verse-body">ossa praeterea sacerdotum conbusit in altaribus idolorum mundavitque Iudam et Hierusalem</span></p>
<p id="micah-34-6"><span class="verse-num">34:6</span> <span class="verse-body">sed et in urbibus Manasse et Ephraim et Symeon usque Nepthalim cuncta subvertit</span></p>
<p id="micah-34-7"><span class="verse-num">34:7</span> <span class="verse-body">cumque altaria dissipasset et lucos et sculptilia contrivisset in frusta cunctaque delubra demolitus esset de universa terra Israhel reversus est Hierusalem</span></p>
<p id="micah-34-8"><span class="verse-num">34:8</span> <span class="verse-body">igitur anno octavodecimo regni sui mundata iam terra et templo Domini misit Saphan filium Eseliae et Maasiam principem civitatis et Ioha filium Ioachaz a commentariis ut instaurarent domum Domini Dei sui</span></p>
<p id="micah-34-9"><span class="verse-num">34:9</span> <span class="verse-body">qui venerunt ad Helciam sacerdotem magnum acceptamque ab eo pecuniam quae inlata fuerat in domum Domini et quam congregaverant Levitae ianitores de Manasse et Ephraim et universis reliquiis Israhel ab omni quoque Iuda et Beniamin et habitatoribus Hierusalem</span></p>
<p id="micah-34-10"><span class="verse-num">34:10</span> <span class="verse-body">tradiderunt in manibus eorum qui praeerant operariis in domo Domini ut instaurarent templum et infirma quaeque sarcirent</span></p>
<p id="micah-34-11"><span class="verse-num">34:11</span> <span class="verse-body">at illi dederunt eam artificibus et cementariis ut emerent lapides de lapidicinis et ligna ad commissuras aedificii et ad contignationem domorum quas destruxerant reges Iuda</span></p>
<p id="micah-34-12"><span class="verse-num">34:12</span> <span class="verse-body">qui fideliter cuncta faciebant erant autem praepositi operantium Iaath et Abdias de filiis Merari Zaccharias et Mosollam de filiis Caath qui urguebant opus omnes Levitae scientes organis canere</span></p>
<p id="micah-34-13"><span class="verse-num">34:13</span> <span class="verse-body">super eos vero qui ad varios usus onera portabant erant scribae et magistri de Levitis ianitores</span></p>
<p id="micah-34-14"><span class="verse-num">34:14</span> <span class="verse-body">cumque efferrent pecuniam quae inlata fuerat in templum Domini repperit Helcias sacerdos librum legis Domini per manum Mosi</span></p>
<p id="micah-34-15"><span class="verse-num">34:15</span> <span class="verse-body">et ait ad Saphan scribam librum legis inveni in domo Domini et tradidit ei</span></p>
<p id="micah-34-16"><span class="verse-num">34:16</span> <span class="verse-body">at ille intulit volumen ad regem et nuntiavit ei dicens omnia quae dedisti in manu servorum tuorum ecce conplentur</span></p>
<p id="micah-34-17"><span class="verse-num">34:17</span> <span class="verse-body">argentum quod reppertum est in domo Domini conflaverunt datumque est praefectis artificum et diversa opera fabricantium</span></p>
<p id="micah-34-18"><span class="verse-num">34:18</span> <span class="verse-body">praeterea tradidit mihi Helcias sacerdos hunc librum quem cum rege praesente recitasset</span></p>
<p id="micah-34-19"><span class="verse-num">34:19</span> <span class="verse-body">audissetque ille verba legis scidit vestimenta sua</span></p>
<p id="micah-34-20"><span class="verse-num">34:20</span> <span class="verse-body">et praecepit Helciae et Ahicam filio Saphan et Abdon filio Micha Saphan quoque scribae et Asaiae servo regis dicens</span></p>
<p id="micah-34-21"><span class="verse-num">34:21</span> <span class="verse-body">ite et orate Dominum pro me et pro reliquiis Israhel et Iuda super universis sermonibus libri istius qui reppertus est magnus enim furor Domini stillavit super nos eo quod non custodierint patres nostri verba Domini ut facerent omnia quae scripta sunt in isto volumine</span></p>
<p id="micah-34-22"><span class="verse-num">34:22</span> <span class="verse-body">abiit igitur Helcias et hii qui simul a rege missi fuerant ad Holdan propheten uxorem Sellum filii Thecuath filii Hasra custodis vestium quae habitabat Hierusalem in secunda et locuti sunt ei verba quae supra narravimus</span></p>
<p id="micah-34-23"><span class="verse-num">34:23</span> <span class="verse-body">at illa respondit eis haec dicit Dominus Deus Israhel dicite viro qui misit vos ad me</span></p>
<p id="micah-34-24"><span class="verse-num">34:24</span> <span class="verse-body">haec dicit Dominus ecce ego inducam mala super locum istum et super habitatores eius cunctaque maledicta quae scripta sunt in libro hoc quem legerunt coram rege Iuda</span></p>
<p id="micah-34-25"><span class="verse-num">34:25</span> <span class="verse-body">quia dereliquerunt me et sacrificaverunt diis alienis ut me ad iracundiam provocarent in cunctis operibus manuum suarum idcirco stillavit furor meus super locum istum et non extinguetur</span></p>
<p id="micah-34-26"><span class="verse-num">34:26</span> <span class="verse-body">ad regem autem Iuda qui misit vos pro Domino deprecando sic loquimini haec dicit Dominus Deus Israhel quoniam audisti verba voluminis</span></p>
<p id="micah-34-27"><span class="verse-num">34:27</span> <span class="verse-body">atque emollitum est cor tuum et humiliatus es in conspectu Dei super his quae dicta sunt contra locum hunc et habitatores Hierusalem reveritusque faciem meam scidisti vestimenta tua et flevisti coram me ego quoque exaudivi te dicit Dominus</span></p>
<p id="micah-34-28"><span class="verse-num">34:28</span> <span class="verse-body">iam enim colligam te ad patres tuos et infereris in sepulchrum tuum in pace nec videbunt oculi tui omne malum quod ego inducturus sum super locum istum et super habitatores eius rettulerunt itaque regi cuncta quae dixerat</span></p>
<p id="micah-34-29"><span class="verse-num">34:29</span> <span class="verse-body">at ille convocatis universis maioribus natu Iuda et Hierusalem</span></p>
<p id="micah-34-30"><span class="verse-num">34:30</span> <span class="verse-body">ascendit domum Domini unaque omnes viri Iuda et habitatores Hierusalem sacerdotes et Levitae et cunctus populus a minimo usque ad maximum quibus audientibus in domo Domini legit rex omnia verba voluminis</span></p>
<p id="micah-34-31"><span class="verse-num">34:31</span> <span class="verse-body">et stans in tribunali suo percussit foedus coram Domino ut ambularet post eum et custodiret praecepta et testimonia et iustificationes eius in toto corde suo et in tota anima sua faceretque quae scripta sunt in volumine illo quem legerat</span></p>
<p id="micah-34-32"><span class="verse-num">34:32</span> <span class="verse-body">adiuravit quoque super hoc omnes qui repperti fuerant in Hierusalem et Beniamin et fecerunt habitatores Hierusalem iuxta pactum Domini Dei patrum suorum</span></p>
<p id="micah-34-33"><span class="verse-num">34:33</span> <span class="verse-body">abstulit ergo Iosias cunctas abominationes de universis regionibus filiorum Israhel et fecit omnes qui residui erant in Israhel servire Domino Deo suo cunctis diebus eius non recesserunt a Domino Deo patrum suorum __________________________________________________________________</span></p>
<h2 id="micah-ch-35">Chapter 35</h2>
<p class="verses"><a href="#micah-35-1">1</a> <a href="#micah-35-2">2</a> <a href="#micah-35-3">3</a> <a href="#micah-35-4">4</a> <a href="#micah-35-5">5</a> <a href="#micah-35-6">6</a> <a href="#micah-35-7">7</a> <a href="#micah-35-8">8</a> <a href="#micah-35-9">9</a> <a href="#micah-35-10">10</a> <a href="#micah-35-11">11</a> <a href="#micah-35-12">12</a> <a href="#micah-35-13">13</a> <a href="#micah-35-14">14</a> <a href="#micah-35-15">15</a> <a href="#micah-35-16">16</a> <a href="#micah-35-17">17</a> <a href="#micah-35-18">18</a> <a href="#micah-35-19">19</a> <a href="#micah-35-20">20</a> <a href="#micah-35-21">21</a> <a href="#micah-35-22">22</a> <a href="#micah-35-23">23</a> <a href="#micah-35-24">24</a> <a href="#micah-35-25">25</a> <a href="#micah-35-26">26</a> <a href="#micah-35-27">27</a></p>
<p id="micah-35-1"><span class="verse-num">35:1</span> <span class="verse-body">fecit autem Iosias in Hierusalem phase Domino quod immolatum est quartadecima die mensis primi</span></p>
<p id="micah-35-2"><span class="verse-num">35:2</span> <span class="verse-body">et constituit sacerdotes in officiis suis hortatusque est eos ut ministrarent in domo Domini</span></p>
<p id="micah-35-3"><span class="verse-num">35:3</span> <span class="verse-body">Levitis quoque ad quorum eruditionem omnis Israhel sanctificabatur Domino locutus est ponite arcam in sanctuario templi quod aedificavit Salomon filius David rex Israhel nequaquam enim eam ultra portabitis nunc autem ministrate Domino Deo vestro et populo eius Israhel</span></p>
<p id="micah-35-4"><span class="verse-num">35:4</span> <span class="verse-body">et praeparate vos per domos et cognationes vestras in divisionibus singulorum sicut praecepit David rex Israhel et descripsit Salomon filius eius</span></p>
<p id="micah-35-5"><span class="verse-num">35:5</span> <span class="verse-body">ministrate in sanctuario per familias turmasque leviticas</span></p>
<p id="micah-35-6"><span class="verse-num">35:6</span> <span class="verse-body">et sanctificati immolate phase fratres etiam vestros ut possint iuxta verba quae locutus est Dominus in manu Mosi facere praeparate</span></p>
<p id="micah-35-7"><span class="verse-num">35:7</span> <span class="verse-body">dedit praeterea Iosias omni populo qui ibi fuerat inventus in sollemnitatem phase agnos et hedos de gregibus et reliqui pecoris triginta milia boumque tria milia haec de regis universa substantia</span></p>
<p id="micah-35-8"><span class="verse-num">35:8</span> <span class="verse-body">duces quoque eius sponte quod voluerant obtulerunt tam populo quam sacerdotibus et Levitis porro Helcias et Zaccharias et Iehihel principes domus Domini dederunt sacerdotibus ad faciendum phase pecora commixtim duo milia sescenta et boves trecentos</span></p>
<p id="micah-35-9"><span class="verse-num">35:9</span> <span class="verse-body">Chonenias autem Semeias etiam et Nathanahel fratres eius necnon Asabias et Iahihel et Iozabath principes Levitarum dederunt ceteris Levitis ad celebrandum phase quinque milia pecorum et boves quingentos</span></p>
<p id="micah-35-10"><span class="verse-num">35:10</span> <span class="verse-body">praeparatumque est ministerium et steterunt sacerdotes in officio suo Levitae quoque in turmis iuxta regis imperium</span></p>
<p id="micah-35-11"><span class="verse-num">35:11</span> <span class="verse-body">et immolatum est phase asperseruntque sacerdotes manu sua sanguinem et Levitae detraxerunt pelles holocaustorum</span></p>
<p id="micah-35-12"><span class="verse-num">35:12</span> <span class="verse-body">et separaverunt ea ut darent per domos et familias singulorum et offerrentur Domino sicut scriptum est in libro Mosi de bubus quoque fecere similiter</span></p>
<p id="micah-35-13"><span class="verse-num">35:13</span> <span class="verse-body">et assaverunt phase super ignem iuxta quod lege praeceptum est pacificas vero hostias coxerunt in lebetis et caccabis et ollis et festinato distribuerunt universae plebi</span></p>
<p id="micah-35-14"><span class="verse-num">35:14</span> <span class="verse-body">sibi autem et sacerdotibus postea paraverunt nam in oblatione holocaustorum et adipum usque ad noctem sacerdotes fuerant occupati unde Levitae et sibi et sacerdotibus filiis Aaron paraverunt novissimis</span></p>
<p id="micah-35-15"><span class="verse-num">35:15</span> <span class="verse-body">porro cantores filii Asaph stabant in ordine suo iuxta praeceptum David et Asaph et Heman et Idithun prophetarum regis ianitores vero per portas singulas observabant ita ut ne puncto quidem discederent a ministerio quam ob rem et fratres eorum Levitae paraverunt eis cibos</span></p>
<p id="micah-35-16"><span class="verse-num">35:16</span> <span class="verse-body">omnis igitur cultura Domini rite conpleta est in die illa ut facerent phase et offerrent holocausta super altare Domini iuxta praeceptum regis Iosiae</span></p>
<p id="micah-35-17"><span class="verse-num">35:17</span> <span class="verse-body">feceruntque filii Israhel qui repperti fuerant ibi phase in tempore illo et sollemnitatem azymorum septem diebus</span></p>
<p id="micah-35-18"><span class="verse-num">35:18</span> <span class="verse-body">non fuit phase simile huic in Israhel a diebus Samuhelis prophetae sed nec quisquam de cunctis regibus Israhel fecit phase sicut Iosias sacerdotibus et Levitis et omni Iuda et Israhel qui reppertus fuerat et habitantibus in Hierusalem</span></p>
<p id="micah-35-19"><span class="verse-num">35:19</span> <span class="verse-body">octavodecimo anno regni Iosiae hoc phase celebratum est</span></p>
<p id="micah-35-20"><span class="verse-num">35:20</span> <span class="verse-body">postquam instauraverat Iosias templum ascendit Nechao rex Aegypti ad pugnandum in Charchamis iuxta Eufraten et processit in occursum eius Iosias</span></p>
<p id="micah-35-21"><span class="verse-num">35:21</span> <span class="verse-body">at ille missis ad eum nuntiis ait quid mihi et tibi est rex Iuda non adversum te hodie venio sed contra aliam pugno domum ad quam me Deus festinato ire praecepit desine adversum Deum facere qui mecum est ne interficiat te</span></p>
<p id="micah-35-22"><span class="verse-num">35:22</span> <span class="verse-body">noluit Iosias reverti sed praeparavit contra eum bellum nec adquievit sermonibus Nechao ex ore Dei verum perrexit ut dimicaret in campo Mageddo</span></p>
<p id="micah-35-23"><span class="verse-num">35:23</span> <span class="verse-body">ibique vulneratus a sagittariis dixit pueris suis educite me de proelio quia oppido vulneratus sum</span></p>
<p id="micah-35-24"><span class="verse-num">35:24</span> <span class="verse-body">qui transtulerunt eum de curru in alterum currum qui sequebatur eum more regio et asportaverunt in Hierusalem mortuusque est et sepultus in mausoleo patrum suorum et universus Iuda et Hierusalem luxerunt eum</span></p>
<p id="micah-35-25"><span class="verse-num">35:25</span> <span class="verse-body">Hieremias maxime cuius omnes cantores atque cantrices usque in praesentem diem lamentationes super Iosia replicant et quasi lex obtinuit in Israhel ecce scriptum fertur in Lamentationibus</span></p>
<p id="micah-35-26"><span class="verse-num">35:26</span> <span class="verse-body">reliqua autem sermonum Iosiae et misericordiarum eius quae lege praecepta sunt Domini</span></p>
<p id="micah-35-27"><span class="verse-num">35:27</span> <span class="verse-body">opera quoque illius prima et novissima scripta sunt in libro regum Israhel et Iuda __________________________________________________________________</span></p>
<h2 id="micah-ch-36">Chapter 36</h2>
<p class="verses"><a href="#micah-36-1">1</a> <a href="#micah-36-2">2</a> <a href="#micah-36-3">3</a> <a href="#micah-36-4">4</a> <a href="#micah-36-5">5</a> <a href="#micah-36-6">6</a> <a href="#micah-36-7">7</a> <a href="#micah-36-8">8</a> <a href="#micah-36-9">9</a> <a href="#micah-36-10">10</a> <a href="#micah-36-11">11</a> <a href="#micah-36-12">12</a> <a href="#micah-36-13">13</a> <a href="#micah-36-14">14</a> <a href="#micah-36-15">15</a> <a href="#micah-36-16">16</a> <a href="#micah-36-17">17</a> <a href="#micah-36-18">18</a> <a href="#micah-36-19">19</a> <a href="#micah-36-20">20</a> <a href="#micah-36-21">21</a> <a href="#micah-36-22">22</a></p>
<p id="micah-36-1"><span class="verse-num">36:1</span> <span class="verse-body">tulit ergo populus terrae Ioachaz filium Iosiae et constituit regem pro patre suo in Hierusalem</span></p>
<p id="micah-36-2"><span class="verse-num">36:2</span> <span class="verse-body">viginti trium annorum erat Ioachaz cum regnare coepisset et tribus mensibus regnavit in Hierusalem</span></p>
<p id="micah-36-3"><span class="verse-num">36:3</span> <span class="verse-body">amovit autem eum rex Aegypti cum venisset Hierusalem et condemnavit terram centum talentis argenti et talento auri</span></p>
<p id="micah-36-4"><span class="verse-num">36:4</span> <span class="verse-body">constituitque regem pro eo Eliacim fratrem eius super Iudam et Hierusalem et vertit nomen eius Ioacim ipsum vero Ioachaz tulit secum et adduxit in Aegyptum</span></p>
<p id="micah-36-5"><span class="verse-num">36:5</span> <span class="verse-body">viginti quinque annorum erat Ioacim cum regnare coepisset et undecim annis regnavit in Hierusalem fecitque malum coram Domino Deo suo</span></p>
<p id="micah-36-6"><span class="verse-num">36:6</span> <span class="verse-body">contra hunc ascendit Nabuchodonosor rex Chaldeorum et vinctum catenis duxit in Babylonem</span></p>
<p id="micah-36-7"><span class="verse-num">36:7</span> <span class="verse-body">ad quam et vasa Domini transtulit et posuit ea in templo suo</span></p>
<p id="micah-36-8"><span class="verse-num">36:8</span> <span class="verse-body">reliqua autem verborum Ioacim et abominationum eius quas operatus est et quae inventa sunt in eo continentur in libro regum Israhel et Iuda regnavitque Ioachin filius eius pro eo</span></p>
<p id="micah-36-9"><span class="verse-num">36:9</span> <span class="verse-body">octo annorum erat Ioachin cum regnare coepisset et tribus mensibus ac decem diebus regnavit in Hierusalem fecitque malum in conspectu Domini</span></p>
<p id="micah-36-10"><span class="verse-num">36:10</span> <span class="verse-body">cumque anni circulus volveretur misit Nabuchodonosor rex qui et adduxerunt eum in Babylonem asportatis simul pretiosissimis vasis domus Domini regem vero constituit Sedeciam fratrem eius super Iudam et Hierusalem</span></p>
<p id="micah-36-11"><span class="verse-num">36:11</span> <span class="verse-body">viginti et unius anni erat Sedecias cum regnare coepisset et undecim annis regnavit in Hierusalem</span></p>
<p id="micah-36-12"><span class="verse-num">36:12</span> <span class="verse-body">fecitque malum in oculis Domini Dei sui nec erubuit faciem Hieremiae prophetae loquentis ad se ex ore Domini</span></p>
<p id="micah-36-13"><span class="verse-num">36:13</span> <span class="verse-body">a rege quoque Nabuchodonosor recessit qui adiuraverat eum per Deum et induravit cervicem suam et cor ut non reverteretur ad Dominum Deum Israhel</span></p>
<p id="micah-36-14"><span class="verse-num">36:14</span> <span class="verse-body">sed et universi principes sacerdotum et populus praevaricati sunt inique iuxta universas abominationes gentium et polluerunt domum Domini quam sanctificaverat sibi in Hierusalem</span></p>
<p id="micah-36-15"><span class="verse-num">36:15</span> <span class="verse-body">mittebat autem Dominus Deus patrum suorum ad illos per manum nuntiorum suorum de nocte consurgens et cotidie commonens eo quod parceret populo et habitaculo suo</span></p>
<p id="micah-36-16"><span class="verse-num">36:16</span> <span class="verse-body">at illi subsannabant nuntios Dei et parvipendebant sermones eius inludebantque prophetis donec ascenderet furor Domini in populum eius et esset nulla curatio</span></p>
<p id="micah-36-17"><span class="verse-num">36:17</span> <span class="verse-body">adduxit enim super eos regem Chaldeorum et interfecit iuvenes eorum gladio in domo sanctuarii sui non est misertus adulescentis et virginis et senis nec decrepiti quidem sed omnes tradidit manibus eius</span></p>
<p id="micah-36-18"><span class="verse-num">36:18</span> <span class="verse-body">universaque vasa domus Domini tam maiora quam minora et thesauros templi et regis et principum transtulit in Babylonem</span></p>
<p id="micah-36-19"><span class="verse-num">36:19</span> <span class="verse-body">incenderunt hostes domum Dei destruxerunt murum Hierusalem universas turres conbuserunt et quicquid pretiosum fuerat demoliti sunt</span></p>
<p id="micah-36-20"><span class="verse-num">36:20</span> <span class="verse-body">si quis evaserat gladium ductus in Babylonem servivit regi et filiis eius donec imperaret rex Persarum</span></p>
<p id="micah-36-21"><span class="verse-num">36:21</span> <span class="verse-body">et conpleretur sermo Domini ex ore Hieremiae et celebraret terra sabbata sua cunctis enim diebus desolationis egit sabbatum usque dum conplerentur septuaginta anni</span></p>
<p id="micah-36-22"><span class="verse-num">36:22</span> <span class="verse-body">anno autem primo Cyri regis Persarum ad explendum sermonem Domini quem locutus fuerat per os Hieremiae suscitavit Dominus spiritum Cyri regis Persarum qui iussit praedicari in universo regno suo etiam per scripturam dicens __________________________________________________________________ Ezra __________________________________________________________________</span></p>
<h2 id="micah-ch-1">Chapter 1</h2>
<p class="verses"><a href="#micah-1-1">1</a> <a href="#micah-1-2">2</a> <a href="#micah-1-3">3</a> <a href="#micah-1-4">4</a> <a href="#micah-1-5">5</a> <a href="#micah-1-6">6</a> <a href="#micah-1-7">7</a> <a href="#micah-1-8">8</a> <a href="#micah-1-9">9</a> <a href="#micah-1-10">10</a> <a href="#micah-1-11">11</a></p>
<p id="micah-1-1"><span class="verse-num">1:1</span> <span class="verse-body">in anno primo Cyri regis Persarum ut conpleretur verbum Domini ex ore Hieremiae suscitavit Dominus spiritum Cyri regis Persarum et transduxit vocem in universo regno suo etiam per scripturam dicens</span></p>
<p id="micah-1-2"><span class="verse-num">1:2</span> <span class="verse-body">haec dicit Cyrus rex Persarum omnia regna terrae dedit mihi Dominus Deus caeli et ipse praecepit mihi ut aedificarem ei domum in Hierusalem quae est in Iudaea</span></p>
<p id="micah-1-3"><span class="verse-num">1:3</span> <span class="verse-body">quis est in vobis de universo populo eius sit Deus illius cum ipso ascendat Hierusalem quae est in Iudaea et aedificet domum Domini Dei Israhel ipse est Deus qui est in Hierusalem</span></p>
<p id="micah-1-4"><span class="verse-num">1:4</span> <span class="verse-body">et omnes reliqui in cunctis locis ubicumque habitant adiuvent eum viri de loco suo argento et auro et substantia et pecoribus excepto quod voluntarie offerunt templo Dei quod est in Hierusalem</span></p>
<p id="micah-1-5"><span class="verse-num">1:5</span> <span class="verse-body">et surrexerunt principes patrum de Iuda et Beniamin et sacerdotes et Levitae omnis cuius suscitavit Deus spiritum ut ascenderent ad aedificandum templum Domini quod erat in Hierusalem</span></p>
<p id="micah-1-6"><span class="verse-num">1:6</span> <span class="verse-body">universique qui erant in circuitu adiuverunt manus eorum in vasis argenteis et aureis in substantia in iumentis in supellectili exceptis his quae sponte obtulerunt</span></p>
<p id="micah-1-7"><span class="verse-num">1:7</span> <span class="verse-body">rex quoque Cyrus protulit vasa templi Domini quae tulerat Nabuchodonosor de Hierusalem et posuerat ea in templo dei sui</span></p>
<p id="micah-1-8"><span class="verse-num">1:8</span> <span class="verse-body">protulit autem ea Cyrus rex Persarum per manum Mitridatis filii Gazabar et adnumeravit ea Sasabassar principi Iudae</span></p>
<p id="micah-1-9"><span class="verse-num">1:9</span> <span class="verse-body">et hic est numerus eorum fialae aureae triginta fialae argenteae mille cultri viginti novem scyphi aurei triginta</span></p>
<p id="micah-1-10"><span class="verse-num">1:10</span> <span class="verse-body">scyphi argentei secundi quadringenti decem vasa alia mille</span></p>
<p id="micah-1-11"><span class="verse-num">1:11</span> <span class="verse-body">omnia vasa aurea et argentea quinque milia quadringenta universa tulit Sasabassar cum his qui ascendebant de transmigratione Babylonis in Hierusalem __________________________________________________________________</span></p>
<h2 id="micah-ch-2">Chapter 2</h2>
<p class="verses"><a href="#micah-2-1">1</a> <a href="#micah-2-2">2</a> <a href="#micah-2-3">3</a> <a href="#micah-2-4">4</a> <a href="#micah-2-5">5</a> <a href="#micah-2-6">6</a> <a href="#micah-2-7">7</a> <a href="#micah-2-8">8</a> <a href="#micah-2-9">9</a> <a href="#micah-2-10">10</a> <a href="#micah-2-11">11</a> <a href="#micah-2-12">12</a> <a href="#micah-2-13">13</a> <a href="#micah-2-14">14</a> <a href="#micah-2-15">15</a> <a href="#micah-2-16">16</a> <a href="#micah-2-17">17</a> <a href="#micah-2-18">18</a> <a href="#micah-2-19">19</a> <a href="#micah-2-20">20</a> <a href="#micah-2-21">21</a> <a href="#micah-2-22">22</a> <a href="#micah-2-23">23</a> <a href="#micah-2-24">24</a> <a href="#micah-2-25">25</a> <a href="#micah-2-26">26</a> <a href="#micah-2-27">27</a> <a href="#micah-2-28">28</a> <a href="#micah-2-29">29</a> <a href="#micah-2-30">30</a> <a href="#micah-2-31">31</a> <a href="#micah-2-32">32</a> <a href="#micah-2-33">33</a> <a href="#micah-2-34">34</a> <a href="#micah-2-35">35</a> <a href="#micah-2-36">36</a> <a href="#micah-2-37">37</a> <a href="#micah-2-38">38</a> <a href="#micah-2-39">39</a> <a href="#micah-2-40">40</a> <a href="#micah-2-41">41</a> <a href="#micah-2-42">42</a> <a href="#micah-2-43">43</a> <a href="#micah-2-44">44</a> <a href="#micah-2-45">45</a> <a href="#micah-2-46">46</a> <a href="#micah-2-47">47</a> <a href="#micah-2-48">48</a> <a href="#micah-2-49">49</a> <a href="#micah-2-50">50</a> <a href="#micah-2-51">51</a> <a href="#micah-2-52">52</a> <a href="#micah-2-53">53</a> <a href="#micah-2-54">54</a> <a href="#micah-2-55">55</a> <a href="#micah-2-56">56</a> <a href="#micah-2-57">57</a> <a href="#micah-2-58">58</a> <a href="#micah-2-59">59</a> <a href="#micah-2-60">60</a> <a href="#micah-2-61">61</a> <a href="#micah-2-62">62</a> <a href="#micah-2-63">63</a> <a href="#micah-2-64">64</a> <a href="#micah-2-65">65</a> <a href="#micah-2-66">66</a> <a href="#micah-2-67">67</a> <a href="#micah-2-68">68</a> <a href="#micah-2-69">69</a> <a href="#micah-2-70">70</a></p>
<p id="micah-2-1"><span class="verse-num">2:1</span> <span class="verse-body">hii sunt autem filii provinciae qui ascenderunt de captivitate quam transtulerat Nabuchodonosor rex Babylonis in Babylonem et reversi sunt in Hierusalem et Iudam unusquisque in civitatem suam</span></p>
<p id="micah-2-2"><span class="verse-num">2:2</span> <span class="verse-body">qui venerunt cum Zorobabel Hiesua Neemia Saraia Rahelaia Mardochai Belsan Mesphar Beguai Reum Baana numerus virorum populi Israhel</span></p>
<p id="micah-2-3"><span class="verse-num">2:3</span> <span class="verse-body">filii Pharos duo milia centum septuaginta duo</span></p>
<p id="micah-2-4"><span class="verse-num">2:4</span> <span class="verse-body">filii Sephetia trecenti septuaginta duo</span></p>
<p id="micah-2-5"><span class="verse-num">2:5</span> <span class="verse-body">filii Area septingenti septuaginta quinque</span></p>
<p id="micah-2-6"><span class="verse-num">2:6</span> <span class="verse-body">filii Phaethmoab filiorum Iosue Ioab duo milia octingenti duodecim</span></p>
<p id="micah-2-7"><span class="verse-num">2:7</span> <span class="verse-body">filii Helam mille ducenti quinquaginta quattuor</span></p>
<p id="micah-2-8"><span class="verse-num">2:8</span> <span class="verse-body">filii Zeththua nongenti quadraginta quinque</span></p>
<p id="micah-2-9"><span class="verse-num">2:9</span> <span class="verse-body">filii Zacchai septingenti sexaginta</span></p>
<p id="micah-2-10"><span class="verse-num">2:10</span> <span class="verse-body">filii Bani sescenti quadraginta duo</span></p>
<p id="micah-2-11"><span class="verse-num">2:11</span> <span class="verse-body">filii Bebai sescenti viginti tres</span></p>
<p id="micah-2-12"><span class="verse-num">2:12</span> <span class="verse-body">filii Azgad mille ducenti viginti duo</span></p>
<p id="micah-2-13"><span class="verse-num">2:13</span> <span class="verse-body">filii Adonicam sescenti sexaginta sex</span></p>
<p id="micah-2-14"><span class="verse-num">2:14</span> <span class="verse-body">filii Beguai duo milia quinquaginta sex</span></p>
<p id="micah-2-15"><span class="verse-num">2:15</span> <span class="verse-body">filii Adin quadringenti quinquaginta quattuor</span></p>
<p id="micah-2-16"><span class="verse-num">2:16</span> <span class="verse-body">filii Ater qui erant ex Hiezechia nonaginta octo</span></p>
<p id="micah-2-17"><span class="verse-num">2:17</span> <span class="verse-body">filii Besai trecenti viginti tres</span></p>
<p id="micah-2-18"><span class="verse-num">2:18</span> <span class="verse-body">filii Iora centum duodecim</span></p>
<p id="micah-2-19"><span class="verse-num">2:19</span> <span class="verse-body">filii Asom ducenti viginti tres</span></p>
<p id="micah-2-20"><span class="verse-num">2:20</span> <span class="verse-body">filii Gebbar nonaginta quinque</span></p>
<p id="micah-2-21"><span class="verse-num">2:21</span> <span class="verse-body">filii Bethleem centum viginti tres</span></p>
<p id="micah-2-22"><span class="verse-num">2:22</span> <span class="verse-body">viri Netupha quinquaginta sex</span></p>
<p id="micah-2-23"><span class="verse-num">2:23</span> <span class="verse-body">viri Anathoth centum viginti octo</span></p>
<p id="micah-2-24"><span class="verse-num">2:24</span> <span class="verse-body">filii Azmaveth quadraginta duo</span></p>
<p id="micah-2-25"><span class="verse-num">2:25</span> <span class="verse-body">filii Cariathiarim Caephira et Beroth septingenti quadraginta tres</span></p>
<p id="micah-2-26"><span class="verse-num">2:26</span> <span class="verse-body">filii Arama et Gaba sescenti viginti unus</span></p>
<p id="micah-2-27"><span class="verse-num">2:27</span> <span class="verse-body">viri Machmas centum viginti duo</span></p>
<p id="micah-2-28"><span class="verse-num">2:28</span> <span class="verse-body">viri Bethel et Gai ducenti viginti tres</span></p>
<p id="micah-2-29"><span class="verse-num">2:29</span> <span class="verse-body">filii Nebo quinquaginta duo</span></p>
<p id="micah-2-30"><span class="verse-num">2:30</span> <span class="verse-body">filii Megbis centum quinquaginta sex</span></p>
<p id="micah-2-31"><span class="verse-num">2:31</span> <span class="verse-body">filii Helam alterius mille ducenti quinquaginta quattuor</span></p>
<p id="micah-2-32"><span class="verse-num">2:32</span> <span class="verse-body">filii Arim trecenti viginti</span></p>
<p id="micah-2-33"><span class="verse-num">2:33</span> <span class="verse-body">filii Lod Adid et Ono septingenti viginti quinque</span></p>
<p id="micah-2-34"><span class="verse-num">2:34</span> <span class="verse-body">filii Hiericho trecenti quadraginta quinque</span></p>
<p id="micah-2-35"><span class="verse-num">2:35</span> <span class="verse-body">filii Sennaa tria milia sescenti triginta</span></p>
<p id="micah-2-36"><span class="verse-num">2:36</span> <span class="verse-body">sacerdotes filii Idaia in domo Hiesue nongenti septuaginta tres</span></p>
<p id="micah-2-37"><span class="verse-num">2:37</span> <span class="verse-body">filii Emmer mille quinquaginta duo</span></p>
<p id="micah-2-38"><span class="verse-num">2:38</span> <span class="verse-body">filii Phessur mille ducenti quadraginta septem</span></p>
<p id="micah-2-39"><span class="verse-num">2:39</span> <span class="verse-body">filii Arim mille decem et septem</span></p>
<p id="micah-2-40"><span class="verse-num">2:40</span> <span class="verse-body">Levitae filii Hiesue et Cedmihel filiorum Odevia septuaginta quattuor</span></p>
<p id="micah-2-41"><span class="verse-num">2:41</span> <span class="verse-body">cantores filii Asaph centum viginti octo</span></p>
<p id="micah-2-42"><span class="verse-num">2:42</span> <span class="verse-body">filii ianitorum filii Sellum filii Ater filii Telmon filii Accub filii Atita filii Sobai universi centum triginta novem</span></p>
<p id="micah-2-43"><span class="verse-num">2:43</span> <span class="verse-body">Nathinnei filii Sia filii Asupha filii Tebbaoth</span></p>
<p id="micah-2-44"><span class="verse-num">2:44</span> <span class="verse-body">filii Ceros filii Siaa filii Phadon</span></p>
<p id="micah-2-45"><span class="verse-num">2:45</span> <span class="verse-body">filii Levana filii Agaba filii Accub</span></p>
<p id="micah-2-46"><span class="verse-num">2:46</span> <span class="verse-body">filii Agab filii Selmai filii Anan</span></p>
<p id="micah-2-47"><span class="verse-num">2:47</span> <span class="verse-body">filii Gaddel filii Gaer filii Rahaia</span></p>
<p id="micah-2-48"><span class="verse-num">2:48</span> <span class="verse-body">filii Rasin filii Nechoda filii Gazem</span></p>
<p id="micah-2-49"><span class="verse-num">2:49</span> <span class="verse-body">filii Aza filii Phasea filii Besee</span></p>
<p id="micah-2-50"><span class="verse-num">2:50</span> <span class="verse-body">filii Asenaa filii Munim filii Nephusim</span></p>
<p id="micah-2-51"><span class="verse-num">2:51</span> <span class="verse-body">filii Becbuc filii Acupha filii Arur</span></p>
<p id="micah-2-52"><span class="verse-num">2:52</span> <span class="verse-body">filii Besluth filii Maida filii Arsa</span></p>
<p id="micah-2-53"><span class="verse-num">2:53</span> <span class="verse-body">filii Bercos filii Sisara filii Thema</span></p>
<p id="micah-2-54"><span class="verse-num">2:54</span> <span class="verse-body">filii Nasia filii Atupha</span></p>
<p id="micah-2-55"><span class="verse-num">2:55</span> <span class="verse-body">filii servorum Salomonis filii Sotei filii Suphereth filii Pharuda</span></p>
<p id="micah-2-56"><span class="verse-num">2:56</span> <span class="verse-body">filii Iala filii Dercon filii Gedel</span></p>
<p id="micah-2-57"><span class="verse-num">2:57</span> <span class="verse-body">filii Saphatia filii Athil filii Phocereth qui erant de Asebaim filii Ammi</span></p>
<p id="micah-2-58"><span class="verse-num">2:58</span> <span class="verse-body">omnes Nathinnei et filii servorum Salomonis trecenti nonaginta duo</span></p>
<p id="micah-2-59"><span class="verse-num">2:59</span> <span class="verse-body">et hii qui ascenderunt de Thelmela Thelarsa Cherub et Don et Mer et non potuerunt indicare domum patrum suorum et semen suum utrum ex Israhel essent</span></p>
<p id="micah-2-60"><span class="verse-num">2:60</span> <span class="verse-body">filii Delaia filii Tobia filii Necoda sescenti quinquaginta duo</span></p>
<p id="micah-2-61"><span class="verse-num">2:61</span> <span class="verse-body">et de filiis sacerdotum filii Obia filii Accos filii Berzellai qui accepit de filiabus Berzellai Galaditis uxorem et vocatus est nomine eorum</span></p>
<p id="micah-2-62"><span class="verse-num">2:62</span> <span class="verse-body">hii quaesierunt scripturam genealogiae suae et non invenerunt et eiecti sunt de sacerdotio</span></p>
<p id="micah-2-63"><span class="verse-num">2:63</span> <span class="verse-body">et dixit Athersatha eis ut non comederent de sancto sanctorum donec surgeret sacerdos doctus atque perfectus</span></p>
<p id="micah-2-64"><span class="verse-num">2:64</span> <span class="verse-body">omnis multitudo quasi unus quadraginta duo milia trecenti sexaginta</span></p>
<p id="micah-2-65"><span class="verse-num">2:65</span> <span class="verse-body">exceptis servis eorum et ancillis qui erant septem milia trecenti triginta septem et in ipsis cantores atque cantrices ducentae</span></p>
<p id="micah-2-66"><span class="verse-num">2:66</span> <span class="verse-body">equi eorum septingenti triginta sex muli eorum ducenti quadraginta quinque</span></p>
<p id="micah-2-67"><span class="verse-num">2:67</span> <span class="verse-body">cameli eorum quadringenti triginta quinque asini eorum sex milia septingenti viginti</span></p>
<p id="micah-2-68"><span class="verse-num">2:68</span> <span class="verse-body">et de principibus patrum cum ingrederentur templum Domini quod est in Hierusalem sponte obtulerunt in domum Dei ad extruendam eam in loco suo</span></p>
<p id="micah-2-69"><span class="verse-num">2:69</span> <span class="verse-body">secundum vires suas dederunt in inpensas operis auri solidos sexaginta milia et mille argenti minas quinque milia et vestes sacerdotales centum</span></p>
<p id="micah-2-70"><span class="verse-num">2:70</span> <span class="verse-body">habitaverunt ergo sacerdotes et Levitae et de populo et cantores et ianitores et Nathinnei in urbibus suis universusque Israhel in civitatibus suis __________________________________________________________________</span></p>
<h2 id="micah-ch-3">Chapter 3</h2>
<p class="verses"><a href="#micah-3-1">1</a> <a href="#micah-3-2">2</a> <a href="#micah-3-3">3</a> <a href="#micah-3-4">4</a> <a href="#micah-3-5">5</a> <a href="#micah-3-6">6</a> <a href="#micah-3-7">7</a> <a href="#micah-3-8">8</a> <a href="#micah-3-9">9</a> <a href="#micah-3-10">10</a> <a href="#micah-3-11">11</a> <a href="#micah-3-12">12</a> <a href="#micah-3-13">13</a></p>
<p id="micah-3-1"><span class="verse-num">3:1</span> <span class="verse-body">iamque venerat mensis septimus et erant filii Israhel in civitatibus suis congregatus est ergo populus quasi vir unus in Hierusalem</span></p>
<p id="micah-3-2"><span class="verse-num">3:2</span> <span class="verse-body">et surrexit Iosue filius Iosedech et fratres eius sacerdotes et Zorobabel filius Salathihel et fratres eius et aedificaverunt altare Dei Israhel ut offerrent in eo holocaustomata sicut scriptum est in lege Mosi viri Dei</span></p>
<p id="micah-3-3"><span class="verse-num">3:3</span> <span class="verse-body">conlocaverunt autem altare super bases suas deterrentibus eos per circuitum populis terrarum et obtulerunt super illud holocaustum Domino mane et vespere</span></p>
<p id="micah-3-4"><span class="verse-num">3:4</span> <span class="verse-body">feceruntque sollemnitatem tabernaculorum sicut scriptum est et holocaustum diebus singulis per ordinem secundum praeceptum opus diei in die suo</span></p>
<p id="micah-3-5"><span class="verse-num">3:5</span> <span class="verse-body">et post haec holocaustum iuge tam in kalendis quam in universis sollemnitatibus Domini quae erant consecratae et in omnibus in quibus ultro offerebatur munus Deo</span></p>
<p id="micah-3-6"><span class="verse-num">3:6</span> <span class="verse-body">a primo die mensis septimi coeperunt offerre holocaustum Domino porro templum Dei fundatum necdum erat</span></p>
<p id="micah-3-7"><span class="verse-num">3:7</span> <span class="verse-body">dederunt autem pecunias latomis et cementariis cibum quoque et potum et oleum Sidoniis Tyriisque ut deferrent ligna cedrina de Libano ad mare Ioppes iuxta quod praeceperat Cyrus rex Persarum eis</span></p>
<p id="micah-3-8"><span class="verse-num">3:8</span> <span class="verse-body">anno autem secundo adventus eorum ad templum Dei in Hierusalem mense secundo coeperunt Zorobabel filius Salathihel et Iosue filius Iosedech et reliqui de fratribus eorum sacerdotes et Levitae et omnes qui venerant de captivitate in Hierusalem et constituerunt Levitas a viginti annis et supra ut urguerent opus Domini</span></p>
<p id="micah-3-9"><span class="verse-num">3:9</span> <span class="verse-body">stetitque Iosue filii eius et fratres eius Cedmihel et filii eius et filii Iuda quasi unus ut instarent super eos qui faciebant opus in templo Dei filii Enadad filii eorum et fratres eorum Levitae</span></p>
<p id="micah-3-10"><span class="verse-num">3:10</span> <span class="verse-body">fundato igitur a cementariis templo Domini steterunt sacerdotes in ornatu suo cum tubis et Levitae filii Asaph in cymbalis ut laudarent Deum per manus David regis Israhel</span></p>
<p id="micah-3-11"><span class="verse-num">3:11</span> <span class="verse-body">et concinebant in hymnis et confessione Domino quoniam bonus quoniam in aeternum misericordia eius super Israhel omnis quoque populus vociferabatur clamore magno in laudando Dominum eo quod fundatum esset templum Domini</span></p>
<p id="micah-3-12"><span class="verse-num">3:12</span> <span class="verse-body">plurimi etiam de sacerdotibus et Levitis et principes patrum seniores qui viderant templum prius cum fundatum esset et hoc templum in oculis eorum flebant voce magna et multi vociferantes in laetitia elevabant vocem</span></p>
<p id="micah-3-13"><span class="verse-num">3:13</span> <span class="verse-body">nec poterat quisquam agnoscere vocem clamoris laetantium et vocem fletus populi commixtim enim populus vociferabatur clamore magno et vox audiebatur procul __________________________________________________________________</span></p>
<h2 id="micah-ch-4">Chapter 4</h2>
<p class="verses"><a href="#micah-4-1">1</a> <a href="#micah-4-2">2</a> <a href="#micah-4-3">3</a> <a href="#micah-4-4">4</a> <a href="#micah-4-5">5</a> <a href="#micah-4-6">6</a> <a href="#micah-4-7">7</a> <a href="#micah-4-8">8</a> <a href="#micah-4-9">9</a> <a href="#micah-4-10">10</a> <a href="#micah-4-11">11</a> <a href="#micah-4-12">12</a> <a href="#micah-4-13">13</a> <a href="#micah-4-14">14</a> <a href="#micah-4-15">15</a> <a href="#micah-4-16">16</a> <a href="#micah-4-17">17</a> <a href="#micah-4-18">18</a> <a href="#micah-4-19">19</a> <a href="#micah-4-20">20</a> <a href="#micah-4-21">21</a> <a href="#micah-4-22">22</a> <a href="#micah-4-23">23</a> <a href="#micah-4-24">24</a></p>
<p id="micah-4-1"><span class="verse-num">4:1</span> <span class="verse-body">audierunt autem hostes Iudae et Beniamin quia filii captivitatis aedificarent templum Domino Deo Israhel</span></p>
<p id="micah-4-2"><span class="verse-num">4:2</span> <span class="verse-body">et accedentes ad Zorobabel et ad principes patrum dixerunt eis aedificemus vobiscum quia ita ut vos quaerimus Deum vestrum ecce nos immolamus victimas ex diebus Asoraddan regis Assur qui adduxit nos huc</span></p>
<p id="micah-4-3"><span class="verse-num">4:3</span> <span class="verse-body">et dixit eis Zorobabel et Iosue et reliqui principes patrum Israhel non est vobis et nobis ut aedificemus domum Deo nostro sed nos ipsi soli aedificabimus Domino Deo nostro sicut praecepit nobis rex Cyrus rex Persarum</span></p>
<p id="micah-4-4"><span class="verse-num">4:4</span> <span class="verse-body">factum est igitur ut populus terrae inpediret manus populi Iudae et turbaret eos in aedificando</span></p>
<p id="micah-4-5"><span class="verse-num">4:5</span> <span class="verse-body">conduxerunt quoque adversum eos consiliatores ut destruerent consilium eorum omnibus diebus Cyri regis Persarum et usque ad regnum Darii regis Persarum</span></p>
<p id="micah-4-6"><span class="verse-num">4:6</span> <span class="verse-body">in regno autem Asueri principio regni eius scripserunt accusationem adversum habitatores Iudae et Hierusalem</span></p>
<p id="micah-4-7"><span class="verse-num">4:7</span> <span class="verse-body">et in diebus Artarxersis scripsit Beselam Mitridatis et Tabel et reliqui qui erant in consilio eorum ad Artarxersen regem Persarum epistula autem accusationis scripta erat syriace et legebatur sermone syro</span></p>
<p id="micah-4-8"><span class="verse-num">4:8</span> <span class="verse-body">Reum Beelteem et Samsai scriba scripserunt epistulam unam de Hierusalem Artarxersi regi huiuscemodi</span></p>
<p id="micah-4-9"><span class="verse-num">4:9</span> <span class="verse-body">Reum Beelteem et Samsai scriba et reliqui consiliatores eorum Dinei et Apharsathei Terphalei Apharsei Erchuei Babylonii Susannechei Deaei Aelamitae</span></p>
<p id="micah-4-10"><span class="verse-num">4:10</span> <span class="verse-body">et ceteri de gentibus quas transtulit Asennaphar magnus et gloriosus et habitare eas fecit in civitatibus Samariae et in reliquis regionibus trans Flumen in pace</span></p>
<p id="micah-4-11"><span class="verse-num">4:11</span> <span class="verse-body">hoc est exemplar epistulae quam miserunt ad eum Artarxersi regi servi tui viri qui sunt trans Fluvium salutem dicunt</span></p>
<p id="micah-4-12"><span class="verse-num">4:12</span> <span class="verse-body">notum sit regi quia Iudaei qui ascenderunt a te ad nos venerunt in Hierusalem civitatem rebellem et pessimam quam aedificant extruentes muros eius et parietes conponentes</span></p>
<p id="micah-4-13"><span class="verse-num">4:13</span> <span class="verse-body">nunc igitur notum sit regi quia si civitas illa aedificata fuerit et muri eius instaurati tributum et vectigal et annuos reditus non dabunt et usque ad reges haec noxa perveniet</span></p>
<p id="micah-4-14"><span class="verse-num">4:14</span> <span class="verse-body">nos ergo memores salis quod in palatio comedimus et quia laesiones regis videre nefas ducimus idcirco misimus et nuntiavimus regi</span></p>
<p id="micah-4-15"><span class="verse-num">4:15</span> <span class="verse-body">ut recenseas in libris historiarum patrum tuorum et invenies scriptum in commentariis et scies quoniam urbs illa urbs rebellis est et nocens regibus et provinciis et bella concitant in ea ex diebus antiquis quam ob rem et civitas ipsa destructa est</span></p>
<p id="micah-4-16"><span class="verse-num">4:16</span> <span class="verse-body">nuntiamus nos regi quoniam si civitas illa aedificata fuerit et muri ipsius instaurati possessionem trans Fluvium non habebis</span></p>
<p id="micah-4-17"><span class="verse-num">4:17</span> <span class="verse-body">verbum misit rex ad Reum Beelteem et Samsai scribam et ad reliquos qui erant in consilio eorum habitatores Samariae et ceteris trans Fluvium salutem dicens et pacem</span></p>
<p id="micah-4-18"><span class="verse-num">4:18</span> <span class="verse-body">accusationem quam misistis ad nos manifeste lecta est coram me</span></p>
<p id="micah-4-19"><span class="verse-num">4:19</span> <span class="verse-body">et a me praeceptum est et recensuerunt inveneruntque quoniam civitas illa a diebus antiquis adversum reges rebellat et seditiones et proelia concitantur in ea</span></p>
<p id="micah-4-20"><span class="verse-num">4:20</span> <span class="verse-body">nam et reges fortissimi fuerunt in Hierusalem qui et dominati sunt omni regioni quae trans Fluvium est tributum quoque et vectigal et reditus accipiebant</span></p>
<p id="micah-4-21"><span class="verse-num">4:21</span> <span class="verse-body">nunc ergo audite sententiam ut prohibeatis viros illos et urbs illa non aedificetur donec si forte a me iussum fuerit</span></p>
<p id="micah-4-22"><span class="verse-num">4:22</span> <span class="verse-body">videte ne neglegenter hoc impleatis et paulatim crescat malum contra reges</span></p>
<p id="micah-4-23"><span class="verse-num">4:23</span> <span class="verse-body">itaque exemplum edicti Artarxersis regis lectum est coram Reum et Samsai scriba et consiliariis eorum et abierunt festini in Hierusalem ad Iudaeos et prohibuerunt eos in brachio et robore</span></p>
<p id="micah-4-24"><span class="verse-num">4:24</span> <span class="verse-body">tunc intermissum est opus domus Dei in Hierusalem et non fiebat usque ad annum secundum regni Darii regis Persarum __________________________________________________________________</span></p>
<h2 id="micah-ch-5">Chapter 5</h2>
