<h1>2 Kings</h1>
<p class="chapters"><a href="#2-kings-ch-1">1</a> <a href="#2-kings-ch-2">2</a> <a href="#2-kings-ch-3">3</a> <a href="#2-kings-ch-4">4</a> <a href="#2-kings-ch-5">5</a> <a href="#2-kings-ch-6">6</a> <a href="#2-kings-ch-7">7</a> <a href="#2-kings-ch-8">8</a> <a href="#2-kings-ch-9">9</a> <a href="#2-kings-ch-10">10</a> <a href="#2-kings-ch-11">11</a> <a href="#2-kings-ch-12">12</a> <a href="#2-kings-ch-13">13</a> <a href="#2-kings-ch-14">14</a> <a href="#2-kings-ch-15">15</a> <a href="#2-kings-ch-16">16</a> <a href="#2-kings-ch-17">17</a> <a href="#2-kings-ch-18">18</a> <a href="#2-kings-ch-19">19</a> <a href="#2-kings-ch-20">20</a> <a href="#2-kings-ch-21">21</a> <a href="#2-kings-ch-22">22</a> <a href="#2-kings-ch-23">23</a> <a href="#2-kings-ch-24">24</a> <a href="#2-kings-ch-25">25</a></p>
<h2 id="2-kings-ch-1">Chapter 1</h2>
<p class="verses"><a href="#2-kings-1-1">1</a> <a href="#2-kings-1-2">2</a> <a href="#2-kings-1-3">3</a> <a href="#2-kings-1-4">4</a> <a href="#2-kings-1-5">5</a> <a href="#2-kings-1-6">6</a> <a href="#2-kings-1-7">7</a> <a href="#2-kings-1-8">8</a> <a href="#2-kings-1-9">9</a> <a href="#2-kings-1-10">10</a> <a href="#2-kings-1-11">11</a> <a href="#2-kings-1-12">12</a> <a href="#2-kings-1-13">13</a> <a href="#2-kings-1-14">14</a> <a href="#2-kings-1-15">15</a> <a href="#2-kings-1-16">16</a> <a href="#2-kings-1-17">17</a> <a href="#2-kings-1-18">18</a></p>
<p id="2-kings-1-1"><span class="verse-num">1:1</span> <span class="verse-body">praevaricatus est autem Moab in Israhel postquam mortuus est Ahab</span></p>
<p id="2-kings-1-2"><span class="verse-num">1:2</span> <span class="verse-body">ceciditque Ohozias per cancellos cenaculi sui quod habebat in Samaria et aegrotavit misitque nuntios dicens ad eos ite consulite Beelzebub deum Accaron utrum vivere queam de infirmitate mea hac</span></p>
<p id="2-kings-1-3"><span class="verse-num">1:3</span> <span class="verse-body">angelus autem Domini locutus est ad Heliam Thesbiten surge ascende in occursum nuntiorum regis Samariae et dices ad eos numquid non est Deus in Israhel ut eatis ad consulendum Beelzebub deum Accaron</span></p>
<p id="2-kings-1-4"><span class="verse-num">1:4</span> <span class="verse-body">quam ob rem haec dicit Dominus de lectulo super quem ascendisti non descendes sed morte morieris et abiit Helias</span></p>
<p id="2-kings-1-5"><span class="verse-num">1:5</span> <span class="verse-body">reversique sunt nuntii ad Ohoziam qui dixit eis quare reversi estis</span></p>
<p id="2-kings-1-6"><span class="verse-num">1:6</span> <span class="verse-body">at illi responderunt ei vir occurrit nobis et dixit ad nos ite revertimini ad regem qui misit vos et dicetis ei haec dicit Dominus numquid quia non erat Deus in Israhel mittis ut consulatur Beelzebub deus Accaron idcirco de lectulo super quem ascendisti non descendes sed morte morieris</span></p>
<p id="2-kings-1-7"><span class="verse-num">1:7</span> <span class="verse-body">qui dixit eis cuius figurae et habitu est vir qui occurrit vobis et locutus est verba haec</span></p>
<p id="2-kings-1-8"><span class="verse-num">1:8</span> <span class="verse-body">at illi dixerunt vir pilosus et zona pellicia accinctis renibus qui ait Helias Thesbites est</span></p>
<p id="2-kings-1-9"><span class="verse-num">1:9</span> <span class="verse-body">misitque ad eum quinquagenarium principem et quinquaginta qui erant sub eo qui ascendit ad eum sedentique in vertice montis ait homo Dei rex praecepit ut descendas</span></p>
<p id="2-kings-1-10"><span class="verse-num">1:10</span> <span class="verse-body">respondensque Helias dixit quinquagenario si homo Dei sum descendat ignis e caelo et devoret te et quinquaginta tuos descendit itaque ignis e caelo et devoravit eum et quinquaginta qui erant cum eo</span></p>
<p id="2-kings-1-11"><span class="verse-num">1:11</span> <span class="verse-body">rursum misit ad eum principem quinquagenarium alterum et quinquaginta cum eo qui locutus est illi homo Dei haec dicit rex festina descende</span></p>
<p id="2-kings-1-12"><span class="verse-num">1:12</span> <span class="verse-body">respondens Helias ait si homo Dei ego sum descendat ignis e caelo et devoret te et quinquaginta tuos descendit ergo ignis Dei e caelo et devoravit illum et quinquaginta eius</span></p>
<p id="2-kings-1-13"><span class="verse-num">1:13</span> <span class="verse-body">iterum misit principem quinquagenarium tertium et quinquaginta qui erant cum eo qui cum venisset curvavit genua contra Heliam et precatus est eum et ait homo Dei noli despicere animam meam et animam servorum tuorum qui mecum sunt</span></p>
<p id="2-kings-1-14"><span class="verse-num">1:14</span> <span class="verse-body">ecce descendit ignis de caelo et devoravit duos principes quinquagenarios primos et quinquagenos qui cum eis erant sed nunc obsecro ut miserearis animae meae</span></p>
<p id="2-kings-1-15"><span class="verse-num">1:15</span> <span class="verse-body">locutus est autem angelus Domini ad Heliam dicens descende cum eo ne timeas surrexit igitur et descendit cum eo ad regem</span></p>
<p id="2-kings-1-16"><span class="verse-num">1:16</span> <span class="verse-body">et locutus est ei haec dicit Dominus quia misisti nuntios ad consulendum Beelzebub deum Accaron quasi non esset Deus in Israhel a quo possis interrogare sermonem ideo de lectulo super quem ascendisti non descendes sed morte morieris</span></p>
<p id="2-kings-1-17"><span class="verse-num">1:17</span> <span class="verse-body">mortuus est ergo iuxta sermonem Domini quem locutus est Helias et regnavit Ioram frater eius pro eo anno secundo Ioram filii Iosaphat regis Iudae non enim habebat filium</span></p>
<p id="2-kings-1-18"><span class="verse-num">1:18</span> <span class="verse-body">reliqua autem verborum Ohoziae quae operatus est nonne haec scripta sunt in libro sermonum dierum regum Israhel</span></p>
<h2 id="2-kings-ch-2">Chapter 2</h2>
<p class="verses"><a href="#2-kings-2-1">1</a> <a href="#2-kings-2-2">2</a> <a href="#2-kings-2-3">3</a> <a href="#2-kings-2-4">4</a> <a href="#2-kings-2-5">5</a> <a href="#2-kings-2-6">6</a> <a href="#2-kings-2-7">7</a> <a href="#2-kings-2-8">8</a> <a href="#2-kings-2-9">9</a> <a href="#2-kings-2-10">10</a> <a href="#2-kings-2-11">11</a> <a href="#2-kings-2-12">12</a> <a href="#2-kings-2-13">13</a> <a href="#2-kings-2-14">14</a> <a href="#2-kings-2-15">15</a> <a href="#2-kings-2-16">16</a> <a href="#2-kings-2-17">17</a> <a href="#2-kings-2-18">18</a> <a href="#2-kings-2-19">19</a> <a href="#2-kings-2-20">20</a> <a href="#2-kings-2-21">21</a> <a href="#2-kings-2-22">22</a> <a href="#2-kings-2-23">23</a> <a href="#2-kings-2-24">24</a> <a href="#2-kings-2-25">25</a></p>
<p id="2-kings-2-1"><span class="verse-num">2:1</span> <span class="verse-body">factum est autem cum levare vellet Dominus Heliam per turbinem in caelum ibant Helias et Heliseus de Galgalis</span></p>
<p id="2-kings-2-2"><span class="verse-num">2:2</span> <span class="verse-body">dixitque Helias ad Heliseum sede hic quia Dominus misit me usque Bethel cui ait Heliseus vivit Dominus et vivit anima tua quia non derelinquam te cumque descendissent Bethel</span></p>
<p id="2-kings-2-3"><span class="verse-num">2:3</span> <span class="verse-body">egressi sunt filii prophetarum qui erant Bethel ad Heliseum et dixerunt ei numquid nosti quia hodie Dominus tollat dominum tuum a te qui respondit et ego novi silete</span></p>
<p id="2-kings-2-4"><span class="verse-num">2:4</span> <span class="verse-body">dixit autem Helias ad Heliseum sede hic quia Dominus misit me in Hiericho et ille ait vivit Dominus et vivit anima tua quia non derelinquam te cumque venissent Hierichum</span></p>
<p id="2-kings-2-5"><span class="verse-num">2:5</span> <span class="verse-body">accesserunt filii prophetarum qui erant in Hiericho ad Heliseum et dixerunt ei numquid nosti quia hodie Dominus tollet dominum tuum a te et ait et ego novi silete</span></p>
<p id="2-kings-2-6"><span class="verse-num">2:6</span> <span class="verse-body">dixit autem ei Helias sede hic quia Dominus misit me ad Iordanem qui ait vivit Dominus et vivit anima tua quia non derelinquam te ierunt igitur ambo pariter</span></p>
<p id="2-kings-2-7"><span class="verse-num">2:7</span> <span class="verse-body">et quinquaginta viri de filiis prophetarum secuti sunt qui et steterunt e contra longe illi autem ambo stabant super Iordanem</span></p>
<p id="2-kings-2-8"><span class="verse-num">2:8</span> <span class="verse-body">tulitque Helias pallium suum et involvit illud et percussit aquas quae divisae sunt in utramque partem et transierunt ambo per siccum</span></p>
<p id="2-kings-2-9"><span class="verse-num">2:9</span> <span class="verse-body">cumque transissent Helias dixit ad Heliseum postula quod vis ut faciam tibi antequam tollar a te dixitque Heliseus obsecro ut fiat duplex spiritus tuus in me</span></p>
<p id="2-kings-2-10"><span class="verse-num">2:10</span> <span class="verse-body">qui respondit rem difficilem postulasti attamen si videris me quando tollor a te erit quod petisti si autem non videris non erit</span></p>
<p id="2-kings-2-11"><span class="verse-num">2:11</span> <span class="verse-body">cumque pergerent et incedentes sermocinarentur ecce currus igneus et equi ignei diviserunt utrumque et ascendit Helias per turbinem in caelum</span></p>
<p id="2-kings-2-12"><span class="verse-num">2:12</span> <span class="verse-body">Heliseus autem videbat et clamabat pater mi pater mi currus Israhel et auriga eius et non vidit eum amplius adprehenditque vestimenta sua et scidit illa in duas partes</span></p>
<p id="2-kings-2-13"><span class="verse-num">2:13</span> <span class="verse-body">et levavit pallium Heliae quod ceciderat ei reversusque stetit super ripam Iordanis</span></p>
<p id="2-kings-2-14"><span class="verse-num">2:14</span> <span class="verse-body">et pallio Heliae quod ceciderat ei percussit aquas et dixit ubi est Deus Heliae etiam nunc percussitque aquas et divisae sunt huc atque illuc et transiit Heliseus</span></p>
<p id="2-kings-2-15"><span class="verse-num">2:15</span> <span class="verse-body">videntes autem filii prophetarum qui erant in Hiericho de contra dixerunt requievit spiritus Heliae super Heliseum et venientes in occursum eius adoraverunt eum proni in terram</span></p>
<p id="2-kings-2-16"><span class="verse-num">2:16</span> <span class="verse-body">dixeruntque illi ecce cum servis tuis sunt quinquaginta viri fortes qui possint ire et quaerere dominum tuum ne forte tulerit eum spiritus Domini et proiecerit in uno montium aut in una vallium qui ait nolite mittere</span></p>
<p id="2-kings-2-17"><span class="verse-num">2:17</span> <span class="verse-body">coegeruntque eum donec adquiesceret et diceret mittite et miserunt quinquaginta viros qui cum quaesissent tribus diebus non invenerunt</span></p>
<p id="2-kings-2-18"><span class="verse-num">2:18</span> <span class="verse-body">et reversi sunt ad eum at ille habitabat in Hiericho dixitque eis numquid non dixi vobis nolite ire</span></p>
<p id="2-kings-2-19"><span class="verse-num">2:19</span> <span class="verse-body">dixerunt quoque viri civitatis ad Heliseum ecce habitatio civitatis huius optima est sicut tu ipse domine perspicis sed aquae pessimae sunt et terra sterilis</span></p>
<p id="2-kings-2-20"><span class="verse-num">2:20</span> <span class="verse-body">at ille ait adferte mihi vas novum et mittite in illud sal qui cum adtulissent</span></p>
<p id="2-kings-2-21"><span class="verse-num">2:21</span> <span class="verse-body">egressus ad fontem aquarum misit in eum sal et ait haec dicit Dominus sanavi aquas has et non erit ultra in eis mors neque sterilitas</span></p>
<p id="2-kings-2-22"><span class="verse-num">2:22</span> <span class="verse-body">sanatae sunt ergo aquae usque ad diem hanc iuxta verbum Helisei quod locutus est</span></p>
<p id="2-kings-2-23"><span class="verse-num">2:23</span> <span class="verse-body">ascendit autem inde Bethel cumque ascenderet per viam pueri parvi egressi sunt de civitate et inludebant ei dicentes ascende calve ascende calve</span></p>
<p id="2-kings-2-24"><span class="verse-num">2:24</span> <span class="verse-body">qui cum se respexisset vidit eos et maledixit eis in nomine Domini egressique sunt duo ursi de saltu et laceraverunt ex eis quadraginta duos pueros</span></p>
<p id="2-kings-2-25"><span class="verse-num">2:25</span> <span class="verse-body">abiit autem inde in montem Carmeli et inde reversus est Samariam</span></p>
<h2 id="2-kings-ch-3">Chapter 3</h2>
<p class="verses"><a href="#2-kings-3-1">1</a> <a href="#2-kings-3-2">2</a> <a href="#2-kings-3-3">3</a> <a href="#2-kings-3-4">4</a> <a href="#2-kings-3-5">5</a> <a href="#2-kings-3-6">6</a> <a href="#2-kings-3-7">7</a> <a href="#2-kings-3-8">8</a> <a href="#2-kings-3-9">9</a> <a href="#2-kings-3-10">10</a> <a href="#2-kings-3-11">11</a> <a href="#2-kings-3-12">12</a> <a href="#2-kings-3-13">13</a> <a href="#2-kings-3-14">14</a> <a href="#2-kings-3-15">15</a> <a href="#2-kings-3-16">16</a> <a href="#2-kings-3-17">17</a> <a href="#2-kings-3-18">18</a> <a href="#2-kings-3-19">19</a> <a href="#2-kings-3-20">20</a> <a href="#2-kings-3-21">21</a> <a href="#2-kings-3-22">22</a> <a href="#2-kings-3-23">23</a> <a href="#2-kings-3-24">24</a> <a href="#2-kings-3-25">25</a> <a href="#2-kings-3-26">26</a> <a href="#2-kings-3-27">27</a></p>
<p id="2-kings-3-1"><span class="verse-num">3:1</span> <span class="verse-body">Ioram vero filius Ahab regnavit super Israhel in Samaria anno octavodecimo Iosaphat regis Iudae regnavitque duodecim annis</span></p>
<p id="2-kings-3-2"><span class="verse-num">3:2</span> <span class="verse-body">et fecit malum coram Domino sed non sicut pater suus et mater tulit enim statuas Baal quas fecerat pater eius</span></p>
<p id="2-kings-3-3"><span class="verse-num">3:3</span> <span class="verse-body">verumtamen in peccatis Hieroboam filii Nabath qui peccare fecit Israhel adhesit nec recessit ab eis</span></p>
<p id="2-kings-3-4"><span class="verse-num">3:4</span> <span class="verse-body">porro Mesa rex Moab nutriebat pecora multa et solvebat regi Israhel centum milia agnorum et centum milia arietum cum velleribus suis</span></p>
<p id="2-kings-3-5"><span class="verse-num">3:5</span> <span class="verse-body">cumque mortuus fuisset Ahab praevaricatus est foedus quod habebat cum rege Israhel</span></p>
<p id="2-kings-3-6"><span class="verse-num">3:6</span> <span class="verse-body">egressus est igitur rex Ioram in die illa de Samaria et recensuit universum Israhel</span></p>
<p id="2-kings-3-7"><span class="verse-num">3:7</span> <span class="verse-body">misitque ad Iosaphat regem Iuda dicens rex Moab recessit a me veni mecum contra Moab ad proelium qui respondit ascendam qui meus est tuus est populus meus populus tuus equi mei equi tui</span></p>
<p id="2-kings-3-8"><span class="verse-num">3:8</span> <span class="verse-body">dixitque per quam viam ascendemus at ille respondit per desertum Idumeae</span></p>
<p id="2-kings-3-9"><span class="verse-num">3:9</span> <span class="verse-body">perrexerunt igitur rex Israhel et rex Iuda et rex Edom et circumierunt per viam septem dierum nec erat aqua exercitui et iumentis quae sequebantur eos</span></p>
<p id="2-kings-3-10"><span class="verse-num">3:10</span> <span class="verse-body">dixitque rex Israhel eheu eheu eheu congregavit nos Dominus tres reges ut traderet in manu Moab</span></p>
<p id="2-kings-3-11"><span class="verse-num">3:11</span> <span class="verse-body">et ait Iosaphat estne hic propheta Domini ut deprecemur Dominum per eum et respondit unus de servis regis Israhel est hic Heliseus filius Saphat qui fundebat aquam super manus Heliae</span></p>
<p id="2-kings-3-12"><span class="verse-num">3:12</span> <span class="verse-body">et ait Iosaphat est apud eum sermo Domini descenditque ad eum rex Israhel et Iosaphat et rex Edom</span></p>
<p id="2-kings-3-13"><span class="verse-num">3:13</span> <span class="verse-body">dixit autem Heliseus ad regem Israhel quid mihi et tibi est vade ad prophetas patris tui et matris tuae et ait illi rex Israhel quare congregavit Dominus tres reges hos ut traderet eos in manu Moab</span></p>
<p id="2-kings-3-14"><span class="verse-num">3:14</span> <span class="verse-body">dixit autem Heliseus vivit Dominus exercituum in cuius conspectu sto quod si non vultum Iosaphat regis Iudae erubescerem ne adtendissem quidem te nec respexissem</span></p>
<p id="2-kings-3-15"><span class="verse-num">3:15</span> <span class="verse-body">nunc autem adducite mihi psalten cumque caneret psaltes facta est super eum manus Domini et ait</span></p>
<p id="2-kings-3-16"><span class="verse-num">3:16</span> <span class="verse-body">haec dicit Dominus facite alveum torrentis huius fossas et fossas</span></p>
<p id="2-kings-3-17"><span class="verse-num">3:17</span> <span class="verse-body">haec enim dicit Dominus non videbitis ventum neque pluviam et alveus iste replebitur aquis et bibetis vos et familiae vestrae et iumenta vestra</span></p>
<p id="2-kings-3-18"><span class="verse-num">3:18</span> <span class="verse-body">parumque hoc est in conspectu Domini insuper tradet etiam Moab in manu vestra</span></p>
<p id="2-kings-3-19"><span class="verse-num">3:19</span> <span class="verse-body">et percutietis omnem civitatem munitam et omnem urbem electam et universum lignum fructiferum succidetis cunctosque fontes aquarum obturabitis et omnem agrum egregium operietis lapidibus</span></p>
<p id="2-kings-3-20"><span class="verse-num">3:20</span> <span class="verse-body">factum est igitur mane quando sacrificium offerri solet et ecce aquae veniebant per viam Edom et repleta est terra aquis</span></p>
<p id="2-kings-3-21"><span class="verse-num">3:21</span> <span class="verse-body">universi autem Moabitae audientes quod ascendissent reges ut pugnarent adversum eos convocaverunt omnes qui accincti erant balteo desuper et steterunt in terminis</span></p>
<p id="2-kings-3-22"><span class="verse-num">3:22</span> <span class="verse-body">primoque mane surgentes et orto iam sole ex adverso aquarum viderunt Moabitae contra aquas rubras quasi sanguinem</span></p>
<p id="2-kings-3-23"><span class="verse-num">3:23</span> <span class="verse-body">dixeruntque sanguis est gladii pugnaverunt reges contra se et caesi sunt mutuo nunc perge ad praedam Moab</span></p>
<p id="2-kings-3-24"><span class="verse-num">3:24</span> <span class="verse-body">perrexeruntque in castra Israhel porro consurgens Israhel percussit Moab at illi fugerunt coram eis venerunt igitur qui vicerant et percusserunt Moab</span></p>
<p id="2-kings-3-25"><span class="verse-num">3:25</span> <span class="verse-body">et civitates destruxerunt et omnem agrum optimum mittentes singuli lapides repleverunt et universos fontes aquarum obturaverunt et omnia ligna fructifera succiderunt ita ut muri tantum fictiles remanerent et circumdata est civitas a fundibalariis et magna ex parte percussa</span></p>
<p id="2-kings-3-26"><span class="verse-num">3:26</span> <span class="verse-body">quod cum vidisset rex Moab praevaluisse scilicet hostes tulit secum septingentos viros educentes gladium ut inrumperet ad regem Edom et non potuerunt</span></p>
<p id="2-kings-3-27"><span class="verse-num">3:27</span> <span class="verse-body">arripiensque filium suum primogenitum qui regnaturus erat pro eo obtulit holocaustum super murum et facta est indignatio magna in Israhel statimque recesserunt ab eo et reversi sunt in terram suam</span></p>
<h2 id="2-kings-ch-4">Chapter 4</h2>
<p class="verses"><a href="#2-kings-4-1">1</a> <a href="#2-kings-4-2">2</a> <a href="#2-kings-4-3">3</a> <a href="#2-kings-4-4">4</a> <a href="#2-kings-4-5">5</a> <a href="#2-kings-4-6">6</a> <a href="#2-kings-4-7">7</a> <a href="#2-kings-4-8">8</a> <a href="#2-kings-4-9">9</a> <a href="#2-kings-4-10">10</a> <a href="#2-kings-4-11">11</a> <a href="#2-kings-4-12">12</a> <a href="#2-kings-4-13">13</a> <a href="#2-kings-4-14">14</a> <a href="#2-kings-4-15">15</a> <a href="#2-kings-4-16">16</a> <a href="#2-kings-4-17">17</a> <a href="#2-kings-4-18">18</a> <a href="#2-kings-4-19">19</a> <a href="#2-kings-4-20">20</a> <a href="#2-kings-4-21">21</a> <a href="#2-kings-4-22">22</a> <a href="#2-kings-4-23">23</a> <a href="#2-kings-4-24">24</a> <a href="#2-kings-4-25">25</a> <a href="#2-kings-4-26">26</a> <a href="#2-kings-4-27">27</a> <a href="#2-kings-4-28">28</a> <a href="#2-kings-4-29">29</a> <a href="#2-kings-4-30">30</a> <a href="#2-kings-4-31">31</a> <a href="#2-kings-4-32">32</a> <a href="#2-kings-4-33">33</a> <a href="#2-kings-4-34">34</a> <a href="#2-kings-4-35">35</a> <a href="#2-kings-4-36">36</a> <a href="#2-kings-4-37">37</a> <a href="#2-kings-4-38">38</a> <a href="#2-kings-4-39">39</a> <a href="#2-kings-4-40">40</a> <a href="#2-kings-4-41">41</a> <a href="#2-kings-4-42">42</a> <a href="#2-kings-4-43">43</a> <a href="#2-kings-4-44">44</a></p>
<p id="2-kings-4-1"><span class="verse-num">4:1</span> <span class="verse-body">mulier autem quaedam de uxoribus prophetarum clamabat ad Heliseum dicens servus tuus vir meus mortuus est et tu nosti quia servus tuus fuit timens Dominum et ecce creditor venit ut tollat duos filios meos ad serviendum sibi</span></p>
<p id="2-kings-4-2"><span class="verse-num">4:2</span> <span class="verse-body">cui dixit Heliseus quid vis ut faciam tibi dic mihi quid habes in domo tua at illa respondit non habeo ancilla tua quicquam in domo mea nisi parum olei quo unguear</span></p>
<p id="2-kings-4-3"><span class="verse-num">4:3</span> <span class="verse-body">cui ait vade pete mutuo ab omnibus vicinis tuis vasa vacua non pauca</span></p>
<p id="2-kings-4-4"><span class="verse-num">4:4</span> <span class="verse-body">et ingredere et claude ostium cum intrinsecus fueris tu et filii tui et mitte inde in omnia vasa haec et cum plena fuerint tolles</span></p>
<p id="2-kings-4-5"><span class="verse-num">4:5</span> <span class="verse-body">ivit itaque mulier et clusit ostium super se et super filios suos illi offerebant vasa et illa infundebat</span></p>
<p id="2-kings-4-6"><span class="verse-num">4:6</span> <span class="verse-body">cumque plena fuissent vasa dixit ad filium suum adfer mihi adhuc vas et ille respondit non habeo stetitque oleum</span></p>
<p id="2-kings-4-7"><span class="verse-num">4:7</span> <span class="verse-body">venit autem illa et indicavit homini Dei et ille vade inquit vende oleum et redde creditori tuo tu autem et filii tui vivite de reliquo</span></p>
<p id="2-kings-4-8"><span class="verse-num">4:8</span> <span class="verse-body">facta est autem quaedam dies et transiebat Heliseus per Sunam erat autem ibi mulier magna quae tenuit eum ut comederet panem cumque frequenter inde transiret devertebat ad eam ut comederet panem</span></p>
<p id="2-kings-4-9"><span class="verse-num">4:9</span> <span class="verse-body">quae dixit ad virum suum animadverto quod vir Dei sanctus est iste qui transit per nos frequenter</span></p>
<p id="2-kings-4-10"><span class="verse-num">4:10</span> <span class="verse-body">faciamus ergo cenaculum parvum et ponamus ei in eo lectulum et mensam et sellam et candelabrum ut cum venerit ad nos maneat ibi</span></p>
<p id="2-kings-4-11"><span class="verse-num">4:11</span> <span class="verse-body">facta est igitur dies quaedam et veniens devertit in cenaculum et requievit ibi</span></p>
<p id="2-kings-4-12"><span class="verse-num">4:12</span> <span class="verse-body">dixitque ad Giezi puerum suum voca Sunamitin istam qui cum vocasset eam et illa stetisset coram eo</span></p>
<p id="2-kings-4-13"><span class="verse-num">4:13</span> <span class="verse-body">dixit ad puerum loquere ad eam ecce sedule in omnibus ministrasti nobis quid vis ut faciam tibi numquid habes negotium et vis ut loquar regi sive principi militiae quae respondit in medio populi mei habito</span></p>
<p id="2-kings-4-14"><span class="verse-num">4:14</span> <span class="verse-body">et ait quid ergo vult ut faciam ei dixitque Giezi ne quaeras filium enim non habet et vir eius senex est</span></p>
<p id="2-kings-4-15"><span class="verse-num">4:15</span> <span class="verse-body">praecepit itaque ut vocaret eam quae cum vocata fuisset et stetisset ad ostium</span></p>
<p id="2-kings-4-16"><span class="verse-num">4:16</span> <span class="verse-body">dixit ad eam in tempore isto et in hac eadem hora si vita comes fuerit habebis in utero filium at illa respondit noli quaeso domine mi vir Dei noli mentiri ancillae tuae</span></p>
<p id="2-kings-4-17"><span class="verse-num">4:17</span> <span class="verse-body">et concepit mulier et peperit filium in tempore et in hora eadem quam dixerat Heliseus</span></p>
<p id="2-kings-4-18"><span class="verse-num">4:18</span> <span class="verse-body">crevit autem puer et cum esset quaedam dies et egressus isset ad patrem suum ad messores</span></p>
<p id="2-kings-4-19"><span class="verse-num">4:19</span> <span class="verse-body">ait patri suo caput meum caput meum at ille dixit puero tolle et duc eum ad matrem suam</span></p>
<p id="2-kings-4-20"><span class="verse-num">4:20</span> <span class="verse-body">qui cum tulisset et adduxisset eum ad matrem suam posuit eum illa super genua sua usque ad meridiem et mortuus est</span></p>
<p id="2-kings-4-21"><span class="verse-num">4:21</span> <span class="verse-body">ascendit autem et conlocavit eum super lectulum hominis Dei et clusit ostium et egressa</span></p>
<p id="2-kings-4-22"><span class="verse-num">4:22</span> <span class="verse-body">vocavit virum suum et ait mitte mecum obsecro unum de pueris et asinam ut excurram usque ad hominem Dei et revertar</span></p>
<p id="2-kings-4-23"><span class="verse-num">4:23</span> <span class="verse-body">qui ait illi quam ob causam vadis ad eum hodie non sunt kalendae neque sabbatum quae respondit vale</span></p>
<p id="2-kings-4-24"><span class="verse-num">4:24</span> <span class="verse-body">stravitque asinam et praecepit puero mina et propera ne mihi moram facias in eundo et hoc age quod praecipio tibi</span></p>
<p id="2-kings-4-25"><span class="verse-num">4:25</span> <span class="verse-body">profecta est igitur et venit ad virum Dei in montem Carmeli cumque vidisset eam vir Dei de contra ait ad Giezi puerum suum ecce Sunamitis illa</span></p>
<p id="2-kings-4-26"><span class="verse-num">4:26</span> <span class="verse-body">vade ergo in occursum eius et dic ei rectene agitur circa te et circa virum tuum et circa filium tuum quae respondit recte</span></p>
<p id="2-kings-4-27"><span class="verse-num">4:27</span> <span class="verse-body">cumque venisset ad virum Dei in monte adprehendit pedes eius et accessit Giezi ut amoveret eam et ait homo Dei dimitte illam anima enim eius in amaritudine est et Dominus celavit me et non indicavit mihi</span></p>
<p id="2-kings-4-28"><span class="verse-num">4:28</span> <span class="verse-body">quae dixit illi numquid petivi filium a domino meo numquid non dixi tibi ne inludas me</span></p>
<p id="2-kings-4-29"><span class="verse-num">4:29</span> <span class="verse-body">et ille ait ad Giezi accinge lumbos tuos et tolle baculum meum in manu tua et vade si occurrerit tibi homo non salutes eum et si salutaverit te quispiam non respondeas illi et pones baculum meum super faciem pueri</span></p>
<p id="2-kings-4-30"><span class="verse-num">4:30</span> <span class="verse-body">porro mater pueri ait vivit Dominus et vivit anima tua non dimittam te surrexit ergo et secutus est eam</span></p>
<p id="2-kings-4-31"><span class="verse-num">4:31</span> <span class="verse-body">Giezi autem praecesserat eos et posuerat baculum super faciem pueri et non erat vox neque sensus reversusque est in occursum eius et nuntiavit ei dicens non surrexit puer</span></p>
<p id="2-kings-4-32"><span class="verse-num">4:32</span> <span class="verse-body">ingressus est ergo Heliseus domum et ecce puer mortuus iacebat in lectulo eius</span></p>
<p id="2-kings-4-33"><span class="verse-num">4:33</span> <span class="verse-body">ingressusque clusit ostium super se et puerum et oravit ad Dominum</span></p>
<p id="2-kings-4-34"><span class="verse-num">4:34</span> <span class="verse-body">et ascendit et incubuit super puerum posuitque os suum super os eius et oculos suos super oculos eius et manus suas super manus eius et incurvavit se super eum et calefacta est caro pueri</span></p>
<p id="2-kings-4-35"><span class="verse-num">4:35</span> <span class="verse-body">at ille reversus deambulavit in domo semel huc et illuc et ascendit et incubuit super eum et oscitavit puer septies aperuitque oculos</span></p>
<p id="2-kings-4-36"><span class="verse-num">4:36</span> <span class="verse-body">et ille vocavit Giezi et dixit ei voca Sunamitin hanc quae vocata ingressa est ad eum qui ait tolle filium tuum</span></p>
<p id="2-kings-4-37"><span class="verse-num">4:37</span> <span class="verse-body">venit illa et corruit ad pedes eius et adoravit super terram tulitque filium suum et egressa est</span></p>
<p id="2-kings-4-38"><span class="verse-num">4:38</span> <span class="verse-body">et Heliseus reversus est in Galgala erat autem fames in terra et filii prophetarum habitabant coram eo dixitque uni de pueris suis pone ollam grandem et coque pulmentum filiis prophetarum</span></p>
<p id="2-kings-4-39"><span class="verse-num">4:39</span> <span class="verse-body">et egressus est unus in agrum ut colligeret herbas agrestes invenitque quasi vitem silvestrem et collegit ex ea colocyntidas agri et implevit pallium suum et reversus concidit in ollam pulmenti nesciebat enim quid esset</span></p>
<p id="2-kings-4-40"><span class="verse-num">4:40</span> <span class="verse-body">infuderunt ergo sociis ut comederent cumque gustassent de coctione exclamaverunt dicentes mors in olla vir Dei et non potuerunt comedere</span></p>
<p id="2-kings-4-41"><span class="verse-num">4:41</span> <span class="verse-body">at ille adferte inquit farinam et misit in ollam et ait infunde turbae et comedat et non fuit amplius quicquam amaritudinis in olla</span></p>
<p id="2-kings-4-42"><span class="verse-num">4:42</span> <span class="verse-body">vir autem quidam venit de Balsalisa deferens viro Dei panes primitiarum et viginti panes hordiacios et frumentum novum in pera sua at ille dixit da populo ut comedat</span></p>
<p id="2-kings-4-43"><span class="verse-num">4:43</span> <span class="verse-body">responditque ei minister eius quantum est hoc ut adponam coram centum viris rursum ille da ait populo ut comedat haec enim dicit Dominus comedent et supererit</span></p>
<p id="2-kings-4-44"><span class="verse-num">4:44</span> <span class="verse-body">posuit itaque coram eis qui comederunt et superfuit iuxta verbum Domini</span></p>
<h2 id="2-kings-ch-5">Chapter 5</h2>
<p class="verses"><a href="#2-kings-5-1">1</a> <a href="#2-kings-5-2">2</a> <a href="#2-kings-5-3">3</a> <a href="#2-kings-5-4">4</a> <a href="#2-kings-5-5">5</a> <a href="#2-kings-5-6">6</a> <a href="#2-kings-5-7">7</a> <a href="#2-kings-5-8">8</a> <a href="#2-kings-5-9">9</a> <a href="#2-kings-5-10">10</a> <a href="#2-kings-5-11">11</a> <a href="#2-kings-5-12">12</a> <a href="#2-kings-5-13">13</a> <a href="#2-kings-5-14">14</a> <a href="#2-kings-5-15">15</a> <a href="#2-kings-5-16">16</a> <a href="#2-kings-5-17">17</a> <a href="#2-kings-5-18">18</a> <a href="#2-kings-5-19">19</a> <a href="#2-kings-5-20">20</a> <a href="#2-kings-5-21">21</a> <a href="#2-kings-5-22">22</a> <a href="#2-kings-5-23">23</a> <a href="#2-kings-5-24">24</a> <a href="#2-kings-5-25">25</a> <a href="#2-kings-5-26">26</a> <a href="#2-kings-5-27">27</a></p>
<p id="2-kings-5-1"><span class="verse-num">5:1</span> <span class="verse-body">Naaman princeps militiae regis Syriae erat vir magnus apud dominum suum et honoratus per illum enim dedit Dominus salutem Syriae erat autem vir fortis et dives sed leprosus</span></p>
<p id="2-kings-5-2"><span class="verse-num">5:2</span> <span class="verse-body">porro de Syria egressi fuerant latrunculi et captivam duxerant de terra Israhel puellam parvulam quae erat in obsequio uxoris Naaman</span></p>
<p id="2-kings-5-3"><span class="verse-num">5:3</span> <span class="verse-body">quae ait ad dominam suam utinam fuisset dominus meus ad prophetam qui est in Samaria profecto curasset eum a lepra quam habet</span></p>
<p id="2-kings-5-4"><span class="verse-num">5:4</span> <span class="verse-body">ingressus est itaque Naaman ad dominum suum et nuntiavit ei dicens sic et sic locuta est puella de terra Israhel</span></p>
<p id="2-kings-5-5"><span class="verse-num">5:5</span> <span class="verse-body">dixitque ei rex Syriae vade et mittam litteras ad regem Israhel qui cum profectus esset et tulisset secum decem talenta argenti et sex milia aureos et decem mutatoria vestimentorum</span></p>
<p id="2-kings-5-6"><span class="verse-num">5:6</span> <span class="verse-body">detulit litteras ad regem Israhel in haec verba cum acceperis epistulam hanc scito quod miserim ad te Naaman servum meum ut cures eum a lepra sua</span></p>
<p id="2-kings-5-7"><span class="verse-num">5:7</span> <span class="verse-body">cumque legisset rex Israhel litteras scidit vestimenta sua et ait numquid Deus sum ut occidere possim et vivificare quia iste misit ad me ut curem hominem a lepra sua animadvertite et videte quod occasiones quaerat adversum me</span></p>
<p id="2-kings-5-8"><span class="verse-num">5:8</span> <span class="verse-body">quod cum audisset Heliseus vir Dei scidisse videlicet regem Israhel vestimenta sua misit ad eum dicens quare scidisti vestimenta tua veniat ad me et sciat esse prophetam in Israhel</span></p>
<p id="2-kings-5-9"><span class="verse-num">5:9</span> <span class="verse-body">venit ergo Naaman cum equis et curribus et stetit ad ostium domus Helisei</span></p>
<p id="2-kings-5-10"><span class="verse-num">5:10</span> <span class="verse-body">misitque ad eum Heliseus nuntium dicens vade et lavare septies in Iordane et recipiet sanitatem caro tua atque mundaberis</span></p>
<p id="2-kings-5-11"><span class="verse-num">5:11</span> <span class="verse-body">iratus Naaman recedebat dicens putabam quod egrederetur ad me et stans invocaret nomen Domini Dei sui et tangeret manu sua locum leprae et curaret me</span></p>
<p id="2-kings-5-12"><span class="verse-num">5:12</span> <span class="verse-body">numquid non meliores sunt Abana et Pharphar fluvii Damasci omnibus aquis Israhel ut laver in eis et munder cum ergo vertisset se et abiret indignans</span></p>
<p id="2-kings-5-13"><span class="verse-num">5:13</span> <span class="verse-body">accesserunt ad eum servi sui et locuti sunt ei pater si rem grandem dixisset tibi propheta certe facere debueras quanto magis quia nunc dixit tibi lavare et mundaberis</span></p>
<p id="2-kings-5-14"><span class="verse-num">5:14</span> <span class="verse-body">descendit et lavit in Iordane septies iuxta sermonem viri Dei et restituta est caro eius sicut caro pueri parvuli et mundatus est</span></p>
<p id="2-kings-5-15"><span class="verse-num">5:15</span> <span class="verse-body">reversusque ad virum Dei cum universo comitatu suo venit et stetit coram eo et ait vere scio quod non sit Deus in universa terra nisi tantum in Israhel obsecro itaque ut accipias benedictionem a servo tuo</span></p>
<p id="2-kings-5-16"><span class="verse-num">5:16</span> <span class="verse-body">at ille respondit vivit Dominus ante quem sto quia non accipiam cumque vim faceret penitus non adquievit</span></p>
<p id="2-kings-5-17"><span class="verse-num">5:17</span> <span class="verse-body">dixitque Naaman ut vis sed obsecro concede mihi servo tuo ut tollam onus duorum burdonum de terra non enim faciet ultra servus tuus holocaustum aut victimam diis alienis nisi Domino</span></p>
<p id="2-kings-5-18"><span class="verse-num">5:18</span> <span class="verse-body">hoc autem solum est de quo depreceris Dominum pro servo tuo quando ingreditur dominus meus templum Remmon ut adoret et illo innitente super manum meam si adoravero in templo Remmon adorante me in eodem loco ut ignoscat mihi Dominus servo tuo pro hac re</span></p>
<p id="2-kings-5-19"><span class="verse-num">5:19</span> <span class="verse-body">qui dixit ei vade in pace abiit ergo ab eo electo terrae tempore</span></p>
<p id="2-kings-5-20"><span class="verse-num">5:20</span> <span class="verse-body">dixitque Giezi puer viri Dei pepercit dominus meus Naaman Syro isti ut non acciperet ab eo quae adtulit vivit Dominus quia curram post eum et accipiam ab eo aliquid</span></p>
<p id="2-kings-5-21"><span class="verse-num">5:21</span> <span class="verse-body">et secutus est Giezi post tergum Naaman quem cum vidisset ille currentem ad se desilivit de curru in occursum eius et ait rectene sunt omnia</span></p>
<p id="2-kings-5-22"><span class="verse-num">5:22</span> <span class="verse-body">et ille ait recte dominus meus misit me dicens modo venerunt ad me duo adulescentes de monte Ephraim ex filiis prophetarum da eis talentum argenti et vestes mutatorias duplices</span></p>
<p id="2-kings-5-23"><span class="verse-num">5:23</span> <span class="verse-body">dixitque Naaman melius est ut accipias duo talenta et coegit eum ligavitque duo talenta argenti in duobus saccis et duplicia vestimenta et inposuit duobus pueris suis qui et portaverunt coram eo</span></p>
<p id="2-kings-5-24"><span class="verse-num">5:24</span> <span class="verse-body">cumque venisset iam vesperi tulit de manu eorum et reposuit in domo dimisitque viros et abierunt</span></p>
<p id="2-kings-5-25"><span class="verse-num">5:25</span> <span class="verse-body">ipse autem ingressus stetit coram domino suo et dixit Heliseus unde venis Giezi qui respondit non ivit servus tuus quoquam</span></p>
<p id="2-kings-5-26"><span class="verse-num">5:26</span> <span class="verse-body">at ille nonne ait cor meum in praesenti erat quando reversus est homo de curru suo in occursum tui nunc igitur accepisti argentum et accepisti vestes ut emas oliveta et vineta et oves et boves et servos et ancillas</span></p>
<p id="2-kings-5-27"><span class="verse-num">5:27</span> <span class="verse-body">sed et lepra Naaman adherebit tibi et semini tuo in sempiternum et egressus est ab eo leprosus quasi nix</span></p>
<h2 id="2-kings-ch-6">Chapter 6</h2>
<p class="verses"><a href="#2-kings-6-1">1</a> <a href="#2-kings-6-2">2</a> <a href="#2-kings-6-3">3</a> <a href="#2-kings-6-4">4</a> <a href="#2-kings-6-5">5</a> <a href="#2-kings-6-6">6</a> <a href="#2-kings-6-7">7</a> <a href="#2-kings-6-8">8</a> <a href="#2-kings-6-9">9</a> <a href="#2-kings-6-10">10</a> <a href="#2-kings-6-11">11</a> <a href="#2-kings-6-12">12</a> <a href="#2-kings-6-13">13</a> <a href="#2-kings-6-14">14</a> <a href="#2-kings-6-15">15</a> <a href="#2-kings-6-16">16</a> <a href="#2-kings-6-17">17</a> <a href="#2-kings-6-18">18</a> <a href="#2-kings-6-19">19</a> <a href="#2-kings-6-20">20</a> <a href="#2-kings-6-21">21</a> <a href="#2-kings-6-22">22</a> <a href="#2-kings-6-23">23</a> <a href="#2-kings-6-24">24</a> <a href="#2-kings-6-25">25</a> <a href="#2-kings-6-26">26</a> <a href="#2-kings-6-27">27</a> <a href="#2-kings-6-28">28</a> <a href="#2-kings-6-29">29</a> <a href="#2-kings-6-30">30</a> <a href="#2-kings-6-31">31</a> <a href="#2-kings-6-32">32</a> <a href="#2-kings-6-33">33</a></p>
<p id="2-kings-6-1"><span class="verse-num">6:1</span> <span class="verse-body">dixerunt autem filii prophetarum ad Heliseum ecce locus in quo habitamus coram te angustus est nobis</span></p>
<p id="2-kings-6-2"><span class="verse-num">6:2</span> <span class="verse-body">eamus usque ad Iordanem et tollant singuli de silva materias singulas ut aedificemus nobis ibi locum ad habitandum qui dixit ite</span></p>
<p id="2-kings-6-3"><span class="verse-num">6:3</span> <span class="verse-body">et ait unus ex illis veni ergo et tu cum servis tuis respondit ego veniam</span></p>
<p id="2-kings-6-4"><span class="verse-num">6:4</span> <span class="verse-body">et abiit cum eis cumque venissent ad Iordanem caedebant ligna</span></p>
<p id="2-kings-6-5"><span class="verse-num">6:5</span> <span class="verse-body">accidit autem ut cum unus materiem succidisset caderet ferrum securis in aquam exclamavitque ille et ait eheu eheu eheu domine mi et hoc ipsum mutuo acceperam</span></p>
<p id="2-kings-6-6"><span class="verse-num">6:6</span> <span class="verse-body">dixit autem homo Dei ubi cecidit at ille monstravit ei locum praecidit ergo lignum et misit illuc natavitque ferrum</span></p>
<p id="2-kings-6-7"><span class="verse-num">6:7</span> <span class="verse-body">et ait tolle qui extendit manum et tulit illud</span></p>
<p id="2-kings-6-8"><span class="verse-num">6:8</span> <span class="verse-body">rex autem Syriae pugnabat contra Israhel consiliumque iniit cum servis suis dicens in loco illo et illo ponamus insidias</span></p>
<p id="2-kings-6-9"><span class="verse-num">6:9</span> <span class="verse-body">misit itaque vir Dei ad regem Israhel dicens cave ne transeas in loco illo quia ibi Syri in insidiis sunt</span></p>
<p id="2-kings-6-10"><span class="verse-num">6:10</span> <span class="verse-body">misit rex Israhel ad locum quem dixerat ei vir Dei et praeoccupavit eum et observavit se ibi non semel neque bis</span></p>
<p id="2-kings-6-11"><span class="verse-num">6:11</span> <span class="verse-body">conturbatumque est cor regis Syriae pro hac re et convocatis servis suis ait quare non indicastis mihi quis proditor mei sit apud regem Israhel</span></p>
<p id="2-kings-6-12"><span class="verse-num">6:12</span> <span class="verse-body">dixitque unus servorum eius nequaquam domine mi rex sed Heliseus propheta qui est in Israhel indicat regi Israhel omnia verba quaecumque locutus fueris in conclavi tuo</span></p>
<p id="2-kings-6-13"><span class="verse-num">6:13</span> <span class="verse-body">dixit eis ite et videte ubi sit ut mittam et capiam eum adnuntiaveruntque ei dicentes ecce in Dothan</span></p>
<p id="2-kings-6-14"><span class="verse-num">6:14</span> <span class="verse-body">misit ergo illuc equos et currus et robur exercitus qui cum venissent nocte circumdederunt civitatem</span></p>
<p id="2-kings-6-15"><span class="verse-num">6:15</span> <span class="verse-body">consurgens autem diluculo minister viri Dei egressus est viditque exercitum in circuitu civitatis et equos et currus nuntiavitque ei dicens eheu eheu domine mi quid faciemus</span></p>
<p id="2-kings-6-16"><span class="verse-num">6:16</span> <span class="verse-body">at ille respondit noli timere plures enim nobiscum sunt quam cum illis</span></p>
<p id="2-kings-6-17"><span class="verse-num">6:17</span> <span class="verse-body">cumque orasset Heliseus ait Domine aperi oculos huius ut videat et aperuit Dominus oculos pueri et vidit et ecce mons plenus equorum et curruum igneorum in circuitu Helisei</span></p>
<p id="2-kings-6-18"><span class="verse-num">6:18</span> <span class="verse-body">hostes vero descenderunt ad eum porro Heliseus oravit Dominum dicens percute obsecro gentem hanc caecitate percussitque eos Dominus ne viderent iuxta verbum Helisei</span></p>
<p id="2-kings-6-19"><span class="verse-num">6:19</span> <span class="verse-body">dixit autem ad eos Heliseus non est haec via nec ista est civitas sequimini me et ostendam vobis virum quem quaeritis duxit ergo eos in Samariam</span></p>
<p id="2-kings-6-20"><span class="verse-num">6:20</span> <span class="verse-body">cumque ingressi fuissent in Samaria dixit Heliseus Domine aperi oculos istorum ut videant aperuitque Dominus oculos eorum et viderunt esse se in medio Samariae</span></p>
<p id="2-kings-6-21"><span class="verse-num">6:21</span> <span class="verse-body">dixitque rex Israhel ad Heliseum cum vidisset eos numquid percutiam eos pater mi</span></p>
<p id="2-kings-6-22"><span class="verse-num">6:22</span> <span class="verse-body">at ille ait non percuties neque enim cepisti eos gladio et arcu tuo ut percutias pone panem et aquam coram eis ut comedant et bibant et vadant ad dominum suum</span></p>
<p id="2-kings-6-23"><span class="verse-num">6:23</span> <span class="verse-body">adpositaque est eis ciborum magna praeparatio et comederunt et biberunt et dimisit eos abieruntque ad dominum suum et ultra non venerunt latrones Syriae in terram Israhel</span></p>
<p id="2-kings-6-24"><span class="verse-num">6:24</span> <span class="verse-body">factum est autem post haec congregavit Benadad rex Syriae universum exercitum suum et ascendit et obsidebat Samariam</span></p>
<p id="2-kings-6-25"><span class="verse-num">6:25</span> <span class="verse-body">factaque est fames magna in Samaria et tamdiu obsessa est donec venundaretur caput asini octoginta argenteis et quarta pars cabi stercoris columbarum quinque argenteis</span></p>
<p id="2-kings-6-26"><span class="verse-num">6:26</span> <span class="verse-body">cumque rex Israhel transiret per murum mulier exclamavit ad eum dicens salva me domine mi rex</span></p>
<p id="2-kings-6-27"><span class="verse-num">6:27</span> <span class="verse-body">qui ait non te salvet Dominus unde salvare te possum de area an de torculari dixitque ad eam rex quid tibi vis quae respondit</span></p>
<p id="2-kings-6-28"><span class="verse-num">6:28</span> <span class="verse-body">mulier ista dixit mihi da filium tuum ut comedamus eum hodie et filium meum comedemus cras</span></p>
<p id="2-kings-6-29"><span class="verse-num">6:29</span> <span class="verse-body">coximus ergo filium meum et comedimus dixique ei die altera da filium tuum ut comedamus eum quae abscondit filium suum</span></p>
<p id="2-kings-6-30"><span class="verse-num">6:30</span> <span class="verse-body">quod cum audisset rex scidit vestimenta sua et transiebat super murum viditque omnis populus cilicium quo vestitus erat ad carnem intrinsecus</span></p>
<p id="2-kings-6-31"><span class="verse-num">6:31</span> <span class="verse-body">et ait haec mihi faciat Deus et haec addat si steterit caput Helisei filii Saphat super eum hodie</span></p>
<p id="2-kings-6-32"><span class="verse-num">6:32</span> <span class="verse-body">Heliseus autem sedebat in domo sua et senes sedebant cum eo praemisit itaque virum et antequam veniret nuntius ille dixit ad senes numquid scitis quod miserit filius homicidae hic ut praecidatur caput meum videte ergo cum venerit nuntius cludite ostium et non sinatis eum introire ecce enim sonitus pedum domini eius post eum est</span></p>
<p id="2-kings-6-33"><span class="verse-num">6:33</span> <span class="verse-body">et adhuc illo loquente eis apparuit nuntius qui veniebat ad eum et ait ecce tantum malum a Domino est quid amplius expectabo a Domino</span></p>
<h2 id="2-kings-ch-7">Chapter 7</h2>
<p class="verses"><a href="#2-kings-7-1">1</a> <a href="#2-kings-7-2">2</a> <a href="#2-kings-7-3">3</a> <a href="#2-kings-7-4">4</a> <a href="#2-kings-7-5">5</a> <a href="#2-kings-7-6">6</a> <a href="#2-kings-7-7">7</a> <a href="#2-kings-7-8">8</a> <a href="#2-kings-7-9">9</a> <a href="#2-kings-7-10">10</a> <a href="#2-kings-7-11">11</a> <a href="#2-kings-7-12">12</a> <a href="#2-kings-7-13">13</a> <a href="#2-kings-7-14">14</a> <a href="#2-kings-7-15">15</a> <a href="#2-kings-7-16">16</a> <a href="#2-kings-7-17">17</a> <a href="#2-kings-7-18">18</a> <a href="#2-kings-7-19">19</a> <a href="#2-kings-7-20">20</a></p>
<p id="2-kings-7-1"><span class="verse-num">7:1</span> <span class="verse-body">dixit autem Heliseus audite verbum Domini haec dicit Dominus in tempore hoc cras modius similae uno statere erit et duo modii hordei statere uno in porta Samariae</span></p>
<p id="2-kings-7-2"><span class="verse-num">7:2</span> <span class="verse-body">respondens unus de ducibus super cuius manum rex incumbebat homini Dei ait si Dominus fecerit etiam cataractas in caelo numquid poterit esse quod loqueris qui ait videbis oculis tuis et inde non comedes</span></p>
<p id="2-kings-7-3"><span class="verse-num">7:3</span> <span class="verse-body">quattuor ergo viri erant leprosi iuxta introitum portae qui dixerunt ad invicem quid hic esse volumus donec moriamur</span></p>
<p id="2-kings-7-4"><span class="verse-num">7:4</span> <span class="verse-body">sive ingredi voluerimus civitatem fame moriemur sive manserimus hic moriendum nobis est venite igitur et transfugiamus ad castra Syriae si pepercerint nobis vivemus si autem occidere voluerint nihilominus moriemur</span></p>
<p id="2-kings-7-5"><span class="verse-num">7:5</span> <span class="verse-body">surrexerunt igitur vesperi ut venirent ad castra Syriae cumque venissent ad principium castrorum Syriae nullum ibidem reppererunt</span></p>
<p id="2-kings-7-6"><span class="verse-num">7:6</span> <span class="verse-body">siquidem Dominus sonitum audiri fecerat in castris Syriae curruum et equorum et exercitus plurimi dixeruntque ad invicem ecce mercede conduxit adversum nos rex Israhel reges Hettheorum et Aegyptiorum et venerunt super nos</span></p>
<p id="2-kings-7-7"><span class="verse-num">7:7</span> <span class="verse-body">surrexerunt ergo et fugerunt in tenebris et dereliquerunt tentoria sua et equos et asinos in castris fugeruntque animas tantum suas salvare cupientes</span></p>
<p id="2-kings-7-8"><span class="verse-num">7:8</span> <span class="verse-body">igitur cum venissent leprosi illi ad principium castrorum ingressi sunt unum tabernaculum et comederunt et biberunt tuleruntque inde argentum et aurum et vestes et abierunt et absconderunt et rursum reversi sunt ad aliud tabernaculum et inde similiter auferentes absconderunt</span></p>
<p id="2-kings-7-9"><span class="verse-num">7:9</span> <span class="verse-body">dixeruntque ad invicem non recte facimus haec enim dies boni nuntii est si tacuerimus et noluerimus nuntiare usque mane sceleris arguemur venite eamus et nuntiemus in aula regis</span></p>
<p id="2-kings-7-10"><span class="verse-num">7:10</span> <span class="verse-body">cumque venissent ad portam civitatis narraverunt eis dicentes ivimus ad castra Syriae et nullum ibidem repperimus hominum nisi equos et asinos alligatos et fixa tentoria</span></p>
<p id="2-kings-7-11"><span class="verse-num">7:11</span> <span class="verse-body">ierunt ergo portarii et nuntiaverunt in palatio regis intrinsecus</span></p>
<p id="2-kings-7-12"><span class="verse-num">7:12</span> <span class="verse-body">qui surrexit nocte et ait ad servos suos dico vobis quid fecerint nobis Syri sciunt quia fame laboramus et idcirco egressi sunt de castris et latitant in agris dicentes cum egressi fuerint de civitate capiemus eos viventes et tunc civitatem ingredi poterimus</span></p>
<p id="2-kings-7-13"><span class="verse-num">7:13</span> <span class="verse-body">respondit autem unus servorum eius tollamus quinque equos qui remanserunt in urbe quia ipsi tantum sunt in universa multitudine Israhel alii enim consumpti sunt et mittentes explorare poterimus</span></p>
<p id="2-kings-7-14"><span class="verse-num">7:14</span> <span class="verse-body">adduxerunt ergo duos equos misitque rex ad castra Syrorum dicens ite videte</span></p>
<p id="2-kings-7-15"><span class="verse-num">7:15</span> <span class="verse-body">qui abierunt post eos usque ad Iordanem ecce autem omnis via plena erat vestibus et vasis quae proiecerant Syri cum turbarentur reversique nuntii indicaverunt regi</span></p>
<p id="2-kings-7-16"><span class="verse-num">7:16</span> <span class="verse-body">et egressus populus diripuit castra Syriae factusque est modius similae statere uno et duo modii hordei statere uno iuxta verbum Domini</span></p>
<p id="2-kings-7-17"><span class="verse-num">7:17</span> <span class="verse-body">porro rex ducem illum in cuius manu incubuerat constituit ad portam quem conculcavit turba in introitu et mortuus est iuxta quod locutus fuerat vir Dei quando descenderat rex ad eum</span></p>
<p id="2-kings-7-18"><span class="verse-num">7:18</span> <span class="verse-body">factumque est secundum sermonem viri Dei quem dixerat regi quando ait duo modii hordei statere uno erunt et modius similae statere uno hoc eodem tempore cras in porta Samariae</span></p>
<p id="2-kings-7-19"><span class="verse-num">7:19</span> <span class="verse-body">quando responderat dux ille viro Dei et dixerat etiam si Dominus fecerit cataractas in caelo numquid fieri poterit quod loqueris et dixit ei videbis oculis tuis et inde non comedes</span></p>
<p id="2-kings-7-20"><span class="verse-num">7:20</span> <span class="verse-body">evenit ergo ei sicut praedictum erat et conculcavit eum populus in porta et mortuus est</span></p>
<h2 id="2-kings-ch-8">Chapter 8</h2>
<p class="verses"><a href="#2-kings-8-1">1</a> <a href="#2-kings-8-2">2</a> <a href="#2-kings-8-3">3</a> <a href="#2-kings-8-4">4</a> <a href="#2-kings-8-5">5</a> <a href="#2-kings-8-6">6</a> <a href="#2-kings-8-7">7</a> <a href="#2-kings-8-8">8</a> <a href="#2-kings-8-9">9</a> <a href="#2-kings-8-10">10</a> <a href="#2-kings-8-11">11</a> <a href="#2-kings-8-12">12</a> <a href="#2-kings-8-13">13</a> <a href="#2-kings-8-14">14</a> <a href="#2-kings-8-15">15</a> <a href="#2-kings-8-16">16</a> <a href="#2-kings-8-17">17</a> <a href="#2-kings-8-18">18</a> <a href="#2-kings-8-19">19</a> <a href="#2-kings-8-20">20</a> <a href="#2-kings-8-21">21</a> <a href="#2-kings-8-22">22</a> <a href="#2-kings-8-23">23</a> <a href="#2-kings-8-24">24</a> <a href="#2-kings-8-25">25</a> <a href="#2-kings-8-26">26</a> <a href="#2-kings-8-27">27</a> <a href="#2-kings-8-28">28</a> <a href="#2-kings-8-29">29</a></p>
<p id="2-kings-8-1"><span class="verse-num">8:1</span> <span class="verse-body">Heliseus autem locutus est ad mulierem cuius vivere fecerat filium dicens surge vade tu et domus tua et peregrinare ubicumque reppereris vocavit enim Dominus famem et veniet super terram septem annis</span></p>
<p id="2-kings-8-2"><span class="verse-num">8:2</span> <span class="verse-body">quae surrexit et fecit iuxta verbum hominis Dei et vadens cum domo sua peregrinata est in terra Philisthim diebus multis</span></p>
<p id="2-kings-8-3"><span class="verse-num">8:3</span> <span class="verse-body">cumque finiti essent anni septem reversa est mulier de terra Philisthim et egressa est ut interpellaret regem pro domo sua et agris suis</span></p>
<p id="2-kings-8-4"><span class="verse-num">8:4</span> <span class="verse-body">rex autem loquebatur cum Giezi puero viri Dei dicens narra mihi omnia magnalia quae fecit Heliseus</span></p>
<p id="2-kings-8-5"><span class="verse-num">8:5</span> <span class="verse-body">cumque ille narraret regi quomodo mortuum suscitasset apparuit mulier cuius vivificaverat filium clamans ad regem pro domo sua et pro agris suis dixitque Giezi domine mi rex haec est mulier et hic filius eius quem suscitavit Heliseus</span></p>
<p id="2-kings-8-6"><span class="verse-num">8:6</span> <span class="verse-body">et interrogavit rex mulierem quae narravit ei deditque ei rex eunuchum unum dicens restitue ei omnia quae sua sunt et universos reditus agrorum a die qua reliquit terram usque ad praesens</span></p>
<p id="2-kings-8-7"><span class="verse-num">8:7</span> <span class="verse-body">venit quoque Heliseus Damascum et Benadad rex Syriae aegrotabat nuntiaveruntque ei dicentes venit vir Dei huc</span></p>
<p id="2-kings-8-8"><span class="verse-num">8:8</span> <span class="verse-body">et ait rex ad Azahel tolle tecum munera et vade in occursum viri Dei et consule Dominum per eum dicens si evadere potero de infirmitate mea hac</span></p>
<p id="2-kings-8-9"><span class="verse-num">8:9</span> <span class="verse-body">ivit igitur Azahel in occursum eius habens secum munera et omnia bona Damasci onera quadraginta camelorum cumque stetisset coram eo ait filius tuus Benadad rex Syriae misit me ad te dicens si sanari potero de infirmitate mea hac</span></p>
<p id="2-kings-8-10"><span class="verse-num">8:10</span> <span class="verse-body">dixitque ei Heliseus vade dic ei sanaberis porro ostendit mihi Dominus quia morte morietur</span></p>
<p id="2-kings-8-11"><span class="verse-num">8:11</span> <span class="verse-body">stetitque cum eo et conturbatus est usque ad suffusionem vultus flevitque vir Dei</span></p>
<p id="2-kings-8-12"><span class="verse-num">8:12</span> <span class="verse-body">cui Azahel ait quare dominus meus flet at ille respondit quia scio quae facturus sis filiis Israhel mala civitates eorum munitas igne succendes et iuvenes eorum interficies gladio et parvulos eorum elides et praegnantes divides</span></p>
<p id="2-kings-8-13"><span class="verse-num">8:13</span> <span class="verse-body">dixitque Azahel quid enim sum servus tuus canis ut faciam rem istam magnam et ait Heliseus ostendit mihi Dominus te regem Syriae fore</span></p>
<p id="2-kings-8-14"><span class="verse-num">8:14</span> <span class="verse-body">qui cum recessisset ab Heliseo venit ad dominum suum qui ait ei quid tibi dixit Heliseus at ille respondit dixit mihi recipiet sanitatem</span></p>
<p id="2-kings-8-15"><span class="verse-num">8:15</span> <span class="verse-body">cumque venisset dies altera tulit sagulum et infudit aqua et expandit super faciem eius quo mortuo regnavit Azahel pro eo</span></p>
<p id="2-kings-8-16"><span class="verse-num">8:16</span> <span class="verse-body">anno quinto Ioram filii Ahab regis Israhel et Iosaphat regis Iuda regnavit Ioram filius Iosaphat rex Iuda</span></p>
<p id="2-kings-8-17"><span class="verse-num">8:17</span> <span class="verse-body">triginta duorum erat annorum cum regnare coepisset et octo annis regnavit in Hierusalem</span></p>
<p id="2-kings-8-18"><span class="verse-num">8:18</span> <span class="verse-body">ambulavitque in viis regum Israhel sicut ambulaverat domus Ahab filia enim Ahab erat uxor eius et fecit quod malum est coram Domino</span></p>
<p id="2-kings-8-19"><span class="verse-num">8:19</span> <span class="verse-body">noluit autem Dominus disperdere Iudam propter David servum suum sicut promiserat ei ut daret illi lucernam et filiis eius cunctis diebus</span></p>
<p id="2-kings-8-20"><span class="verse-num">8:20</span> <span class="verse-body">in diebus eius recessit Edom ne esset sub Iuda et constituit sibi regem</span></p>
<p id="2-kings-8-21"><span class="verse-num">8:21</span> <span class="verse-body">venitque Ioram Seira et omnis currus cum eo et surrexit nocte percussitque Idumeos qui eum circumdederant et principes curruum populus autem fugit in tabernacula sua</span></p>
<p id="2-kings-8-22"><span class="verse-num">8:22</span> <span class="verse-body">recessit ergo Edom ne esset sub Iuda usque ad diem hanc tunc recessit et Lobna in tempore illo</span></p>
<p id="2-kings-8-23"><span class="verse-num">8:23</span> <span class="verse-body">reliqua autem sermonum Ioram et universa quae fecit nonne haec scripta sunt in libro verborum dierum regum Iuda</span></p>
<p id="2-kings-8-24"><span class="verse-num">8:24</span> <span class="verse-body">et dormivit Ioram cum patribus suis sepultusque est cum eis in civitate David et regnavit Ahazias filius eius pro eo</span></p>
<p id="2-kings-8-25"><span class="verse-num">8:25</span> <span class="verse-body">anno duodecimo Ioram filii Ahab regis Israhel regnavit Ahazias filius Ioram regis Iudae</span></p>
<p id="2-kings-8-26"><span class="verse-num">8:26</span> <span class="verse-body">viginti duorum annorum erat Ahazias cum regnare coepisset et uno anno regnavit in Hierusalem nomen matris eius Athalia filia Amri regis Israhel</span></p>
<p id="2-kings-8-27"><span class="verse-num">8:27</span> <span class="verse-body">et ambulavit in viis domus Ahab et fecit quod malum est coram Domino sicut domus Ahab gener enim domus Ahab fuit</span></p>
<p id="2-kings-8-28"><span class="verse-num">8:28</span> <span class="verse-body">abiit quoque cum Ioram filio Ahab ad proeliandum contra Azahel regem Syriae in Ramoth Galaad et vulneraverunt Syri Ioram</span></p>
<p id="2-kings-8-29"><span class="verse-num">8:29</span> <span class="verse-body">qui reversus est ut curaretur in Hiezrahel quia vulneraverant eum Syri in Rama proeliantem contra Azahel regem Syriae porro Ahazias filius Ioram rex Iuda descendit invisere Ioram filium Ahab in Hiezrahel quia aegrotabat</span></p>
<h2 id="2-kings-ch-9">Chapter 9</h2>
<p class="verses"><a href="#2-kings-9-1">1</a> <a href="#2-kings-9-2">2</a> <a href="#2-kings-9-3">3</a> <a href="#2-kings-9-4">4</a> <a href="#2-kings-9-5">5</a> <a href="#2-kings-9-6">6</a> <a href="#2-kings-9-7">7</a> <a href="#2-kings-9-8">8</a> <a href="#2-kings-9-9">9</a> <a href="#2-kings-9-10">10</a> <a href="#2-kings-9-11">11</a> <a href="#2-kings-9-12">12</a> <a href="#2-kings-9-13">13</a> <a href="#2-kings-9-14">14</a> <a href="#2-kings-9-15">15</a> <a href="#2-kings-9-16">16</a> <a href="#2-kings-9-17">17</a> <a href="#2-kings-9-18">18</a> <a href="#2-kings-9-19">19</a> <a href="#2-kings-9-20">20</a> <a href="#2-kings-9-21">21</a> <a href="#2-kings-9-22">22</a> <a href="#2-kings-9-23">23</a> <a href="#2-kings-9-24">24</a> <a href="#2-kings-9-25">25</a> <a href="#2-kings-9-26">26</a> <a href="#2-kings-9-27">27</a> <a href="#2-kings-9-28">28</a> <a href="#2-kings-9-29">29</a> <a href="#2-kings-9-30">30</a> <a href="#2-kings-9-31">31</a> <a href="#2-kings-9-32">32</a> <a href="#2-kings-9-33">33</a> <a href="#2-kings-9-34">34</a> <a href="#2-kings-9-35">35</a> <a href="#2-kings-9-36">36</a> <a href="#2-kings-9-37">37</a></p>
<p id="2-kings-9-1"><span class="verse-num">9:1</span> <span class="verse-body">Heliseus autem prophetes vocavit unum de filiis prophetarum et ait illi accinge lumbos tuos et tolle lenticulam olei hanc in manu tua et vade in Ramoth Galaad</span></p>
<p id="2-kings-9-2"><span class="verse-num">9:2</span> <span class="verse-body">cumque veneris illuc videbis Hieu filium Iosaphat filii Namsi et ingressus suscitabis eum de medio fratrum suorum et introduces interius cubiculum</span></p>
<p id="2-kings-9-3"><span class="verse-num">9:3</span> <span class="verse-body">tenensque lenticulam olei fundes super caput eius et dices haec dicit Dominus unxi te regem super Israhel aperiesque ostium et fugies et non ibi subsistes</span></p>
<p id="2-kings-9-4"><span class="verse-num">9:4</span> <span class="verse-body">abiit ergo adulescens puer prophetae Ramoth Galaad</span></p>
<p id="2-kings-9-5"><span class="verse-num">9:5</span> <span class="verse-body">et ingressus est ecce autem principes exercitus sedebant et ait verbum mihi ad te princeps dixitque Hieu ad quem ex omnibus nobis at ille dixit ad te o princeps</span></p>
<p id="2-kings-9-6"><span class="verse-num">9:6</span> <span class="verse-body">et surrexit et ingressus est cubiculum at ille fudit oleum super caput eius et ait haec dicit Dominus Deus Israhel unxi te regem super populum Domini Israhel</span></p>
<p id="2-kings-9-7"><span class="verse-num">9:7</span> <span class="verse-body">et percuties domum Ahab domini tui ut ulciscar sanguinem servorum meorum prophetarum et sanguinem omnium servorum Domini de manu Hiezabel</span></p>
<p id="2-kings-9-8"><span class="verse-num">9:8</span> <span class="verse-body">perdamque omnem domum Ahab et interficiam de Ahab mingentem ad parietem et clausum et novissimum in Israhel</span></p>
<p id="2-kings-9-9"><span class="verse-num">9:9</span> <span class="verse-body">et dabo domum Ahab sicut domum Hieroboam filii Nabath et sicut domum Baasa filii Ahia</span></p>
<p id="2-kings-9-10"><span class="verse-num">9:10</span> <span class="verse-body">Hiezabel quoque comedent canes in agro Hiezrahel nec erit qui sepeliat eam aperuitque ostium et fugit</span></p>
<p id="2-kings-9-11"><span class="verse-num">9:11</span> <span class="verse-body">Hieu autem egressus est ad servos domini sui qui dixerunt ei rectene sunt omnia quid venit insanus iste ad te qui ait eis nostis hominem et quid locutus sit</span></p>
<p id="2-kings-9-12"><span class="verse-num">9:12</span> <span class="verse-body">at illi responderunt falsum est sed magis narra nobis qui ait eis haec et haec locutus est mihi et ait haec dicit Dominus unxi te regem super Israhel</span></p>
<p id="2-kings-9-13"><span class="verse-num">9:13</span> <span class="verse-body">festinaverunt itaque et unusquisque tollens pallium suum posuerunt sub pedibus eius in similitudinem tribunalis et cecinerunt tuba atque dixerunt regnavit Hieu</span></p>
<p id="2-kings-9-14"><span class="verse-num">9:14</span> <span class="verse-body">coniuravit ergo Hieu filius Iosaphat filii Namsi contra Ioram porro Ioram obsederat Ramoth Galaad ipse et omnis Israhel contra Azahel regem Syriae</span></p>
<p id="2-kings-9-15"><span class="verse-num">9:15</span> <span class="verse-body">et reversus fuerat ut curaretur in Hiezrahel propter vulnera quia percusserant eum Syri proeliantem contra Azahel regem Syriae dixitque Hieu si placet vobis nemo egrediatur profugus de civitate ne vadat et nuntiet in Hiezrahel</span></p>
<p id="2-kings-9-16"><span class="verse-num">9:16</span> <span class="verse-body">et ascendit et profectus est in Hiezrahel Ioram enim aegrotabat ibi et Ahazia rex Iuda descenderat ad visitandum Ioram</span></p>
<p id="2-kings-9-17"><span class="verse-num">9:17</span> <span class="verse-body">igitur speculator qui stabat super turrem Hiezrahel vidit globum Hieu venientis et ait video ego globum dixitque Ioram tolle currum et mitte in occursum eorum et dicat vadens rectene sunt omnia</span></p>
<p id="2-kings-9-18"><span class="verse-num">9:18</span> <span class="verse-body">abiit igitur qui ascenderat currum in occursum eius et ait haec dicit rex pacata sunt omnia dixitque ei Hieu quid tibi et paci transi et sequere me nuntiavit quoque speculator dicens venit nuntius ad eos et non revertitur</span></p>
<p id="2-kings-9-19"><span class="verse-num">9:19</span> <span class="verse-body">misit etiam currum equorum secundum venitque ad eos et ait haec dicit rex num pax est et ait Hieu quid tibi et paci transi et sequere me</span></p>
<p id="2-kings-9-20"><span class="verse-num">9:20</span> <span class="verse-body">nuntiavit autem speculator dicens venit usque ad eos et non revertitur est autem incessus quasi incessus Hieu filii Namsi praeceps enim graditur</span></p>
<p id="2-kings-9-21"><span class="verse-num">9:21</span> <span class="verse-body">et ait Ioram iunge currum iunxeruntque currum eius et egressus est Ioram rex Israhel et Ahazias rex Iuda singuli in curribus suis egressique sunt in occursum Hieu et invenerunt eum in agro Naboth Hiezrahelitis</span></p>
<p id="2-kings-9-22"><span class="verse-num">9:22</span> <span class="verse-body">cumque vidisset Ioram Hieu dixit pax est Hieu at ille respondit quae pax adhuc fornicationes Hiezabel matris tuae et veneficia eius multa vigent</span></p>
<p id="2-kings-9-23"><span class="verse-num">9:23</span> <span class="verse-body">convertit autem Ioram manum suam et fugiens ait ad Ahaziam insidiae Ahazia</span></p>
<p id="2-kings-9-24"><span class="verse-num">9:24</span> <span class="verse-body">porro Hieu tetendit arcum manu et percussit Ioram inter scapulas et egressa est sagitta per cor eius statimque corruit in curru suo</span></p>
<p id="2-kings-9-25"><span class="verse-num">9:25</span> <span class="verse-body">dixitque Hieu ad Baddacer ducem tolle proice eum in agro Naboth Hiezrahelitae memini enim quando ego et tu sedentes in curru sequebamur Ahab patrem huius quod Dominus onus hoc levaverit super eum dicens</span></p>
<p id="2-kings-9-26"><span class="verse-num">9:26</span> <span class="verse-body">si non pro sanguine Naboth et pro sanguine filiorum eius quem vidi heri ait Dominus reddam tibi in agro isto dicit Dominus nunc igitur tolle proice eum in agro iuxta verbum Domini</span></p>
<p id="2-kings-9-27"><span class="verse-num">9:27</span> <span class="verse-body">Ahazias autem rex Iuda videns hoc fugit per viam domus horti persecutusque est eum Hieu et ait etiam hunc percutite in curru suo in ascensu Gaber qui est iuxta Ieblaam qui fugit in Mageddo et mortuus est ibi</span></p>
<p id="2-kings-9-28"><span class="verse-num">9:28</span> <span class="verse-body">et inposuerunt eum servi eius super currum suum et tulerunt Hierusalem sepelieruntque in sepulchro cum patribus suis in civitate David</span></p>
<p id="2-kings-9-29"><span class="verse-num">9:29</span> <span class="verse-body">anno undecimo Ioram filii Ahab rege Ahazia super Iudam</span></p>
<p id="2-kings-9-30"><span class="verse-num">9:30</span> <span class="verse-body">venit Hieu Hiezrahel porro Hiezabel introitu eius audito depinxit oculos suos stibio et ornavit caput suum et respexit per fenestram</span></p>
<p id="2-kings-9-31"><span class="verse-num">9:31</span> <span class="verse-body">ingredientem Hieu per portam et ait numquid pax esse potest Zamri qui interfecit dominum suum</span></p>
<p id="2-kings-9-32"><span class="verse-num">9:32</span> <span class="verse-body">levavitque Hieu faciem suam ad fenestram et ait quae est ista et inclinaverunt se ad eum duo vel tres eunuchi</span></p>
<p id="2-kings-9-33"><span class="verse-num">9:33</span> <span class="verse-body">at ille dixit eis praecipitate eam deorsum et praecipitaverunt eam aspersusque est sanguine paries et equorum ungulae qui conculcaverunt eam</span></p>
<p id="2-kings-9-34"><span class="verse-num">9:34</span> <span class="verse-body">cumque ingressus esset et comederet bibissetque ait ite videte maledictam illam et sepelite eam quia filia regis est</span></p>
<p id="2-kings-9-35"><span class="verse-num">9:35</span> <span class="verse-body">cumque issent ut sepelirent eam non invenerunt nisi calvariam et pedes et summas manus</span></p>
<p id="2-kings-9-36"><span class="verse-num">9:36</span> <span class="verse-body">reversique nuntiaverunt ei et ait Hieu sermo Domini est quem locutus est per servum suum Heliam Thesbiten dicens in agro Hiezrahel comedent canes carnes Hiezabel</span></p>
<p id="2-kings-9-37"><span class="verse-num">9:37</span> <span class="verse-body">et erunt carnes Hiezabel sicut stercus super faciem terrae in agro Hiezrahel ita ut praetereuntes dicant haecine est illa Hiezabel</span></p>
<h2 id="2-kings-ch-10">Chapter 10</h2>
<p class="verses"><a href="#2-kings-10-1">1</a> <a href="#2-kings-10-2">2</a> <a href="#2-kings-10-3">3</a> <a href="#2-kings-10-4">4</a> <a href="#2-kings-10-5">5</a> <a href="#2-kings-10-6">6</a> <a href="#2-kings-10-7">7</a> <a href="#2-kings-10-8">8</a> <a href="#2-kings-10-9">9</a> <a href="#2-kings-10-10">10</a> <a href="#2-kings-10-11">11</a> <a href="#2-kings-10-12">12</a> <a href="#2-kings-10-13">13</a> <a href="#2-kings-10-14">14</a> <a href="#2-kings-10-15">15</a> <a href="#2-kings-10-16">16</a> <a href="#2-kings-10-17">17</a> <a href="#2-kings-10-18">18</a> <a href="#2-kings-10-19">19</a> <a href="#2-kings-10-20">20</a> <a href="#2-kings-10-21">21</a> <a href="#2-kings-10-22">22</a> <a href="#2-kings-10-23">23</a> <a href="#2-kings-10-24">24</a> <a href="#2-kings-10-25">25</a> <a href="#2-kings-10-26">26</a> <a href="#2-kings-10-27">27</a> <a href="#2-kings-10-28">28</a> <a href="#2-kings-10-29">29</a> <a href="#2-kings-10-30">30</a> <a href="#2-kings-10-31">31</a> <a href="#2-kings-10-32">32</a> <a href="#2-kings-10-33">33</a> <a href="#2-kings-10-34">34</a> <a href="#2-kings-10-35">35</a> <a href="#2-kings-10-36">36</a></p>
<p id="2-kings-10-1"><span class="verse-num">10:1</span> <span class="verse-body">erant autem Ahab septuaginta filii in Samaria scripsit ergo Hieu litteras et misit in Samariam ad optimates civitatis et ad maiores natu et ad nutricios Ahab dicens</span></p>
<p id="2-kings-10-2"><span class="verse-num">10:2</span> <span class="verse-body">statim ut acceperitis litteras has qui habetis filios domini vestri et currus et equos et civitates firmas et arma</span></p>
<p id="2-kings-10-3"><span class="verse-num">10:3</span> <span class="verse-body">eligite meliorem et eum qui vobis placuerit de filiis domini vestri et ponite eum super solium patris sui et pugnate pro domo domini vestri</span></p>
<p id="2-kings-10-4"><span class="verse-num">10:4</span> <span class="verse-body">timuerunt illi vehementer et dixerunt ecce duo reges non potuerunt stare coram eo et quomodo nos valebimus resistere</span></p>
<p id="2-kings-10-5"><span class="verse-num">10:5</span> <span class="verse-body">miserunt ergo praepositus domus et praefectus civitatis et maiores natu et nutricii ad Hieu dicentes servi tui sumus quaecumque iusseris faciemus nec constituemus regem quodcumque tibi placet fac</span></p>
<p id="2-kings-10-6"><span class="verse-num">10:6</span> <span class="verse-body">rescripsit autem eis litteras secundo dicens si mei estis et oboeditis mihi tollite capita filiorum domini vestri et venite ad me hac eadem hora cras in Hiezrahel porro filii regis septuaginta viri apud optimates civitatis nutriebantur</span></p>
<p id="2-kings-10-7"><span class="verse-num">10:7</span> <span class="verse-body">cumque venissent litterae ad eos tulerunt filios regis et occiderunt septuaginta viros et posuerunt capita eorum in cofinis et miserunt ad eum in Hiezrahel</span></p>
<p id="2-kings-10-8"><span class="verse-num">10:8</span> <span class="verse-body">venit autem nuntius et indicavit ei dicens adtulerunt capita filiorum regis qui respondit ponite ea duos acervos iuxta introitum portae usque mane</span></p>
<p id="2-kings-10-9"><span class="verse-num">10:9</span> <span class="verse-body">cumque diluxisset egressus est et stans dixit ad omnem populum iusti estis si ego coniuravi contra dominum meum et interfeci eum quis percussit omnes hos</span></p>
<p id="2-kings-10-10"><span class="verse-num">10:10</span> <span class="verse-body">videte ergo nunc quoniam non cecidit de sermonibus Domini in terram quos locutus est Dominus super domum Ahab et Dominus fecit quod locutus est in manu servi sui Heliae</span></p>
<p id="2-kings-10-11"><span class="verse-num">10:11</span> <span class="verse-body">percussit igitur Hieu omnes qui reliqui erant de domo Ahab in Hiezrahel et universos optimates eius et notos et sacerdotes donec non remanerent ex eo reliquiae</span></p>
<p id="2-kings-10-12"><span class="verse-num">10:12</span> <span class="verse-body">et surrexit et venit in Samariam cumque venisset ad Camaram pastorum in via</span></p>
<p id="2-kings-10-13"><span class="verse-num">10:13</span> <span class="verse-body">invenit fratres Ahaziae regis Iuda dixitque ad eos quinam estis vos at illi responderunt fratres Ahaziae sumus et descendimus ad salutandos filios regis et filios reginae</span></p>
<p id="2-kings-10-14"><span class="verse-num">10:14</span> <span class="verse-body">qui ait conprehendite eos vivos quos cum conprehendissent vivos iugulaverunt eos in cisterna iuxta Camaram quadraginta duos viros et non reliquit ex eis quemquam</span></p>
<p id="2-kings-10-15"><span class="verse-num">10:15</span> <span class="verse-body">cumque abisset inde invenit Ionadab filium Rechab in occursum sibi et benedixit ei et ait ad eum numquid est cor tuum rectum sicut cor meum cum corde tuo et ait Ionadab est si est inquit da manum tuam qui dedit manum suam at ille levavit eum ad se in curru</span></p>
<p id="2-kings-10-16"><span class="verse-num">10:16</span> <span class="verse-body">dixitque ad eum veni mecum et vide zelum meum pro Domino et inpositum currui suo</span></p>
<p id="2-kings-10-17"><span class="verse-num">10:17</span> <span class="verse-body">duxit in Samariam et percussit omnes qui reliqui fuerant de Ahab in Samaria usque ad unum iuxta verbum Domini quod locutus est per Heliam</span></p>
<p id="2-kings-10-18"><span class="verse-num">10:18</span> <span class="verse-body">congregavit ergo Hieu omnem populum et dixit ad eos Ahab coluit Baal parum ego autem colam eum amplius</span></p>
<p id="2-kings-10-19"><span class="verse-num">10:19</span> <span class="verse-body">nunc igitur omnes prophetas Baal et universos servos eius et cunctos sacerdotes ipsius vocate ad me nullus sit qui non veniat sacrificium enim grande est mihi Baal quicumque defuerit non vivet porro Hieu faciebat hoc insidiose ut disperderet cultores Baal</span></p>
<p id="2-kings-10-20"><span class="verse-num">10:20</span> <span class="verse-body">dixit sanctificate diem sollemnem Baal vocavitque</span></p>
<p id="2-kings-10-21"><span class="verse-num">10:21</span> <span class="verse-body">et misit in universos terminos Israhel et venerunt cuncti servi Baal non fuit residuus ne unus quidem qui non veniret et ingressi sunt templum Baal et repleta est domus Baal a summo usque ad summum</span></p>
<p id="2-kings-10-22"><span class="verse-num">10:22</span> <span class="verse-body">dixitque his qui erant super vestes proferte vestimenta universis servis Baal et protulerunt eis vestes</span></p>
<p id="2-kings-10-23"><span class="verse-num">10:23</span> <span class="verse-body">ingressusque Hieu et Ionadab filius Rechab templum Baal et ait cultoribus Baal perquirite et videte ne quis forte vobiscum sit de servis Domini sed ut sint soli servi Baal</span></p>
<p id="2-kings-10-24"><span class="verse-num">10:24</span> <span class="verse-body">ingressi sunt igitur ut facerent victimas et holocausta Hieu autem praeparaverat sibi foris octoginta viros et dixerat eis quicumque fugerit de hominibus his quos ego adduxero in manus vestras anima eius erit pro anima illius</span></p>
<p id="2-kings-10-25"><span class="verse-num">10:25</span> <span class="verse-body">factum est ergo cum conpletum esset holocaustum praecepit Hieu militibus et ducibus suis ingredimini et percutite eos nullus evadat percusseruntque eos ore gladii et proiecerunt milites et duces et ierunt in civitatem templi Baal</span></p>
<p id="2-kings-10-26"><span class="verse-num">10:26</span> <span class="verse-body">et protulerunt statuam de fano Baal et conbuserunt</span></p>
<p id="2-kings-10-27"><span class="verse-num">10:27</span> <span class="verse-body">et comminuerunt eam destruxerunt quoque aedem Baal et fecerunt pro ea latrinas usque ad diem hanc</span></p>
<p id="2-kings-10-28"><span class="verse-num">10:28</span> <span class="verse-body">delevit itaque Hieu Baal de Israhel</span></p>
<p id="2-kings-10-29"><span class="verse-num">10:29</span> <span class="verse-body">verumtamen a peccatis Hieroboam filii Nabath qui peccare fecerat Israhel non recessit nec dereliquit vitulos aureos qui erant in Bethel et in Dan</span></p>
<p id="2-kings-10-30"><span class="verse-num">10:30</span> <span class="verse-body">dixit autem Dominus ad Hieu quia studiose fecisti quod rectum erat et placebat in oculis meis et omnia quae erant in corde meo fecisti contra domum Ahab filii tui usque ad quartam generationem sedebunt super thronum Israhel</span></p>
<p id="2-kings-10-31"><span class="verse-num">10:31</span> <span class="verse-body">porro Hieu non custodivit ut ambularet in lege Domini Dei Israhel in toto corde suo non enim recessit a peccatis Hieroboam qui peccare fecerat Israhel</span></p>
<p id="2-kings-10-32"><span class="verse-num">10:32</span> <span class="verse-body">in diebus illis coepit Dominus taedere super Israhel percussitque eos Azahel in universis finibus Israhel</span></p>
<p id="2-kings-10-33"><span class="verse-num">10:33</span> <span class="verse-body">a Iordane contra orientalem plagam omnem terram Galaad et Gad et Ruben et Manasse ab Aroer quae est super torrentem Arnon et Galaad et Basan</span></p>
<p id="2-kings-10-34"><span class="verse-num">10:34</span> <span class="verse-body">reliqua autem verborum Hieu et universa quae fecit et fortitudo eius nonne haec scripta sunt in libro verborum dierum regum Israhel</span></p>
<p id="2-kings-10-35"><span class="verse-num">10:35</span> <span class="verse-body">et dormivit Hieu cum patribus suis sepelieruntque eum in Samaria et regnavit Ioachaz filius eius pro eo</span></p>
<p id="2-kings-10-36"><span class="verse-num">10:36</span> <span class="verse-body">dies autem quos regnavit Hieu super Israhel viginti et octo anni sunt in Samaria</span></p>
<h2 id="2-kings-ch-11">Chapter 11</h2>
<p class="verses"><a href="#2-kings-11-1">1</a> <a href="#2-kings-11-2">2</a> <a href="#2-kings-11-3">3</a> <a href="#2-kings-11-4">4</a> <a href="#2-kings-11-5">5</a> <a href="#2-kings-11-6">6</a> <a href="#2-kings-11-7">7</a> <a href="#2-kings-11-8">8</a> <a href="#2-kings-11-9">9</a> <a href="#2-kings-11-10">10</a> <a href="#2-kings-11-11">11</a> <a href="#2-kings-11-12">12</a> <a href="#2-kings-11-13">13</a> <a href="#2-kings-11-14">14</a> <a href="#2-kings-11-15">15</a> <a href="#2-kings-11-16">16</a> <a href="#2-kings-11-17">17</a> <a href="#2-kings-11-18">18</a> <a href="#2-kings-11-19">19</a> <a href="#2-kings-11-20">20</a> <a href="#2-kings-11-21">21</a></p>
<p id="2-kings-11-1"><span class="verse-num">11:1</span> <span class="verse-body">Athalia vero mater Ahaziae videns mortuum filium suum surrexit et interfecit omne semen regium</span></p>
<p id="2-kings-11-2"><span class="verse-num">11:2</span> <span class="verse-body">tollens autem Iosaba filia regis Ioram soror Ahaziae Ioas filium Ahaziae furata est eum de medio filiorum regis qui interficiebantur et nutricem eius de triclinio et abscondit eum a facie Athaliae ut non interficeretur</span></p>
<p id="2-kings-11-3"><span class="verse-num">11:3</span> <span class="verse-body">eratque cum ea in domo Domini clam sex annis porro Athalia regnavit super terram</span></p>
<p id="2-kings-11-4"><span class="verse-num">11:4</span> <span class="verse-body">anno autem septimo misit Ioiada et adsumens centuriones et milites introduxit ad se in templum Domini pepigitque cum eis foedus et adiurans eos in domo Domini ostendit eis filium regis</span></p>
<p id="2-kings-11-5"><span class="verse-num">11:5</span> <span class="verse-body">et praecepit illis dicens iste sermo quem facere debetis</span></p>
<p id="2-kings-11-6"><span class="verse-num">11:6</span> <span class="verse-body">tertia pars vestrum introeat sabbato et observet excubitum domus regis tertia autem pars sit ad portam Sir et tertia pars ad portam quae est post habitaculum scutariorum et custodietis excubitum domus Messa</span></p>
<p id="2-kings-11-7"><span class="verse-num">11:7</span> <span class="verse-body">duae vero partes e vobis omnes egredientes sabbato custodiant excubias domus Domini circum regem</span></p>
<p id="2-kings-11-8"><span class="verse-num">11:8</span> <span class="verse-body">et vallabitis eum habentes arma in manibus vestris si quis autem ingressus fuerit septum templi interficiatur eritisque cum rege introeunte et egrediente</span></p>
<p id="2-kings-11-9"><span class="verse-num">11:9</span> <span class="verse-body">et fecerunt centuriones iuxta omnia quae praeceperat eis Ioiada sacerdos et adsumentes singuli viros suos qui ingrediebantur sabbatum cum his qui egrediebantur e sabbato venerunt ad Ioiada sacerdotem</span></p>
<p id="2-kings-11-10"><span class="verse-num">11:10</span> <span class="verse-body">qui dedit eis hastas et arma regis David quae erant in domo Domini</span></p>
<p id="2-kings-11-11"><span class="verse-num">11:11</span> <span class="verse-body">et steterunt singuli habentes arma in manu sua a parte templi dextra usque ad partem sinistram altaris et aedis circum regem</span></p>
<p id="2-kings-11-12"><span class="verse-num">11:12</span> <span class="verse-body">produxitque filium regis et posuit super eum diadema et testimonium feceruntque eum regem et unxerunt et plaudentes manu dixerunt vivat rex</span></p>
<p id="2-kings-11-13"><span class="verse-num">11:13</span> <span class="verse-body">audivit Athalia vocem currentis populi et ingressa ad turbas in templum Domini</span></p>
<p id="2-kings-11-14"><span class="verse-num">11:14</span> <span class="verse-body">vidit regem stantem super tribunal iuxta morem et cantores et tubas propter eum omnemque populum terrae laetantem et canentem tubis et scidit vestimenta sua clamavitque coniuratio coniuratio</span></p>
<p id="2-kings-11-15"><span class="verse-num">11:15</span> <span class="verse-body">praecepit autem Ioiada centurionibus qui erant super exercitum et ait eis educite eam extra consepta templi et quicumque secutus eam fuerit feriatur gladio dixerat enim sacerdos non occidatur in templo Domini</span></p>
<p id="2-kings-11-16"><span class="verse-num">11:16</span> <span class="verse-body">inposueruntque ei manus et inpegerunt eam per viam introitus equorum iuxta palatium et interfecta est ibi</span></p>
<p id="2-kings-11-17"><span class="verse-num">11:17</span> <span class="verse-body">pepigit igitur Ioiada foedus inter Dominum et inter regem et inter populum ut esset populus Domini et inter regem et populum</span></p>
<p id="2-kings-11-18"><span class="verse-num">11:18</span> <span class="verse-body">ingressusque est omnis populus terrae templum Baal et destruxerunt aras eius et imagines contriverunt valide Matthan quoque sacerdotem Baal occiderunt coram altari et posuit sacerdos custodias in domo Domini</span></p>
<p id="2-kings-11-19"><span class="verse-num">11:19</span> <span class="verse-body">tulitque centuriones et Cherethi et Felethi legiones et omnem populum terrae deduxeruntque regem de domo Domini et venerunt per viam portae scutariorum in palatium et sedit super thronum regum</span></p>
<p id="2-kings-11-20"><span class="verse-num">11:20</span> <span class="verse-body">laetatusque est omnis populus terrae et civitas conquievit Athalia autem occisa est gladio in domo regis</span></p>
<p id="2-kings-11-21"><span class="verse-num">11:21</span> <span class="verse-body">septemque annorum erat Ioas cum regnare coepisset</span></p>
<h2 id="2-kings-ch-12">Chapter 12</h2>
<p class="verses"><a href="#2-kings-12-1">1</a> <a href="#2-kings-12-2">2</a> <a href="#2-kings-12-3">3</a> <a href="#2-kings-12-4">4</a> <a href="#2-kings-12-5">5</a> <a href="#2-kings-12-6">6</a> <a href="#2-kings-12-7">7</a> <a href="#2-kings-12-8">8</a> <a href="#2-kings-12-9">9</a> <a href="#2-kings-12-10">10</a> <a href="#2-kings-12-11">11</a> <a href="#2-kings-12-12">12</a> <a href="#2-kings-12-13">13</a> <a href="#2-kings-12-14">14</a> <a href="#2-kings-12-15">15</a> <a href="#2-kings-12-16">16</a> <a href="#2-kings-12-17">17</a> <a href="#2-kings-12-18">18</a> <a href="#2-kings-12-19">19</a> <a href="#2-kings-12-20">20</a> <a href="#2-kings-12-21">21</a></p>
<p id="2-kings-12-1"><span class="verse-num">12:1</span> <span class="verse-body">anno septimo Hieu regnavit Ioas quadraginta annis regnavit in Hierusalem nomen matris eius Sebia de Bersabee</span></p>
<p id="2-kings-12-2"><span class="verse-num">12:2</span> <span class="verse-body">fecitque Ioas rectum coram Domino cunctis diebus quibus docuit eum Ioiada sacerdos</span></p>
<p id="2-kings-12-3"><span class="verse-num">12:3</span> <span class="verse-body">verumtamen excelsa non abstulit adhuc populus immolabat et adolebat in excelsis incensum</span></p>
<p id="2-kings-12-4"><span class="verse-num">12:4</span> <span class="verse-body">dixitque Ioas ad sacerdotes omnem pecuniam sanctorum quae inlata fuerit in templum Domini a praetereuntibus quae offertur pro pretio animae et quam sponte et arbitrio cordis sui inferunt in templum Domini</span></p>
<p id="2-kings-12-5"><span class="verse-num">12:5</span> <span class="verse-body">accipiant illam sacerdotes iuxta ordinem suum et instaurent sarta tecta domus si quid necessarium viderint instauratione</span></p>
<p id="2-kings-12-6"><span class="verse-num">12:6</span> <span class="verse-body">igitur usque ad vicesimum tertium annum regis Ioas non instauraverunt sacerdotes sarta tecta templi</span></p>
<p id="2-kings-12-7"><span class="verse-num">12:7</span> <span class="verse-body">vocavitque rex Ioas Ioiada pontificem et sacerdotes dicens eis quare sarta tecta non instaurastis templi nolite ergo amplius accipere pecuniam iuxta ordinem vestrum sed ad instaurationem templi reddite eam</span></p>
<p id="2-kings-12-8"><span class="verse-num">12:8</span> <span class="verse-body">prohibitique sunt sacerdotes ultra accipere pecuniam a populo et instaurare sarta tecta domus</span></p>
<p id="2-kings-12-9"><span class="verse-num">12:9</span> <span class="verse-body">et tulit Ioiada pontifex gazofilacium unum aperuitque foramen desuper et posuit illud iuxta altare ad dexteram ingredientium domum Domini mittebantque in eo sacerdotes qui custodiebant ostia omnem pecuniam quae deferebatur ad templum Domini</span></p>
<p id="2-kings-12-10"><span class="verse-num">12:10</span> <span class="verse-body">cumque viderent nimiam pecuniam esse in gazofilacio ascendebat scriba regis et pontifex effundebantque et numerabant pecuniam quae inveniebatur in domo Domini</span></p>
<p id="2-kings-12-11"><span class="verse-num">12:11</span> <span class="verse-body">et dabant eam iuxta numerum atque mensuram in manu eorum qui praeerant cementariis domus Domini qui inpendebant eam in fabris lignorum et in cementariis his qui operabantur in domo Domini</span></p>
<p id="2-kings-12-12"><span class="verse-num">12:12</span> <span class="verse-body">et sarta tecta faciebant et in his qui caedebant saxa et ut emerent ligna et lapides qui excidebantur ita ut impleretur instauratio domus Domini in universis quae indigebant expensa ad muniendam domum</span></p>
<p id="2-kings-12-13"><span class="verse-num">12:13</span> <span class="verse-body">verumtamen non fiebant ex eadem pecunia hydriae templi Domini et fuscinulae et turibula et tubae omne vas aureum et argenteum de pecunia quae inferebatur in templum Domini</span></p>
<p id="2-kings-12-14"><span class="verse-num">12:14</span> <span class="verse-body">his enim qui faciebant opus dabatur ut instauraretur templum Domini</span></p>
<p id="2-kings-12-15"><span class="verse-num">12:15</span> <span class="verse-body">et non fiebat ratio his hominibus qui accipiebant pecuniam ut distribuerent eam artificibus sed in fide tractabant eam</span></p>
<p id="2-kings-12-16"><span class="verse-num">12:16</span> <span class="verse-body">pecuniam vero pro delicto et pecuniam pro peccatis non inferebant in templum Domini quia sacerdotum erat</span></p>
<p id="2-kings-12-17"><span class="verse-num">12:17</span> <span class="verse-body">tunc ascendit Azahel rex Syriae et pugnabat contra Geth cepitque eam et direxit faciem suam ut ascenderet in Hierusalem</span></p>
<p id="2-kings-12-18"><span class="verse-num">12:18</span> <span class="verse-body">quam ob rem tulit Ioas rex Iuda omnia sanctificata quae consecraverant Iosaphat et Ioram et Ahazia patres eius reges Iuda et quae ipse obtulerat et universum argentum quod inveniri potuit in thesauris templi Domini et in palatio regis misitque Azaheli regi Syriae et recessit ab Hierusalem</span></p>
<p id="2-kings-12-19"><span class="verse-num">12:19</span> <span class="verse-body">reliqua autem sermonum Ioas et universa quae fecit nonne haec scripta sunt in libro verborum dierum regum Iuda</span></p>
<p id="2-kings-12-20"><span class="verse-num">12:20</span> <span class="verse-body">surrexerunt autem servi eius et coniuraverunt inter se percusseruntque Ioas in domo Mello in descensu Sela</span></p>
<p id="2-kings-12-21"><span class="verse-num">12:21</span> <span class="verse-body">Iozachar namque filius Semath et Iozabad filius Somer servi eius percusserunt eum et mortuus est et sepelierunt eum cum patribus suis in civitate David regnavitque Amasias filius eius pro eo</span></p>
<h2 id="2-kings-ch-13">Chapter 13</h2>
<p class="verses"><a href="#2-kings-13-1">1</a> <a href="#2-kings-13-2">2</a> <a href="#2-kings-13-3">3</a> <a href="#2-kings-13-4">4</a> <a href="#2-kings-13-5">5</a> <a href="#2-kings-13-6">6</a> <a href="#2-kings-13-7">7</a> <a href="#2-kings-13-8">8</a> <a href="#2-kings-13-9">9</a> <a href="#2-kings-13-10">10</a> <a href="#2-kings-13-11">11</a> <a href="#2-kings-13-12">12</a> <a href="#2-kings-13-13">13</a> <a href="#2-kings-13-14">14</a> <a href="#2-kings-13-15">15</a> <a href="#2-kings-13-16">16</a> <a href="#2-kings-13-17">17</a> <a href="#2-kings-13-18">18</a> <a href="#2-kings-13-19">19</a> <a href="#2-kings-13-20">20</a> <a href="#2-kings-13-21">21</a> <a href="#2-kings-13-22">22</a> <a href="#2-kings-13-23">23</a> <a href="#2-kings-13-24">24</a> <a href="#2-kings-13-25">25</a></p>
<p id="2-kings-13-1"><span class="verse-num">13:1</span> <span class="verse-body">anno vicesimo tertio Ioas filii Ahaziae regis Iudae regnavit Ioachaz filius Hieu super Israhel in Samaria decem et septem annis</span></p>
<p id="2-kings-13-2"><span class="verse-num">13:2</span> <span class="verse-body">et fecit malum coram Domino secutusque est peccata Hieroboam filii Nabath qui peccare fecit Israhel non declinavit ab eis</span></p>
<p id="2-kings-13-3"><span class="verse-num">13:3</span> <span class="verse-body">iratusque est furor Domini contra Israhel et tradidit eos in manu Azahelis regis Syriae et in manu Benadad filii Azahel cunctis diebus</span></p>
<p id="2-kings-13-4"><span class="verse-num">13:4</span> <span class="verse-body">deprecatus est autem Ioachaz faciem Domini et audivit eum Dominus vidit enim angustiam Israhel qua adtriverat eos rex Syriae</span></p>
<p id="2-kings-13-5"><span class="verse-num">13:5</span> <span class="verse-body">et dedit Dominus Israheli salvatorem et liberatus est de manu Syriae habitaveruntque filii Israhel in tabernaculis suis sicut heri et nudius tertius</span></p>
<p id="2-kings-13-6"><span class="verse-num">13:6</span> <span class="verse-body">verumtamen non recesserunt a peccatis domus Hieroboam qui peccare fecit Israhel in ipsis ambulaverunt siquidem et lucus permansit in Samaria</span></p>
<p id="2-kings-13-7"><span class="verse-num">13:7</span> <span class="verse-body">et non sunt derelicti Ioachaz de populo nisi quinquaginta equites et decem currus et decem milia peditum interfecerat enim eos rex Syriae et redegerat quasi pulverem in tritura areae</span></p>
<p id="2-kings-13-8"><span class="verse-num">13:8</span> <span class="verse-body">reliqua autem sermonum Ioachaz et universa quae fecit sed et fortitudo eius nonne haec scripta sunt in libro sermonum dierum regum Israhel</span></p>
<p id="2-kings-13-9"><span class="verse-num">13:9</span> <span class="verse-body">dormivitque Ioachaz cum patribus suis et sepelierunt eum in Samaria regnavitque Ioas filius eius pro eo</span></p>
<p id="2-kings-13-10"><span class="verse-num">13:10</span> <span class="verse-body">anno tricesimo septimo Ioas regis Iuda regnavit Ioas filius Ioachaz super Israhel in Samaria sedecim annis</span></p>
<p id="2-kings-13-11"><span class="verse-num">13:11</span> <span class="verse-body">et fecit quod malum est in conspectu Domini non declinavit ab omnibus peccatis Hieroboam filii Nabath qui peccare fecit Israhel in ipsis ambulavit</span></p>
<p id="2-kings-13-12"><span class="verse-num">13:12</span> <span class="verse-body">reliqua autem sermonum Ioas et universa quae fecit sed et fortitudo eius quomodo pugnaverit contra Amasiam regem Iuda nonne haec scripta sunt in libro sermonum regum Israhel</span></p>
<p id="2-kings-13-13"><span class="verse-num">13:13</span> <span class="verse-body">et dormivit Ioas cum patribus suis Hieroboam autem sedit super solium eius porro Ioas sepultus est in Samaria cum regibus Israhel</span></p>
<p id="2-kings-13-14"><span class="verse-num">13:14</span> <span class="verse-body">Heliseus autem aegrotabat infirmitate qua et mortuus est descenditque ad eum Ioas rex Israhel et flebat coram eo dicebatque pater mi pater mi currus Israhel et auriga eius</span></p>
<p id="2-kings-13-15"><span class="verse-num">13:15</span> <span class="verse-body">et ait illi Heliseus adfer arcum et sagittas cumque adtulisset ad eum arcum et sagittas</span></p>
<p id="2-kings-13-16"><span class="verse-num">13:16</span> <span class="verse-body">dixit ad regem Israhel pone manum tuam super arcum et cum posuisset ille manum suam superposuit Heliseus manus suas manibus regis</span></p>
<p id="2-kings-13-17"><span class="verse-num">13:17</span> <span class="verse-body">et ait aperi fenestram orientalem cumque aperuisset dixit Heliseus iace sagittam et iecit et ait Heliseus sagitta salutis Domini et sagitta salutis contra Syriam percutiesque Syriam in Afec donec consumas eam</span></p>
<p id="2-kings-13-18"><span class="verse-num">13:18</span> <span class="verse-body">et ait tolle sagittas qui cum tulisset rursum dixit ei percute iaculo terram et cum percussisset tribus vicibus et stetisset</span></p>
<p id="2-kings-13-19"><span class="verse-num">13:19</span> <span class="verse-body">iratus est contra eum vir Dei et ait si percussisses quinquies aut sexies sive septies percussisses Syriam usque ad consummationem nunc autem tribus vicibus percuties eam</span></p>
<p id="2-kings-13-20"><span class="verse-num">13:20</span> <span class="verse-body">mortuus est ergo Heliseus et sepelierunt eum latrunculi quoque de Moab venerunt in terra in ipso anno</span></p>
<p id="2-kings-13-21"><span class="verse-num">13:21</span> <span class="verse-body">quidam autem sepelientes hominem viderunt latrunculos et proiecerunt cadaver in sepulchro Helisei quod ambulavit et tetigit ossa Helisei et revixit homo et stetit super pedes suos</span></p>
<p id="2-kings-13-22"><span class="verse-num">13:22</span> <span class="verse-body">igitur Azahel rex Syriae adflixit Israhel cunctis diebus Ioachaz</span></p>
<p id="2-kings-13-23"><span class="verse-num">13:23</span> <span class="verse-body">et misertus est Dominus eorum et reversus est ad eos propter pactum suum quod habebat cum Abraham Isaac et Iacob et noluit disperdere eos neque proicere penitus usque in praesens tempus</span></p>
<p id="2-kings-13-24"><span class="verse-num">13:24</span> <span class="verse-body">mortuus est autem Azahel rex Syriae et regnavit Benadad filius eius pro eo</span></p>
<p id="2-kings-13-25"><span class="verse-num">13:25</span> <span class="verse-body">porro Ioas filius Ioachaz tulit urbes de manu Benadad filii Azahel quas tulerat de manu Ioachaz patris sui iure proelii tribus vicibus percussit eum Ioas et reddidit civitates Israheli</span></p>
<h2 id="2-kings-ch-14">Chapter 14</h2>
<p class="verses"><a href="#2-kings-14-1">1</a> <a href="#2-kings-14-2">2</a> <a href="#2-kings-14-3">3</a> <a href="#2-kings-14-4">4</a> <a href="#2-kings-14-5">5</a> <a href="#2-kings-14-6">6</a> <a href="#2-kings-14-7">7</a> <a href="#2-kings-14-8">8</a> <a href="#2-kings-14-9">9</a> <a href="#2-kings-14-10">10</a> <a href="#2-kings-14-11">11</a> <a href="#2-kings-14-12">12</a> <a href="#2-kings-14-13">13</a> <a href="#2-kings-14-14">14</a> <a href="#2-kings-14-15">15</a> <a href="#2-kings-14-16">16</a> <a href="#2-kings-14-17">17</a> <a href="#2-kings-14-18">18</a> <a href="#2-kings-14-19">19</a> <a href="#2-kings-14-20">20</a> <a href="#2-kings-14-21">21</a> <a href="#2-kings-14-22">22</a> <a href="#2-kings-14-23">23</a> <a href="#2-kings-14-24">24</a> <a href="#2-kings-14-25">25</a> <a href="#2-kings-14-26">26</a> <a href="#2-kings-14-27">27</a> <a href="#2-kings-14-28">28</a> <a href="#2-kings-14-29">29</a></p>
<p id="2-kings-14-1"><span class="verse-num">14:1</span> <span class="verse-body">anno secundo Ioas filii Ioachaz regis Israhel regnavit Amasias filius Ioas regis Iuda</span></p>
<p id="2-kings-14-2"><span class="verse-num">14:2</span> <span class="verse-body">viginti quinque annorum erat cum regnare coepisset viginti autem et novem annis regnavit in Hierusalem nomen matris eius Ioaden de Hierusalem</span></p>
<p id="2-kings-14-3"><span class="verse-num">14:3</span> <span class="verse-body">et fecit rectum coram Domino verumtamen non ut David pater eius iuxta omnia quae fecit Ioas pater suus fecit</span></p>
<p id="2-kings-14-4"><span class="verse-num">14:4</span> <span class="verse-body">nisi hoc tantum quod excelsa non abstulit adhuc enim populus immolabat et adolebat in excelsis</span></p>
<p id="2-kings-14-5"><span class="verse-num">14:5</span> <span class="verse-body">cumque obtinuisset regnum percussit servos suos qui interfecerant regem patrem suum</span></p>
<p id="2-kings-14-6"><span class="verse-num">14:6</span> <span class="verse-body">filios autem eorum qui occiderant non occidit iuxta quod scriptum est in libro legis Mosi sicut praecepit Dominus dicens non morientur patres pro filiis neque filii morientur pro patribus sed unusquisque in peccato suo morietur</span></p>
<p id="2-kings-14-7"><span class="verse-num">14:7</span> <span class="verse-body">ipse percussit Edom in valle Salinarum decem milia et adprehendit Petram in proelio vocavitque nomen eius Iecethel usque in praesentem diem</span></p>
<p id="2-kings-14-8"><span class="verse-num">14:8</span> <span class="verse-body">tunc misit Amasias nuntios ad Ioas filium Ioachaz filii Hieu regis Israhel dicens veni et videamus nos</span></p>
<p id="2-kings-14-9"><span class="verse-num">14:9</span> <span class="verse-body">remisitque Ioas rex Israhel ad Amasiam regem Iuda dicens carduus Libani misit ad cedrum quae est in Libano dicens da filiam tuam filio meo uxorem transieruntque bestiae saltus quae sunt in Libano et conculcaverunt carduum</span></p>
<p id="2-kings-14-10"><span class="verse-num">14:10</span> <span class="verse-body">percutiens invaluisti super Edom et sublevavit te cor tuum contentus esto gloria et sede in domo tua quare provocas malum ut cadas tu et Iuda tecum</span></p>
<p id="2-kings-14-11"><span class="verse-num">14:11</span> <span class="verse-body">et non adquievit Amasias ascenditque Ioas rex Israhel et viderunt se ipse et Amasias rex Iuda in Bethsames oppido Iudae</span></p>
<p id="2-kings-14-12"><span class="verse-num">14:12</span> <span class="verse-body">percussusque est Iuda coram Israhel et fugerunt unusquisque in tabernacula sua</span></p>
<p id="2-kings-14-13"><span class="verse-num">14:13</span> <span class="verse-body">Amasiam vero regem Iuda filium Ioas filii Ahaziae cepit Ioas rex Israhel in Bethsames et adduxit eum in Hierusalem et interrupit murum Hierusalem a porta Ephraim usque ad portam Anguli quadringentis cubitis</span></p>
<p id="2-kings-14-14"><span class="verse-num">14:14</span> <span class="verse-body">tulitque omne aurum et argentum et universa vasa quae inventa sunt in domo Domini et in thesauris regis et obsides et reversus est Samariam</span></p>
<p id="2-kings-14-15"><span class="verse-num">14:15</span> <span class="verse-body">reliqua autem verborum Ioas quae fecit et fortitudo eius qua pugnavit contra Amasiam regem Iuda nonne haec scripta sunt in libro sermonum dierum regum Israhel</span></p>
<p id="2-kings-14-16"><span class="verse-num">14:16</span> <span class="verse-body">dormivitque Ioas cum patribus suis et sepultus est in Samaria cum regibus Israhel et regnavit Hieroboam filius eius pro eo</span></p>
<p id="2-kings-14-17"><span class="verse-num">14:17</span> <span class="verse-body">vixit autem Amasias filius Ioas rex Iuda postquam mortuus est Ioas filius Ioachaz regis Israhel viginti quinque annis</span></p>
<p id="2-kings-14-18"><span class="verse-num">14:18</span> <span class="verse-body">reliqua autem sermonum Amasiae nonne haec scripta sunt in libro sermonum dierum regum Iuda</span></p>
<p id="2-kings-14-19"><span class="verse-num">14:19</span> <span class="verse-body">factaque est contra eum coniuratio in Hierusalem at ille fugit in Lachis miseruntque post eum in Lachis et interfecerunt eum ibi</span></p>
<p id="2-kings-14-20"><span class="verse-num">14:20</span> <span class="verse-body">et asportaverunt in equis sepultusque est in Hierusalem cum patribus suis in civitate David</span></p>
<p id="2-kings-14-21"><span class="verse-num">14:21</span> <span class="verse-body">tulit autem universus populus Iudae Azariam annos natum sedecim et constituerunt eum regem pro patre eius Amasia</span></p>
<p id="2-kings-14-22"><span class="verse-num">14:22</span> <span class="verse-body">ipse aedificavit Ahilam et restituit eam Iudae postquam dormivit rex cum patribus suis</span></p>
<p id="2-kings-14-23"><span class="verse-num">14:23</span> <span class="verse-body">anno quintodecimo Amasiae filii Ioas regis Iuda regnavit Hieroboam filius Ioas regis Israhel in Samaria quadraginta et uno anno</span></p>
<p id="2-kings-14-24"><span class="verse-num">14:24</span> <span class="verse-body">et fecit quod malum est coram Domino non recessit ab omnibus peccatis Hieroboam filii Nabath qui peccare fecit Israhel</span></p>
<p id="2-kings-14-25"><span class="verse-num">14:25</span> <span class="verse-body">ipse restituit terminos Israhel ab introitu Emath usque ad mare Solitudinis iuxta sermonem Domini Dei Israhel quem locutus est per servum suum Ionam filium Amathi prophetam qui erat de Geth quae est in Opher</span></p>
<p id="2-kings-14-26"><span class="verse-num">14:26</span> <span class="verse-body">vidit enim Dominus adflictionem Israhel amaram nimis et quod consumpti essent usque ad clausos carcere et extremos et non esset qui auxiliaretur Israhel</span></p>
<p id="2-kings-14-27"><span class="verse-num">14:27</span> <span class="verse-body">nec locutus est Dominus ut deleret nomen Israhel sub caelo sed salvavit eos in manu Hieroboam filii Ioas</span></p>
<p id="2-kings-14-28"><span class="verse-num">14:28</span> <span class="verse-body">reliqua autem sermonum Hieroboam et universa quae fecit et fortitudo eius qua proeliatus est et quomodo restituit Damascum et Emath Iudae in Israhel nonne haec scripta sunt in libro sermonum dierum regum Israhel</span></p>
<p id="2-kings-14-29"><span class="verse-num">14:29</span> <span class="verse-body">dormivitque Hieroboam cum patribus suis regibus Israhel et regnavit Zaccharias filius eius pro eo</span></p>
<h2 id="2-kings-ch-15">Chapter 15</h2>
<p class="verses"><a href="#2-kings-15-1">1</a> <a href="#2-kings-15-2">2</a> <a href="#2-kings-15-3">3</a> <a href="#2-kings-15-4">4</a> <a href="#2-kings-15-5">5</a> <a href="#2-kings-15-6">6</a> <a href="#2-kings-15-7">7</a> <a href="#2-kings-15-8">8</a> <a href="#2-kings-15-9">9</a> <a href="#2-kings-15-10">10</a> <a href="#2-kings-15-11">11</a> <a href="#2-kings-15-12">12</a> <a href="#2-kings-15-13">13</a> <a href="#2-kings-15-14">14</a> <a href="#2-kings-15-15">15</a> <a href="#2-kings-15-16">16</a> <a href="#2-kings-15-17">17</a> <a href="#2-kings-15-18">18</a> <a href="#2-kings-15-19">19</a> <a href="#2-kings-15-20">20</a> <a href="#2-kings-15-21">21</a> <a href="#2-kings-15-22">22</a> <a href="#2-kings-15-23">23</a> <a href="#2-kings-15-24">24</a> <a href="#2-kings-15-25">25</a> <a href="#2-kings-15-26">26</a> <a href="#2-kings-15-27">27</a> <a href="#2-kings-15-28">28</a> <a href="#2-kings-15-29">29</a> <a href="#2-kings-15-30">30</a> <a href="#2-kings-15-31">31</a> <a href="#2-kings-15-32">32</a> <a href="#2-kings-15-33">33</a> <a href="#2-kings-15-34">34</a> <a href="#2-kings-15-35">35</a> <a href="#2-kings-15-36">36</a> <a href="#2-kings-15-37">37</a> <a href="#2-kings-15-38">38</a></p>
<p id="2-kings-15-1"><span class="verse-num">15:1</span> <span class="verse-body">anno vicesimo septimo Hieroboam regis Israhel regnavit Azarias filius Amasiae regis Iudae</span></p>
<p id="2-kings-15-2"><span class="verse-num">15:2</span> <span class="verse-body">sedecim annorum erat cum regnare coepisset et quinquaginta duobus annis regnavit in Hierusalem nomen matris eius Iecelia de Hierusalem</span></p>
<p id="2-kings-15-3"><span class="verse-num">15:3</span> <span class="verse-body">fecitque quod erat placitum coram Domino iuxta omnia quae fecit Amasias pater eius</span></p>
<p id="2-kings-15-4"><span class="verse-num">15:4</span> <span class="verse-body">verumtamen excelsa non est demolitus adhuc populus sacrificabat et adolebat incensum in excelsis</span></p>
<p id="2-kings-15-5"><span class="verse-num">15:5</span> <span class="verse-body">percussit autem Dominus regem et fuit leprosus usque in diem mortis suae et habitabat in domo libera seorsum Ioatham vero filius regis gubernabat palatium et iudicabat populum terrae</span></p>
<p id="2-kings-15-6"><span class="verse-num">15:6</span> <span class="verse-body">reliqua autem sermonum Azariae et universa quae fecit nonne haec scripta sunt in libro verborum dierum regum Iuda</span></p>
<p id="2-kings-15-7"><span class="verse-num">15:7</span> <span class="verse-body">et dormivit Azarias cum patribus suis sepelieruntque eum cum maioribus suis in civitate David et regnavit Ioatham filius eius pro eo</span></p>
<p id="2-kings-15-8"><span class="verse-num">15:8</span> <span class="verse-body">anno tricesimo octavo Azariae regis Iudae regnavit Zaccharias filius Hieroboam super Israhel in Samaria sex mensibus</span></p>
<p id="2-kings-15-9"><span class="verse-num">15:9</span> <span class="verse-body">et fecit quod malum est coram Domino sicut fecerant patres eius non recessit a peccatis Hieroboam filii Nabath qui peccare fecit Israhel</span></p>
<p id="2-kings-15-10"><span class="verse-num">15:10</span> <span class="verse-body">coniuravit autem contra eum Sellum filius Iabes percussitque eum palam et interfecit regnavitque pro eo</span></p>
<p id="2-kings-15-11"><span class="verse-num">15:11</span> <span class="verse-body">reliqua autem verborum Zacchariae nonne haec scripta sunt in libro sermonum dierum regum Israhel</span></p>
<p id="2-kings-15-12"><span class="verse-num">15:12</span> <span class="verse-body">ipse est sermo Domini quem locutus est ad Hieu dicens filii usque ad quartam generationem sedebunt de te super thronum Israhel factumque est ita</span></p>
<p id="2-kings-15-13"><span class="verse-num">15:13</span> <span class="verse-body">Sellum filius Iabes regnavit tricesimo nono anno Azariae regis Iudae regnavit autem uno mense in Samaria</span></p>
<p id="2-kings-15-14"><span class="verse-num">15:14</span> <span class="verse-body">et ascendit Manahem filius Gaddi de Thersa venitque Samariam et percussit Sellum filium Iabes in Samaria et interfecit eum regnavitque pro eo</span></p>
<p id="2-kings-15-15"><span class="verse-num">15:15</span> <span class="verse-body">reliqua autem verborum Sellum et coniuratio eius per quam tetendit insidias nonne haec scripta sunt in libro sermonum dierum regum Israhel</span></p>
<p id="2-kings-15-16"><span class="verse-num">15:16</span> <span class="verse-body">tunc percussit Manahem Thapsam et omnes qui erant in ea et terminos eius de Thersa noluerant enim aperire ei et interfecit omnes praegnantes eius et scidit eas</span></p>
<p id="2-kings-15-17"><span class="verse-num">15:17</span> <span class="verse-body">anno tricesimo nono Azariae regis Iuda regnavit Manahem filius Gaddi super Israhel decem annis in Samaria</span></p>
<p id="2-kings-15-18"><span class="verse-num">15:18</span> <span class="verse-body">fecitque quod erat malum coram Domino non recessit a peccatis Hieroboam filii Nabath qui peccare fecit Israhel cunctis diebus eius</span></p>
<p id="2-kings-15-19"><span class="verse-num">15:19</span> <span class="verse-body">veniebat Phul rex Assyriorum in terram et dabat Manahem Phul mille talenta argenti ut esset ei in auxilio et firmaret regnum eius</span></p>
<p id="2-kings-15-20"><span class="verse-num">15:20</span> <span class="verse-body">indixitque Manahem argentum super Israhel cunctis potentibus et divitibus ut daret regi Assyriorum quinquaginta siclos argenti per singulos reversusque est rex Assyriorum et non est moratus in terra</span></p>
<p id="2-kings-15-21"><span class="verse-num">15:21</span> <span class="verse-body">reliqua autem sermonum Manahem et universa quae fecit nonne haec scripta sunt in libro sermonum dierum regum Israhel</span></p>
<p id="2-kings-15-22"><span class="verse-num">15:22</span> <span class="verse-body">et dormivit Manahem cum patribus suis regnavitque Phaceia filius eius pro eo</span></p>
<p id="2-kings-15-23"><span class="verse-num">15:23</span> <span class="verse-body">anno quinquagesimo Azariae regis Iudae regnavit Phaceia filius Manahem super Israhel in Samaria biennio</span></p>
<p id="2-kings-15-24"><span class="verse-num">15:24</span> <span class="verse-body">et fecit quod erat malum coram Domino non recessit a peccatis Hieroboam filii Nabath qui peccare fecit Israhel</span></p>
<p id="2-kings-15-25"><span class="verse-num">15:25</span> <span class="verse-body">coniuravit autem adversum eum Phacee filius Romeliae dux eius et percussit eum in Samaria in turre domus regiae iuxta Argob et iuxta Ari et cum eo quinquaginta viros de filiis Galaaditarum et interfecit eum regnavitque pro eo</span></p>
<p id="2-kings-15-26"><span class="verse-num">15:26</span> <span class="verse-body">reliqua autem sermonum Phaceia et universa quae fecit nonne haec scripta sunt in libro sermonum dierum regum Israhel</span></p>
<p id="2-kings-15-27"><span class="verse-num">15:27</span> <span class="verse-body">anno quinquagesimo secundo Azariae regis Iudae regnavit Phacee filius Romeliae super Israhel in Samaria viginti annis</span></p>
<p id="2-kings-15-28"><span class="verse-num">15:28</span> <span class="verse-body">et fecit quod malum erat coram Domino non recessit a peccatis Hieroboam filii Nabath qui peccare fecit Israhel</span></p>
<p id="2-kings-15-29"><span class="verse-num">15:29</span> <span class="verse-body">in diebus Phacee regis Israhel venit Theglathfalassar rex Assur et cepit Aiom et Abel domum Maacha et Ianoe et Cedes et Asor et Galaad et Galileam universam terram Nepthalim et transtulit eos in Assyrios</span></p>
<p id="2-kings-15-30"><span class="verse-num">15:30</span> <span class="verse-body">coniuravit autem et tetendit insidias Osee filius Hela contra Phacee filium Romeliae et percussit eum et interfecit regnavitque pro eo vicesimo anno Ioatham filii Oziae</span></p>
<p id="2-kings-15-31"><span class="verse-num">15:31</span> <span class="verse-body">reliqua autem sermonum Phacee et universa quae fecit nonne haec scripta sunt in libro sermonum dierum regum Israhel</span></p>
<p id="2-kings-15-32"><span class="verse-num">15:32</span> <span class="verse-body">anno secundo Phacee filii Romeliae regis Israhel regnavit Ioatham filius Oziae regis Iuda</span></p>
<p id="2-kings-15-33"><span class="verse-num">15:33</span> <span class="verse-body">viginti quinque annorum erat cum regnare coepisset et sedecim annis regnavit in Hierusalem nomen matris eius Hierusa filia Sadoc</span></p>
<p id="2-kings-15-34"><span class="verse-num">15:34</span> <span class="verse-body">fecitque quod erat placitum coram Domino iuxta omnia quae fecerat Ozias pater suus operatus est</span></p>
<p id="2-kings-15-35"><span class="verse-num">15:35</span> <span class="verse-body">verumtamen excelsa non abstulit adhuc populus immolabat et adolebat incensum in excelsis ipse aedificavit portam domus Domini sublimissimam</span></p>
<p id="2-kings-15-36"><span class="verse-num">15:36</span> <span class="verse-body">reliqua autem sermonum Ioatham et universa quae fecit nonne haec scripta sunt in libro verborum dierum regum Iuda</span></p>
<p id="2-kings-15-37"><span class="verse-num">15:37</span> <span class="verse-body">in diebus illis coepit Dominus mittere in Iudam Rasin regem Syriae et Phacee filium Romeliae</span></p>
<p id="2-kings-15-38"><span class="verse-num">15:38</span> <span class="verse-body">et dormivit Ioatham cum patribus suis sepultusque est cum eis in civitate David patris sui et regnavit Ahaz filius eius pro eo</span></p>
<h2 id="2-kings-ch-16">Chapter 16</h2>
<p class="verses"><a href="#2-kings-16-1">1</a> <a href="#2-kings-16-2">2</a> <a href="#2-kings-16-3">3</a> <a href="#2-kings-16-4">4</a> <a href="#2-kings-16-5">5</a> <a href="#2-kings-16-6">6</a> <a href="#2-kings-16-7">7</a> <a href="#2-kings-16-8">8</a> <a href="#2-kings-16-9">9</a> <a href="#2-kings-16-10">10</a> <a href="#2-kings-16-11">11</a> <a href="#2-kings-16-12">12</a> <a href="#2-kings-16-13">13</a> <a href="#2-kings-16-14">14</a> <a href="#2-kings-16-15">15</a> <a href="#2-kings-16-16">16</a> <a href="#2-kings-16-17">17</a> <a href="#2-kings-16-18">18</a> <a href="#2-kings-16-19">19</a> <a href="#2-kings-16-20">20</a></p>
<p id="2-kings-16-1"><span class="verse-num">16:1</span> <span class="verse-body">anno septimodecimo Phacee filii Romeliae regnavit Ahaz filius Ioatham regis Iuda</span></p>
<p id="2-kings-16-2"><span class="verse-num">16:2</span> <span class="verse-body">viginti annorum erat Ahaz cum regnare coepisset et sedecim annis regnavit in Hierusalem non fecit quod erat placitum in conspectu Domini Dei sui sicut David pater eius</span></p>
<p id="2-kings-16-3"><span class="verse-num">16:3</span> <span class="verse-body">sed ambulavit in via regum Israhel insuper et filium suum consecravit transferens per ignem secundum idola gentium quae dissipavit Dominus coram filiis Israhel</span></p>
<p id="2-kings-16-4"><span class="verse-num">16:4</span> <span class="verse-body">immolabat quoque victimas et adolebat incensum in excelsis et in collibus et sub omni ligno frondoso</span></p>
<p id="2-kings-16-5"><span class="verse-num">16:5</span> <span class="verse-body">tunc ascendit Rasin rex Syriae et Phacee filius Romeliae rex Israhel in Hierusalem ad proeliandum cumque obsiderent Ahaz non valuerunt superare eum</span></p>
<p id="2-kings-16-6"><span class="verse-num">16:6</span> <span class="verse-body">in tempore illo restituit Rasin rex Syriae Ahilam Syriae et eiecit Iudaeos de Ahilam et Idumei venerunt in Ahilam et habitaverunt ibi usque in diem hanc</span></p>
<p id="2-kings-16-7"><span class="verse-num">16:7</span> <span class="verse-body">misit autem Ahaz nuntios ad Theglathfalassar regem Assyriorum dicens servus tuus et filius tuus ego sum ascende et salvum me fac de manu regis Syriae et de manu regis Israhel qui consurrexerunt adversum me</span></p>
<p id="2-kings-16-8"><span class="verse-num">16:8</span> <span class="verse-body">et cum collegisset argentum et aurum quod invenire potuit in domo Domini et in thesauris regis misit regi Assyriorum munera</span></p>
<p id="2-kings-16-9"><span class="verse-num">16:9</span> <span class="verse-body">qui et adquievit voluntati eius ascendit enim rex Assyriorum in Damascum et vastavit eam et transtulit habitatores eius Cyrenen Rasin autem interfecit</span></p>
<p id="2-kings-16-10"><span class="verse-num">16:10</span> <span class="verse-body">perrexitque rex Ahaz in occursum Theglathfalassar regis Assyriorum in Damascum cumque vidisset altare Damasci misit rex Ahaz ad Uriam sacerdotem exemplar eius et similitudinem iuxta omne opus eius</span></p>
<p id="2-kings-16-11"><span class="verse-num">16:11</span> <span class="verse-body">extruxitque Urias sacerdos altare iuxta omnia quae praeceperat rex Ahaz de Damasco ita fecit Urias sacerdos donec veniret rex Ahaz de Damasco</span></p>
<p id="2-kings-16-12"><span class="verse-num">16:12</span> <span class="verse-body">cumque venisset rex de Damasco vidit altare et veneratus est illud ascenditque et immolavit holocausta et sacrificium suum</span></p>
<p id="2-kings-16-13"><span class="verse-num">16:13</span> <span class="verse-body">et libavit libamina et fudit sanguinem pacificorum quae obtulerat super altare</span></p>
<p id="2-kings-16-14"><span class="verse-num">16:14</span> <span class="verse-body">porro altare aeneum quod erat coram Domino transtulit de facie templi et de loco altaris et de loco templi Domini posuitque illud ex latere altaris ad aquilonem</span></p>
<p id="2-kings-16-15"><span class="verse-num">16:15</span> <span class="verse-body">praecepit quoque rex Ahaz Uriae sacerdoti dicens super altare maius offer holocaustum matutinum et sacrificium vespertinum et holocaustum regis et sacrificium eius et holocaustum universi populi terrae et sacrificia eorum et libamina eorum et omnem sanguinem holocausti et universum sanguinem victimae super illud effundes altare vero aeneum erit paratum ad voluntatem meam</span></p>
<p id="2-kings-16-16"><span class="verse-num">16:16</span> <span class="verse-body">fecit igitur Urias sacerdos iuxta omnia quae praeceperat rex Ahaz</span></p>
<p id="2-kings-16-17"><span class="verse-num">16:17</span> <span class="verse-body">tulit autem rex Ahaz celatas bases et luterem qui erat desuper et mare deposuit de bubus aeneis qui sustentabant illud et posuit super pavimentum stratum lapide</span></p>
<p id="2-kings-16-18"><span class="verse-num">16:18</span> <span class="verse-body">Musach quoque sabbati quod aedificaverat in templo et ingressum regis exterius convertit in templo Domini propter regem Assyriorum</span></p>
<p id="2-kings-16-19"><span class="verse-num">16:19</span> <span class="verse-body">reliqua autem verborum Ahaz quae fecit nonne haec scripta sunt in libro sermonum dierum regum Iuda</span></p>
<p id="2-kings-16-20"><span class="verse-num">16:20</span> <span class="verse-body">dormivitque Ahaz cum patribus suis et sepultus est cum eis in civitate David et regnavit Ezechias filius eius pro eo</span></p>
<h2 id="2-kings-ch-17">Chapter 17</h2>
<p class="verses"><a href="#2-kings-17-1">1</a> <a href="#2-kings-17-2">2</a> <a href="#2-kings-17-3">3</a> <a href="#2-kings-17-4">4</a> <a href="#2-kings-17-5">5</a> <a href="#2-kings-17-6">6</a> <a href="#2-kings-17-7">7</a> <a href="#2-kings-17-8">8</a> <a href="#2-kings-17-9">9</a> <a href="#2-kings-17-10">10</a> <a href="#2-kings-17-11">11</a> <a href="#2-kings-17-12">12</a> <a href="#2-kings-17-13">13</a> <a href="#2-kings-17-14">14</a> <a href="#2-kings-17-15">15</a> <a href="#2-kings-17-16">16</a> <a href="#2-kings-17-17">17</a> <a href="#2-kings-17-18">18</a> <a href="#2-kings-17-19">19</a> <a href="#2-kings-17-20">20</a> <a href="#2-kings-17-21">21</a> <a href="#2-kings-17-22">22</a> <a href="#2-kings-17-23">23</a> <a href="#2-kings-17-24">24</a> <a href="#2-kings-17-25">25</a> <a href="#2-kings-17-26">26</a> <a href="#2-kings-17-27">27</a> <a href="#2-kings-17-28">28</a> <a href="#2-kings-17-29">29</a> <a href="#2-kings-17-30">30</a> <a href="#2-kings-17-31">31</a> <a href="#2-kings-17-32">32</a> <a href="#2-kings-17-33">33</a> <a href="#2-kings-17-34">34</a> <a href="#2-kings-17-35">35</a> <a href="#2-kings-17-36">36</a> <a href="#2-kings-17-37">37</a> <a href="#2-kings-17-38">38</a> <a href="#2-kings-17-39">39</a> <a href="#2-kings-17-40">40</a> <a href="#2-kings-17-41">41</a></p>
<p id="2-kings-17-1"><span class="verse-num">17:1</span> <span class="verse-body">anno duodecimo Ahaz regis Iuda regnavit Osee filius Hela in Samaria super Israhel novem annis</span></p>
<p id="2-kings-17-2"><span class="verse-num">17:2</span> <span class="verse-body">fecitque malum coram Domino sed non sicut reges Israhel qui ante eum fuerant</span></p>
<p id="2-kings-17-3"><span class="verse-num">17:3</span> <span class="verse-body">contra hunc ascendit Salmanassar rex Assyriorum et factus est ei Osee servus reddebatque illi tributa</span></p>
<p id="2-kings-17-4"><span class="verse-num">17:4</span> <span class="verse-body">cumque deprehendisset rex Assyriorum Osee quod rebellare nitens misisset nuntios ad Sua regem Aegypti ne praestaret tributa regi Assyriorum sicut singulis annis solitus erat obsedit eum et vinctum misit in carcerem</span></p>
<p id="2-kings-17-5"><span class="verse-num">17:5</span> <span class="verse-body">pervagatusque est omnem terram et ascendens Samariam obsedit eam tribus annis</span></p>
<p id="2-kings-17-6"><span class="verse-num">17:6</span> <span class="verse-body">anno autem nono Osee cepit rex Assyriorum Samariam et transtulit Israhel in Assyrios posuitque eos in Ala et in Habor iuxta fluvium Gozan in civitatibus Medorum</span></p>
<p id="2-kings-17-7"><span class="verse-num">17:7</span> <span class="verse-body">factum est enim cum peccassent filii Israhel Domino Deo suo qui eduxerat eos de terra Aegypti de manu Pharaonis regis Aegypti coluerunt deos alienos</span></p>
<p id="2-kings-17-8"><span class="verse-num">17:8</span> <span class="verse-body">et ambulaverunt iuxta ritum gentium quas consumpserat Dominus in conspectu filiorum Israhel et regum Israhel quia similiter fecerant</span></p>
<p id="2-kings-17-9"><span class="verse-num">17:9</span> <span class="verse-body">et operuerunt filii Israhel verbis non rectis Dominum Deum suum et aedificaverunt sibi excelsa in cunctis urbibus suis a turre custodum usque ad civitatem munitam</span></p>
<p id="2-kings-17-10"><span class="verse-num">17:10</span> <span class="verse-body">feceruntque sibi statuas et lucos in omni colle sublimi et subter omne lignum nemorosum</span></p>
<p id="2-kings-17-11"><span class="verse-num">17:11</span> <span class="verse-body">et adolebant ibi incensum super aras in more gentium quas transtulerat Dominus a facie eorum feceruntque verba pessima inritantes Dominum</span></p>
<p id="2-kings-17-12"><span class="verse-num">17:12</span> <span class="verse-body">et coluerunt inmunditias de quibus praecepit Dominus eis ne facerent verbum hoc</span></p>
<p id="2-kings-17-13"><span class="verse-num">17:13</span> <span class="verse-body">et testificatus est Dominus in Israhel et in Iuda per manum omnium prophetarum et videntum dicens revertimini a viis vestris pessimis et custodite praecepta mea et caerimonias iuxta omnem legem quam praecepi patribus vestris et sicut misi ad vos in manu servorum meorum prophetarum</span></p>
<p id="2-kings-17-14"><span class="verse-num">17:14</span> <span class="verse-body">qui non audierunt sed induraverunt cervicem suam iuxta cervicem patrum suorum qui noluerunt oboedire Domino Deo suo</span></p>
<p id="2-kings-17-15"><span class="verse-num">17:15</span> <span class="verse-body">et abiecerunt legitima eius et pactum quod pepigit cum patribus eorum et testificationes quibus contestatus est eos secutique sunt vanitates et vane egerunt et secuti sunt gentes quae erant per circuitum eorum super quibus praeceperat Dominus eis ut non facerent sicut et illae faciebant</span></p>
<p id="2-kings-17-16"><span class="verse-num">17:16</span> <span class="verse-body">et dereliquerunt omnia praecepta Domini Dei sui feceruntque sibi conflatiles duos vitulos et lucos et adoraverunt universam militiam caeli servieruntque Baal</span></p>
<p id="2-kings-17-17"><span class="verse-num">17:17</span> <span class="verse-body">et consecrabant ei filios suos et filias suas per ignem et divinationibus inserviebant et auguriis et tradiderunt se ut facerent malum coram Domino et inritarent eum</span></p>
<p id="2-kings-17-18"><span class="verse-num">17:18</span> <span class="verse-body">iratusque est Dominus vehementer Israhel et abstulit eos de conspectu suo et non remansit nisi tribus Iuda tantummodo</span></p>
<p id="2-kings-17-19"><span class="verse-num">17:19</span> <span class="verse-body">sed nec ipse Iuda custodivit mandata Domini Dei sui verum ambulavit in erroribus Israhel quos operatus fuerat</span></p>
<p id="2-kings-17-20"><span class="verse-num">17:20</span> <span class="verse-body">proiecitque Dominus omne semen Israhel et adflixit eos et tradidit in manu diripientium donec proiceret eos a facie sua</span></p>
<p id="2-kings-17-21"><span class="verse-num">17:21</span> <span class="verse-body">ex eo iam tempore quo scissus est Israhel a domo David et constituerunt sibi regem Hieroboam filium Nabath separavit enim Hieroboam Israhel a Domino et peccare eos fecit peccatum magnum</span></p>
<p id="2-kings-17-22"><span class="verse-num">17:22</span> <span class="verse-body">et ambulaverunt filii Israhel in universis peccatis Hieroboam quae fecerat non recesserunt ab eis</span></p>
<p id="2-kings-17-23"><span class="verse-num">17:23</span> <span class="verse-body">usquequo auferret Dominus Israhel a facie sua sicut locutus fuerat in manu omnium servorum suorum prophetarum translatusque est Israhel de terra sua in Assyrios usque in diem hanc</span></p>
<p id="2-kings-17-24"><span class="verse-num">17:24</span> <span class="verse-body">adduxit autem rex Assyriorum de Babylone et de Chutha et de Haiath et de Emath et de Sepharvaim et conlocavit eos in civitatibus Samariae pro filiis Israhel qui possederunt Samariam et habitaverunt in urbibus eius</span></p>
<p id="2-kings-17-25"><span class="verse-num">17:25</span> <span class="verse-body">cumque ibi habitare coepissent non timebant Dominum et inmisit eis Dominus leones qui interficiebant eos</span></p>
<p id="2-kings-17-26"><span class="verse-num">17:26</span> <span class="verse-body">nuntiatumque est regi Assyriorum et dictum gentes quas transtulisti et habitare fecisti in civitatibus Samariae ignorant legitima Dei terrae et inmisit in eos Dominus leones et ecce interficiunt eos eo quod ignorent ritum Dei terrae</span></p>
<p id="2-kings-17-27"><span class="verse-num">17:27</span> <span class="verse-body">praecepit autem rex Assyriorum dicens ducite illuc unum de sacerdotibus quos inde captivos adduxistis et vadat et habitet cum eis et doceat eos legitima Dei terrae</span></p>
<p id="2-kings-17-28"><span class="verse-num">17:28</span> <span class="verse-body">igitur cum venisset unus de sacerdotibus his qui captivi ducti fuerant de Samaria habitavit in Bethel et docebat eos quomodo colerent Dominum</span></p>
<p id="2-kings-17-29"><span class="verse-num">17:29</span> <span class="verse-body">et unaquaeque gens fabricata est deum suum posueruntque eos in fanis excelsis quae fecerant Samaritae gens et gens in urbibus suis in quibus habitabant</span></p>
<p id="2-kings-17-30"><span class="verse-num">17:30</span> <span class="verse-body">viri enim babylonii fecerunt Socchothbenoth viri autem chutheni fecerunt Nergel et viri de Emath fecerunt Asima</span></p>
<p id="2-kings-17-31"><span class="verse-num">17:31</span> <span class="verse-body">porro Evei fecerunt Nebaaz et Tharthac hii autem qui erant de Sepharvaim conburebant filios suos igni Adramelech et Anamelech diis Sepharvaim</span></p>
<p id="2-kings-17-32"><span class="verse-num">17:32</span> <span class="verse-body">et nihilominus colebant Dominum fecerunt autem sibi de novissimis sacerdotes excelsorum et ponebant eos in fanis sublimibus</span></p>
<p id="2-kings-17-33"><span class="verse-num">17:33</span> <span class="verse-body">et cum Dominum colerent diis quoque suis serviebant iuxta consuetudinem gentium de quibus translati fuerant Samariam</span></p>
<p id="2-kings-17-34"><span class="verse-num">17:34</span> <span class="verse-body">usque in praesentem diem morem sequuntur antiquum non timent Dominum neque custodiunt caerimonias eius et iudicia et legem et mandatum quod praeceperat Dominus filiis Iacob quem cognominavit Israhel</span></p>
<p id="2-kings-17-35"><span class="verse-num">17:35</span> <span class="verse-body">et percusserat cum eis pactum et mandaverat eis dicens nolite timere deos alienos et non adoretis eos neque colatis et non immoletis eis</span></p>
<p id="2-kings-17-36"><span class="verse-num">17:36</span> <span class="verse-body">sed Dominum Deum vestrum qui eduxit vos de terra Aegypti in fortitudine magna et in brachio extento ipsum timete illum adorate et ipsi immolate</span></p>
<p id="2-kings-17-37"><span class="verse-num">17:37</span> <span class="verse-body">caerimonias quoque et iudicia et legem et mandatum quod scripsit vobis custodite ut faciatis cunctis diebus et non timeatis deos alienos</span></p>
<p id="2-kings-17-38"><span class="verse-num">17:38</span> <span class="verse-body">et pactum quod percussi vobiscum nolite oblivisci nec colatis deos alienos</span></p>
<p id="2-kings-17-39"><span class="verse-num">17:39</span> <span class="verse-body">sed Dominum Deum vestrum timete et ipse eruet vos de manu omnium inimicorum vestrorum</span></p>
<p id="2-kings-17-40"><span class="verse-num">17:40</span> <span class="verse-body">illi vero non audierunt sed iuxta consuetudinem suam pristinam perpetrabant</span></p>
<p id="2-kings-17-41"><span class="verse-num">17:41</span> <span class="verse-body">fuerunt igitur gentes istae timentes quidem Dominum sed nihilominus et idolis suis servientes nam et filii eorum et nepotes sicut fecerunt parentes sui ita faciunt usque in praesentem diem</span></p>
<h2 id="2-kings-ch-18">Chapter 18</h2>
<p class="verses"><a href="#2-kings-18-1">1</a> <a href="#2-kings-18-2">2</a> <a href="#2-kings-18-3">3</a> <a href="#2-kings-18-4">4</a> <a href="#2-kings-18-5">5</a> <a href="#2-kings-18-6">6</a> <a href="#2-kings-18-7">7</a> <a href="#2-kings-18-8">8</a> <a href="#2-kings-18-9">9</a> <a href="#2-kings-18-10">10</a> <a href="#2-kings-18-11">11</a> <a href="#2-kings-18-12">12</a> <a href="#2-kings-18-13">13</a> <a href="#2-kings-18-14">14</a> <a href="#2-kings-18-15">15</a> <a href="#2-kings-18-16">16</a> <a href="#2-kings-18-17">17</a> <a href="#2-kings-18-18">18</a> <a href="#2-kings-18-19">19</a> <a href="#2-kings-18-20">20</a> <a href="#2-kings-18-21">21</a> <a href="#2-kings-18-22">22</a> <a href="#2-kings-18-23">23</a> <a href="#2-kings-18-24">24</a> <a href="#2-kings-18-25">25</a> <a href="#2-kings-18-26">26</a> <a href="#2-kings-18-27">27</a> <a href="#2-kings-18-28">28</a> <a href="#2-kings-18-29">29</a> <a href="#2-kings-18-30">30</a> <a href="#2-kings-18-31">31</a> <a href="#2-kings-18-32">32</a> <a href="#2-kings-18-33">33</a> <a href="#2-kings-18-34">34</a> <a href="#2-kings-18-35">35</a> <a href="#2-kings-18-36">36</a> <a href="#2-kings-18-37">37</a></p>
<p id="2-kings-18-1"><span class="verse-num">18:1</span> <span class="verse-body">anno tertio Osee filii Hela regis Israhel regnavit Ezechias filius Ahaz regis Iuda</span></p>
<p id="2-kings-18-2"><span class="verse-num">18:2</span> <span class="verse-body">viginti quinque annorum erat cum regnare coepisset et viginti et novem annis regnavit in Hierusalem nomen matris eius Abi filia Zacchariae</span></p>
<p id="2-kings-18-3"><span class="verse-num">18:3</span> <span class="verse-body">fecitque quod erat bonum coram Domino iuxta omnia quae fecerat David pater suus</span></p>
<p id="2-kings-18-4"><span class="verse-num">18:4</span> <span class="verse-body">ipse dissipavit excelsa et contrivit statuas et succidit lucos confregitque serpentem aeneum quem fecerat Moses siquidem usque ad illud tempus filii Israhel adolebant ei incensum vocavitque eum Naasthan</span></p>
<p id="2-kings-18-5"><span class="verse-num">18:5</span> <span class="verse-body">in Domino Deo Israhel speravit itaque post eum non fuit similis ei de cunctis regibus Iuda sed neque in his qui ante eum fuerunt</span></p>
<p id="2-kings-18-6"><span class="verse-num">18:6</span> <span class="verse-body">et adhesit Domino et non recessit a vestigiis eius fecitque mandata eius quae praeceperat Dominus Mosi</span></p>
<p id="2-kings-18-7"><span class="verse-num">18:7</span> <span class="verse-body">unde et erat Dominus cum eo et in cunctis ad quae procedebat sapienter se agebat rebellavit quoque contra regem Assyriorum et non servivit ei</span></p>
<p id="2-kings-18-8"><span class="verse-num">18:8</span> <span class="verse-body">ipse percussit Philistheos usque Gazam et omnes terminos eorum a turre custodum usque ad civitatem muratam</span></p>
<p id="2-kings-18-9"><span class="verse-num">18:9</span> <span class="verse-body">anno quarto regis Ezechiae qui erat annus septimus Osee filii Hela regis Israhel ascendit Salmanassar rex Assyriorum Samariam et obpugnavit eam</span></p>
<p id="2-kings-18-10"><span class="verse-num">18:10</span> <span class="verse-body">et cepit nam post annos tres anno sexto Ezechiae id est nono anno Osee regis Israhel capta est Samaria</span></p>
<p id="2-kings-18-11"><span class="verse-num">18:11</span> <span class="verse-body">et transtulit rex Assyriorum Israhel in Assyrios conlocavitque eos in Ala et in Habor fluviis Gozan in civitatibus Medorum</span></p>
<p id="2-kings-18-12"><span class="verse-num">18:12</span> <span class="verse-body">quia non audierunt vocem Domini Dei sui sed praetergressi sunt pactum eius omnia quae praeceperat Moses servus Domini non audierunt neque fecerunt</span></p>
<p id="2-kings-18-13"><span class="verse-num">18:13</span> <span class="verse-body">anno quartodecimo regis Ezechiae ascendit Sennacherib rex Assyriorum ad universas civitates Iuda munitas et cepit eas</span></p>
<p id="2-kings-18-14"><span class="verse-num">18:14</span> <span class="verse-body">tunc misit Ezechias rex Iuda nuntios ad regem Assyriorum Lachis dicens peccavi recede a me et omne quod inposueris mihi feram indixit itaque rex Assyriorum Ezechiae regi Iudae trecenta talenta argenti et triginta talenta auri</span></p>
<p id="2-kings-18-15"><span class="verse-num">18:15</span> <span class="verse-body">deditque Ezechias omne argentum quod reppertum fuerat in domo Domini et in thesauris regis</span></p>
<p id="2-kings-18-16"><span class="verse-num">18:16</span> <span class="verse-body">in tempore illo confregit Ezechias valvas templi Domini et lamminas auri quas ipse adfixerat et dedit eas regi Assyriorum</span></p>
<p id="2-kings-18-17"><span class="verse-num">18:17</span> <span class="verse-body">misit autem rex Assyriorum Tharthan et Rabsaris et Rabsacen de Lachis ad regem Ezechiam cum manu valida Hierusalem qui cum ascendissent venerunt in Hierusalem et steterunt iuxta aquaeductum piscinae superioris quae est in via agri Fullonis</span></p>
<p id="2-kings-18-18"><span class="verse-num">18:18</span> <span class="verse-body">vocaveruntque regem egressus est autem ad eos Eliachim filius Helciae praepositus domus et Sobna scriba et Ioahe filius Asaph a commentariis</span></p>
<p id="2-kings-18-19"><span class="verse-num">18:19</span> <span class="verse-body">dixitque ad eos Rabsaces loquimini Ezechiae haec dicit rex magnus rex Assyriorum quae est ista fiducia qua niteris</span></p>
<p id="2-kings-18-20"><span class="verse-num">18:20</span> <span class="verse-body">forsitan inisti consilium ut praepares te ad proelium in quo confidis ut audeas rebellare</span></p>
<p id="2-kings-18-21"><span class="verse-num">18:21</span> <span class="verse-body">an speras in baculo harundineo atque confracto Aegypto super quem si incubuerit homo comminutus ingreditur manum eius et perforabit eam sic est Pharao rex Aegypti omnibus qui confidunt in se</span></p>
<p id="2-kings-18-22"><span class="verse-num">18:22</span> <span class="verse-body">quod si dixeritis mihi in Domino Deo nostro habemus fiduciam nonne iste est cuius abstulit Ezechias excelsa et altaria et praecepit Iudae et Hierusalem ante altare hoc adorabitis in Hierusalem</span></p>
<p id="2-kings-18-23"><span class="verse-num">18:23</span> <span class="verse-body">nunc igitur transite ad dominum meum regem Assyriorum et dabo vobis duo milia equorum et videte an habere valeatis ascensores eorum</span></p>
<p id="2-kings-18-24"><span class="verse-num">18:24</span> <span class="verse-body">et quomodo potestis resistere ante unum satrapam de servis domini mei minimis an fiduciam habes in Aegypto propter currus et equites</span></p>
<p id="2-kings-18-25"><span class="verse-num">18:25</span> <span class="verse-body">numquid sine Domini voluntate ascendi ad locum istum ut demolirer eum Dominus dixit mihi ascende ad terram hanc et demolire eam</span></p>
<p id="2-kings-18-26"><span class="verse-num">18:26</span> <span class="verse-body">dixerunt autem Eliachim filius Helciae et Sobna et Ioahe Rabsaci precamur ut loquaris nobis servis tuis syriace siquidem intellegimus hanc linguam et non loquaris nobis iudaice audiente populo qui est super murum</span></p>
<p id="2-kings-18-27"><span class="verse-num">18:27</span> <span class="verse-body">responditque eis Rabsaces numquid ad dominum tuum et ad te misit me dominus meus ut loquerer sermones hos et non ad viros qui sedent super murum ut comedant stercora sua et bibant urinam suam vobiscum</span></p>
<p id="2-kings-18-28"><span class="verse-num">18:28</span> <span class="verse-body">stetit itaque Rabsaces et clamavit voce magna iudaice et ait audite verba regis magni regis Assyriorum</span></p>
<p id="2-kings-18-29"><span class="verse-num">18:29</span> <span class="verse-body">haec dicit rex non vos seducat Ezechias non enim poterit eruere vos de manu mea</span></p>
<p id="2-kings-18-30"><span class="verse-num">18:30</span> <span class="verse-body">neque fiduciam vobis tribuat super Domino dicens eruens liberabit nos Dominus et non tradetur civitas haec in manu regis Assyriorum</span></p>
<p id="2-kings-18-31"><span class="verse-num">18:31</span> <span class="verse-body">nolite audire Ezechiam haec enim dicit rex Assyriorum facite mecum quod vobis est utile et egredimini ad me et comedet unusquisque de vinea sua et de ficu sua et bibetis aquas de cisternis vestris</span></p>
<p id="2-kings-18-32"><span class="verse-num">18:32</span> <span class="verse-body">donec veniam et transferam vos in terram quae similis terrae vestrae est in terram fructiferam et fertilem vini terram panis et vinearum terram olivarum et olei ac mellis et vivetis et non moriemini nolite audire Ezechiam qui vos decipit dicens Dominus liberabit nos</span></p>
<p id="2-kings-18-33"><span class="verse-num">18:33</span> <span class="verse-body">numquid liberaverunt dii gentium terram suam de manu regis Assyriorum</span></p>
<p id="2-kings-18-34"><span class="verse-num">18:34</span> <span class="verse-body">ubi est deus Emath et Arfad ubi est deus Sepharvaim Ana et Ava numquid liberaverunt Samariam de manu mea</span></p>
<p id="2-kings-18-35"><span class="verse-num">18:35</span> <span class="verse-body">quinam illi sunt in universis diis terrarum qui eruerunt regionem suam de manu mea ut possit eruere Dominus Hierusalem de manu mea</span></p>
<p id="2-kings-18-36"><span class="verse-num">18:36</span> <span class="verse-body">tacuit itaque populus et non respondit ei quicquam siquidem praeceptum regis acceperant ut non responderent ei</span></p>
<p id="2-kings-18-37"><span class="verse-num">18:37</span> <span class="verse-body">venitque Eliachim filius Helciae praepositus domus et Sobna scriba et Ioahe filius Asaph a commentariis ad Ezechiam scissis vestibus et nuntiaverunt ei verba Rabsacis</span></p>
<h2 id="2-kings-ch-19">Chapter 19</h2>
<p class="verses"><a href="#2-kings-19-1">1</a> <a href="#2-kings-19-2">2</a> <a href="#2-kings-19-3">3</a> <a href="#2-kings-19-4">4</a> <a href="#2-kings-19-5">5</a> <a href="#2-kings-19-6">6</a> <a href="#2-kings-19-7">7</a> <a href="#2-kings-19-8">8</a> <a href="#2-kings-19-9">9</a> <a href="#2-kings-19-10">10</a> <a href="#2-kings-19-11">11</a> <a href="#2-kings-19-12">12</a> <a href="#2-kings-19-13">13</a> <a href="#2-kings-19-14">14</a> <a href="#2-kings-19-15">15</a> <a href="#2-kings-19-16">16</a> <a href="#2-kings-19-17">17</a> <a href="#2-kings-19-18">18</a> <a href="#2-kings-19-19">19</a> <a href="#2-kings-19-20">20</a> <a href="#2-kings-19-21">21</a> <a href="#2-kings-19-22">22</a> <a href="#2-kings-19-23">23</a> <a href="#2-kings-19-24">24</a> <a href="#2-kings-19-25">25</a> <a href="#2-kings-19-26">26</a> <a href="#2-kings-19-27">27</a> <a href="#2-kings-19-28">28</a> <a href="#2-kings-19-29">29</a> <a href="#2-kings-19-30">30</a> <a href="#2-kings-19-31">31</a> <a href="#2-kings-19-32">32</a> <a href="#2-kings-19-33">33</a> <a href="#2-kings-19-34">34</a> <a href="#2-kings-19-35">35</a> <a href="#2-kings-19-36">36</a> <a href="#2-kings-19-37">37</a></p>
<p id="2-kings-19-1"><span class="verse-num">19:1</span> <span class="verse-body">quae cum audisset rex Ezechias scidit vestimenta sua et opertus est sacco ingressusque est domum Domini</span></p>
<p id="2-kings-19-2"><span class="verse-num">19:2</span> <span class="verse-body">et misit Eliachim praepositum domus et Sobnam scribam et senes de sacerdotibus opertos saccis ad Esaiam prophetam filium Amos</span></p>
<p id="2-kings-19-3"><span class="verse-num">19:3</span> <span class="verse-body">qui dixerunt haec dicit Ezechias dies tribulationis et increpationis et blasphemiae dies iste venerunt filii usque ad partum et vires non habet parturiens</span></p>
<p id="2-kings-19-4"><span class="verse-num">19:4</span> <span class="verse-body">si forte audiat Dominus Deus tuus universa verba Rabsacis quem misit rex Assyriorum dominus suus ut exprobraret Deum viventem et argueret verbis quae audivit Dominus Deus tuus et fac orationem pro reliquiis quae reppertae sunt</span></p>
<p id="2-kings-19-5"><span class="verse-num">19:5</span> <span class="verse-body">venerunt ergo servi regis Ezechiae ad Esaiam</span></p>
<p id="2-kings-19-6"><span class="verse-num">19:6</span> <span class="verse-body">dixitque eis Esaias haec dicetis domino vestro haec dicit Dominus noli timere a facie sermonum quos audisti quibus blasphemaverunt pueri regis Assyriorum me</span></p>
<p id="2-kings-19-7"><span class="verse-num">19:7</span> <span class="verse-body">ecce ego inmittam ei spiritum et audiet nuntium et revertetur in terram suam et deiciam eum gladio in terra sua</span></p>
<p id="2-kings-19-8"><span class="verse-num">19:8</span> <span class="verse-body">reversus est igitur Rabsaces et invenit regem Assyriorum expugnantem Lobnam audierat enim quod recessisset de Lachis</span></p>
<p id="2-kings-19-9"><span class="verse-num">19:9</span> <span class="verse-body">cumque audisset de Tharaca rege Aethiopiae dicentes ecce egressus est ut pugnet adversum te et iret contra eum misit nuntios ad Ezechiam dicens</span></p>
<p id="2-kings-19-10"><span class="verse-num">19:10</span> <span class="verse-body">haec dicite Ezechiae regi Iudae non te seducat Deus tuus in quo habes fiduciam neque dicas non tradetur Hierusalem in manu regis Assyriorum</span></p>
<p id="2-kings-19-11"><span class="verse-num">19:11</span> <span class="verse-body">tu enim ipse audisti quae fecerint reges Assyriorum universis terris quomodo vastaverint eas num ergo solus poteris liberari</span></p>
<p id="2-kings-19-12"><span class="verse-num">19:12</span> <span class="verse-body">numquid liberaverunt dii gentium singulos quos vastaverunt patres mei Gozan videlicet et Aran et Reseph et filios Eden qui erant in Thelassar</span></p>
<p id="2-kings-19-13"><span class="verse-num">19:13</span> <span class="verse-body">ubi est rex Emath et rex Arfad et rex civitatis Sepharvaim Ana et Ava</span></p>
<p id="2-kings-19-14"><span class="verse-num">19:14</span> <span class="verse-body">itaque cum accepisset Ezechias litteras de manu nuntiorum et legisset eas ascendit in domum Domini et expandit eas coram Domino</span></p>
<p id="2-kings-19-15"><span class="verse-num">19:15</span> <span class="verse-body">et oravit in conspectu eius dicens Domine Deus Israhel qui sedes super cherubin tu es Deus solus regum omnium terrae tu fecisti caelum et terram</span></p>
<p id="2-kings-19-16"><span class="verse-num">19:16</span> <span class="verse-body">inclina aurem tuam et audi aperi Domine oculos tuos et vide et audi omnia verba Sennacherib qui misit ut exprobraret nobis Deum viventem</span></p>
<p id="2-kings-19-17"><span class="verse-num">19:17</span> <span class="verse-body">vere Domine dissipaverunt reges Assyriorum gentes et terras omnium</span></p>
<p id="2-kings-19-18"><span class="verse-num">19:18</span> <span class="verse-body">et miserunt deos eorum in ignem non enim erant dii sed opera manuum hominum e ligno et lapide et perdiderunt eos</span></p>
<p id="2-kings-19-19"><span class="verse-num">19:19</span> <span class="verse-body">nunc igitur Domine Deus noster salvos nos fac de manu eius ut sciant omnia regna terrae quia tu es Dominus Deus solus</span></p>
<p id="2-kings-19-20"><span class="verse-num">19:20</span> <span class="verse-body">misit autem Esaias filius Amos ad Ezechiam dicens haec dicit Dominus Deus Israhel quae deprecatus es me super Sennacherib rege Assyriorum audivi</span></p>
<p id="2-kings-19-21"><span class="verse-num">19:21</span> <span class="verse-body">iste est sermo quem locutus est Dominus de eo sprevit te et subsannavit virgo filia Sion post tergum tuum caput movit filia Hierusalem</span></p>
<p id="2-kings-19-22"><span class="verse-num">19:22</span> <span class="verse-body">cui exprobrasti et quem blasphemasti contra quem exaltasti vocem et elevasti in excelsum oculos tuos contra Sanctum Israhel</span></p>
<p id="2-kings-19-23"><span class="verse-num">19:23</span> <span class="verse-body">per manum servorum tuorum exprobrasti Domino et dixisti in multitudine curruum meorum ascendi excelsa montium in summitate Libani et succidi sublimes cedros eius electas abietes eius et ingressus sum usque ad terminos eius saltum Carmeli eius</span></p>
<p id="2-kings-19-24"><span class="verse-num">19:24</span> <span class="verse-body">ego succidi et bibi aquas alienas et siccavi vestigiis pedum meorum omnes aquas clausas</span></p>
<p id="2-kings-19-25"><span class="verse-num">19:25</span> <span class="verse-body">numquid non audisti quid ab initio fecerim ex diebus antiquis plasmavi illud et nunc adduxi eruntque in ruinam collium pugnantium civitates munitae</span></p>
<p id="2-kings-19-26"><span class="verse-num">19:26</span> <span class="verse-body">et qui sedent in eis humiles manu contremuerunt et confusi sunt facti sunt quasi faenum agri et virens herba tectorum quae arefacta est antequam veniret ad maturitatem</span></p>
<p id="2-kings-19-27"><span class="verse-num">19:27</span> <span class="verse-body">habitaculum tuum et egressum tuum et viam tuam ego praescivi et furorem tuum contra me</span></p>
<p id="2-kings-19-28"><span class="verse-num">19:28</span> <span class="verse-body">insanisti in me et superbia tua ascendit in aures meas ponam itaque circulum in naribus tuis et camum in labris tuis et reducam te in viam per quam venisti</span></p>
<p id="2-kings-19-29"><span class="verse-num">19:29</span> <span class="verse-body">tibi autem Ezechia hoc erit signum comede hoc anno quod reppereris in secundo autem anno quae sponte nascuntur porro in anno tertio seminate et metite plantate vineas et comedite fructum earum</span></p>
<p id="2-kings-19-30"><span class="verse-num">19:30</span> <span class="verse-body">et quodcumque reliquum fuerit de domo Iuda mittet radicem deorsum et faciet fructum sursum</span></p>
<p id="2-kings-19-31"><span class="verse-num">19:31</span> <span class="verse-body">de Hierusalem quippe egredientur reliquiae et quod salvetur de monte Sion zelus Domini exercituum faciet hoc</span></p>
<p id="2-kings-19-32"><span class="verse-num">19:32</span> <span class="verse-body">quam ob rem haec dicit Dominus de rege Assyriorum non ingredietur urbem hanc nec mittet in eam sagittam nec occupabit eam clypeus nec circumdabit eam munitio</span></p>
<p id="2-kings-19-33"><span class="verse-num">19:33</span> <span class="verse-body">per viam qua venit revertetur et civitatem hanc non ingredietur dicit Dominus</span></p>
<p id="2-kings-19-34"><span class="verse-num">19:34</span> <span class="verse-body">protegamque urbem hanc et salvabo eam propter me et propter David servum meum</span></p>
<p id="2-kings-19-35"><span class="verse-num">19:35</span> <span class="verse-body">factum est igitur in nocte illa venit angelus Domini et percussit castra Assyriorum centum octoginta quinque milia cumque diluculo surrexisset vidit omnia corpora mortuorum et recedens abiit</span></p>
<p id="2-kings-19-36"><span class="verse-num">19:36</span> <span class="verse-body">et reversus est Sennacherib rex Assyriorum et mansit in Nineve</span></p>
<p id="2-kings-19-37"><span class="verse-num">19:37</span> <span class="verse-body">cumque adoraret in templo Neserach deum suum Adramelech et Sarasar filii eius percusserunt eum gladio fugeruntque in terram Armeniorum et regnavit Eseraddon filius eius pro eo</span></p>
<h2 id="2-kings-ch-20">Chapter 20</h2>
<p class="verses"><a href="#2-kings-20-1">1</a> <a href="#2-kings-20-2">2</a> <a href="#2-kings-20-3">3</a> <a href="#2-kings-20-4">4</a> <a href="#2-kings-20-5">5</a> <a href="#2-kings-20-6">6</a> <a href="#2-kings-20-7">7</a> <a href="#2-kings-20-8">8</a> <a href="#2-kings-20-9">9</a> <a href="#2-kings-20-10">10</a> <a href="#2-kings-20-11">11</a> <a href="#2-kings-20-12">12</a> <a href="#2-kings-20-13">13</a> <a href="#2-kings-20-14">14</a> <a href="#2-kings-20-15">15</a> <a href="#2-kings-20-16">16</a> <a href="#2-kings-20-17">17</a> <a href="#2-kings-20-18">18</a> <a href="#2-kings-20-19">19</a> <a href="#2-kings-20-20">20</a> <a href="#2-kings-20-21">21</a></p>
<p id="2-kings-20-1"><span class="verse-num">20:1</span> <span class="verse-body">in diebus illis aegrotavit Ezechias usque ad mortem et venit ad eum Esaias filius Amos prophetes dixitque ei haec dicit Dominus Deus praecipe domui tuae morieris enim et non vives</span></p>
<p id="2-kings-20-2"><span class="verse-num">20:2</span> <span class="verse-body">qui convertit faciem suam ad parietem et oravit Dominum dicens</span></p>
<p id="2-kings-20-3"><span class="verse-num">20:3</span> <span class="verse-body">obsecro Domine memento quomodo ambulaverim coram te in veritate et in corde perfecto et quod placitum est coram te fecerim flevit itaque Ezechias fletu magno</span></p>
<p id="2-kings-20-4"><span class="verse-num">20:4</span> <span class="verse-body">et antequam egrederetur Esaias mediam partem atrii factus est sermo Domini ad eum dicens</span></p>
<p id="2-kings-20-5"><span class="verse-num">20:5</span> <span class="verse-body">revertere et dic Ezechiae duci populi mei haec dicit Dominus Deus David patris tui audivi orationem tuam vidi lacrimam tuam et ecce sanavi te die tertio ascendes templum Domini</span></p>
<p id="2-kings-20-6"><span class="verse-num">20:6</span> <span class="verse-body">et addam diebus tuis quindecim annos sed et de manu regis Assyriorum liberabo te et civitatem hanc et protegam urbem istam propter me et propter David servum meum</span></p>
<p id="2-kings-20-7"><span class="verse-num">20:7</span> <span class="verse-body">dixitque Esaias adferte massam ficorum quam cum adtulissent et posuissent super ulcus eius curatus est</span></p>
<p id="2-kings-20-8"><span class="verse-num">20:8</span> <span class="verse-body">dixerat autem Ezechias ad Esaiam quod erit signum quia Dominus me sanabit et quia ascensurus sum die tertio templum Domini</span></p>
<p id="2-kings-20-9"><span class="verse-num">20:9</span> <span class="verse-body">cui ait Esaias hoc erit signum a Domino quod facturus sit Dominus sermonem quem locutus est vis ut accedat umbra decem lineis an ut revertatur totidem gradibus</span></p>
<p id="2-kings-20-10"><span class="verse-num">20:10</span> <span class="verse-body">et ait Ezechias facile est umbram crescere decem lineis nec hoc volo ut fiat sed ut revertatur retrorsum decem gradibus</span></p>
<p id="2-kings-20-11"><span class="verse-num">20:11</span> <span class="verse-body">invocavit itaque Esaias propheta Dominum et reduxit umbram per lineas quibus iam descenderat in horologio Ahaz retrorsum decem gradibus</span></p>
<p id="2-kings-20-12"><span class="verse-num">20:12</span> <span class="verse-body">in tempore illo misit Berodach Baladan filius Baladan rex Babyloniorum litteras et munera ad Ezechiam audierat enim quod aegrotasset Ezechias</span></p>
<p id="2-kings-20-13"><span class="verse-num">20:13</span> <span class="verse-body">laetatus est autem in adventum eorum Ezechias et ostendit eis domum aromatum et aurum et argentum et pigmenta varia unguenta quoque et domum vasorum suorum et omnia quae habere potuerat in thesauris suis non fuit quod non monstraret eis Ezechias in domo sua et in omni potestate sua</span></p>
<p id="2-kings-20-14"><span class="verse-num">20:14</span> <span class="verse-body">venit autem Esaias propheta ad regem Ezechiam dixitque ei quid dixerunt viri isti aut unde venerunt ad te cui ait Ezechias de terra longinqua venerunt de Babylone</span></p>
<p id="2-kings-20-15"><span class="verse-num">20:15</span> <span class="verse-body">at ille respondit quid viderunt in domo tua ait Ezechias omnia quae sunt in domo mea viderunt nihil est quod non monstraverim eis in thesauris meis</span></p>
<p id="2-kings-20-16"><span class="verse-num">20:16</span> <span class="verse-body">dixit itaque Esaias Ezechiae audi sermonem Domini</span></p>
<p id="2-kings-20-17"><span class="verse-num">20:17</span> <span class="verse-body">ecce dies venient et auferentur omnia quae sunt in domo tua et quae condiderunt patres tui usque in diem hanc in Babylone non remanebit quicquam ait Dominus</span></p>
<p id="2-kings-20-18"><span class="verse-num">20:18</span> <span class="verse-body">sed et de filiis tuis qui egredientur ex te quos generabis tollentur et erunt eunuchi in palatio regis Babylonis</span></p>
<p id="2-kings-20-19"><span class="verse-num">20:19</span> <span class="verse-body">dixit Ezechias ad Esaiam bonus sermo Domini quem locutus est sit pax et veritas in diebus meis</span></p>
<p id="2-kings-20-20"><span class="verse-num">20:20</span> <span class="verse-body">reliqua autem sermonum Ezechiae et omnis fortitudo eius et quomodo fecerit piscinam et aquaeductum et introduxerit aquas in civitatem nonne haec scripta sunt in libro sermonum dierum regum Iuda</span></p>
<p id="2-kings-20-21"><span class="verse-num">20:21</span> <span class="verse-body">dormivitque Ezechias cum patribus suis et regnavit Manasses filius eius pro eo</span></p>
<h2 id="2-kings-ch-21">Chapter 21</h2>
<p class="verses"><a href="#2-kings-21-1">1</a> <a href="#2-kings-21-2">2</a> <a href="#2-kings-21-3">3</a> <a href="#2-kings-21-4">4</a> <a href="#2-kings-21-5">5</a> <a href="#2-kings-21-6">6</a> <a href="#2-kings-21-7">7</a> <a href="#2-kings-21-8">8</a> <a href="#2-kings-21-9">9</a> <a href="#2-kings-21-10">10</a> <a href="#2-kings-21-11">11</a> <a href="#2-kings-21-12">12</a> <a href="#2-kings-21-13">13</a> <a href="#2-kings-21-14">14</a> <a href="#2-kings-21-15">15</a> <a href="#2-kings-21-16">16</a> <a href="#2-kings-21-17">17</a> <a href="#2-kings-21-18">18</a> <a href="#2-kings-21-19">19</a> <a href="#2-kings-21-20">20</a> <a href="#2-kings-21-21">21</a> <a href="#2-kings-21-22">22</a> <a href="#2-kings-21-23">23</a> <a href="#2-kings-21-24">24</a> <a href="#2-kings-21-25">25</a> <a href="#2-kings-21-26">26</a></p>
<p id="2-kings-21-1"><span class="verse-num">21:1</span> <span class="verse-body">duodecim annorum erat Manasses cum regnare coepisset et quinquaginta quinque annis regnavit in Hierusalem nomen matris eius Aphsiba</span></p>
<p id="2-kings-21-2"><span class="verse-num">21:2</span> <span class="verse-body">fecitque malum in conspectu Domini iuxta idola gentium quas delevit Dominus a facie filiorum Israhel</span></p>
<p id="2-kings-21-3"><span class="verse-num">21:3</span> <span class="verse-body">conversusque est et aedificavit excelsa quae dissipaverat Ezechias pater eius et erexit aras Baal et fecit lucos sicut fecerat Ahab rex Israhel et adoravit omnem militiam caeli et coluit eam</span></p>
<p id="2-kings-21-4"><span class="verse-num">21:4</span> <span class="verse-body">extruxitque aras in domo Domini de qua dixit Dominus in Hierusalem ponam nomen meum</span></p>
<p id="2-kings-21-5"><span class="verse-num">21:5</span> <span class="verse-body">et extruxit altaria universae militiae caeli in duobus atriis templi Domini</span></p>
<p id="2-kings-21-6"><span class="verse-num">21:6</span> <span class="verse-body">et transduxit filium suum per ignem et ariolatus est et observavit auguria et fecit pythones et aruspices multiplicavit ut faceret malum coram Domino et inritaret eum</span></p>
<p id="2-kings-21-7"><span class="verse-num">21:7</span> <span class="verse-body">posuit quoque idolum luci quem fecerat in templo Domini super quo locutus est Dominus ad David et ad Salomonem filium eius in templo hoc et in Hierusalem quam elegi de cunctis tribubus Israhel ponam nomen meum in sempiternum</span></p>
<p id="2-kings-21-8"><span class="verse-num">21:8</span> <span class="verse-body">et ultra non faciam commoveri pedem Israhel de terra quam dedi patribus eorum sic tamen si custodierint opere omnia quae praecepi eis et universam legem quam mandavit eis servus meus Moses</span></p>
<p id="2-kings-21-9"><span class="verse-num">21:9</span> <span class="verse-body">illi vero non audierunt sed seducti sunt a Manasse ut facerent malum super gentes quas contrivit Dominus a facie filiorum Israhel</span></p>
<p id="2-kings-21-10"><span class="verse-num">21:10</span> <span class="verse-body">locutusque est Dominus in manu servorum suorum prophetarum dicens</span></p>
<p id="2-kings-21-11"><span class="verse-num">21:11</span> <span class="verse-body">quia fecit Manasses rex Iuda abominationes istas pessimas super omnia quae fecerunt Amorrei ante eum et peccare fecit etiam Iudam in inmunditiis suis</span></p>
<p id="2-kings-21-12"><span class="verse-num">21:12</span> <span class="verse-body">propterea haec dicit Dominus Deus Israhel ecce ego inducam mala super Hierusalem et Iudam ut quicumque audierit tinniant ambae aures eius</span></p>
<p id="2-kings-21-13"><span class="verse-num">21:13</span> <span class="verse-body">et extendam super Hierusalem funiculum Samariae et pondus domus Ahab et delebo Hierusalem sicut deleri solent tabulae delens vertam et ducam crebrius stilum super faciem eius</span></p>
<p id="2-kings-21-14"><span class="verse-num">21:14</span> <span class="verse-body">dimittam vero reliquias hereditatis meae et tradam eas in manu inimicorum eius eruntque in vastitate et rapina cunctis adversariis suis</span></p>
<p id="2-kings-21-15"><span class="verse-num">21:15</span> <span class="verse-body">eo quod fecerint malum coram me et perseveraverint inritantes me ex die qua egressi sunt patres eorum ex Aegypto usque ad diem hanc</span></p>
<p id="2-kings-21-16"><span class="verse-num">21:16</span> <span class="verse-body">insuper et sanguinem innoxium fudit Manasses multum nimis donec impleret Hierusalem usque ad os absque peccatis suis quibus peccare fecit Iudam ut faceret malum coram Domino</span></p>
<p id="2-kings-21-17"><span class="verse-num">21:17</span> <span class="verse-body">reliqua autem sermonum Manasse et universa quae fecit et peccatum eius quod peccavit nonne haec scripta sunt in libro sermonum dierum regum Iuda</span></p>
<p id="2-kings-21-18"><span class="verse-num">21:18</span> <span class="verse-body">dormivitque Manasses cum patribus suis et sepultus est in horto domus suae in horto Aza et regnavit Amon filius eius pro eo</span></p>
<p id="2-kings-21-19"><span class="verse-num">21:19</span> <span class="verse-body">viginti et duo annorum erat Amon cum regnare coepisset duobusque annis regnavit in Hierusalem nomen matris eius Mesallemeth filia Arus de Iethba</span></p>
<p id="2-kings-21-20"><span class="verse-num">21:20</span> <span class="verse-body">fecitque malum in conspectu Domini sicut fecerat Manasses pater eius</span></p>
<p id="2-kings-21-21"><span class="verse-num">21:21</span> <span class="verse-body">et ambulavit in omni via per quam ambulaverat pater eius servivitque inmunditiis quibus servierat pater suus et adoravit eas</span></p>
<p id="2-kings-21-22"><span class="verse-num">21:22</span> <span class="verse-body">et dereliquit Dominum Deum patrum suorum et non ambulavit in via Domini</span></p>
<p id="2-kings-21-23"><span class="verse-num">21:23</span> <span class="verse-body">tetenderuntque ei insidias servi sui et interfecerunt regem in domo sua</span></p>
<p id="2-kings-21-24"><span class="verse-num">21:24</span> <span class="verse-body">percussit autem populus terrae omnes qui coniuraverant contra regem Amon et constituerunt sibi regem Iosiam filium eius pro eo</span></p>
<p id="2-kings-21-25"><span class="verse-num">21:25</span> <span class="verse-body">reliqua autem sermonum Amon quae fecit nonne haec scripta sunt in libro sermonum dierum regum Iuda</span></p>
<p id="2-kings-21-26"><span class="verse-num">21:26</span> <span class="verse-body">sepelieruntque eum in sepulchro suo in horto Aza et regnavit Iosias filius eius pro eo</span></p>
<h2 id="2-kings-ch-22">Chapter 22</h2>
<p class="verses"><a href="#2-kings-22-1">1</a> <a href="#2-kings-22-2">2</a> <a href="#2-kings-22-3">3</a> <a href="#2-kings-22-4">4</a> <a href="#2-kings-22-5">5</a> <a href="#2-kings-22-6">6</a> <a href="#2-kings-22-7">7</a> <a href="#2-kings-22-8">8</a> <a href="#2-kings-22-9">9</a> <a href="#2-kings-22-10">10</a> <a href="#2-kings-22-11">11</a> <a href="#2-kings-22-12">12</a> <a href="#2-kings-22-13">13</a> <a href="#2-kings-22-14">14</a> <a href="#2-kings-22-15">15</a> <a href="#2-kings-22-16">16</a> <a href="#2-kings-22-17">17</a> <a href="#2-kings-22-18">18</a> <a href="#2-kings-22-19">19</a> <a href="#2-kings-22-20">20</a></p>
<p id="2-kings-22-1"><span class="verse-num">22:1</span> <span class="verse-body">octo annorum erat Iosias cum regnare coepisset et triginta uno anno regnavit in Hierusalem nomen matris eius Idida filia Phadaia de Besecath</span></p>
<p id="2-kings-22-2"><span class="verse-num">22:2</span> <span class="verse-body">fecitque quod placitum erat coram Domino et ambulavit per omnes vias David patris sui non declinavit ad dextram sive ad sinistram</span></p>
<p id="2-kings-22-3"><span class="verse-num">22:3</span> <span class="verse-body">anno autem octavodecimo regis Iosiae misit rex Saphan filium Aslia filii Mesullam scribam templi Domini dicens ei</span></p>
<p id="2-kings-22-4"><span class="verse-num">22:4</span> <span class="verse-body">vade ad Helciam sacerdotem magnum ut confletur pecunia quae inlata est in templum Domini quam collegerunt ianitores a populo</span></p>
<p id="2-kings-22-5"><span class="verse-num">22:5</span> <span class="verse-body">deturque fabris per praepositos in domo Domini qui et distribuent eam his qui operantur in templo Domini ad instauranda sarta tecta templi</span></p>
<p id="2-kings-22-6"><span class="verse-num">22:6</span> <span class="verse-body">tignariis videlicet et cementariis et his qui interrupta conponunt et ut emantur ligna et lapides de lapidicinis ad instaurandum templum</span></p>
<p id="2-kings-22-7"><span class="verse-num">22:7</span> <span class="verse-body">verumtamen non supputetur eis argentum quod accipiunt sed in potestate habeant et in fide</span></p>
<p id="2-kings-22-8"><span class="verse-num">22:8</span> <span class="verse-body">dixit autem Helcias pontifex ad Saphan scribam librum legis repperi in domo Domini deditque Helcias volumen Saphan qui et legit illud</span></p>
<p id="2-kings-22-9"><span class="verse-num">22:9</span> <span class="verse-body">venit quoque Saphan scriba ad regem et renuntiavit ei quod praeceperat et ait conflaverunt servi tui pecuniam quae repperta est in domo Domini et dederunt ut distribueretur fabris a praefectis operum templi Domini</span></p>
<p id="2-kings-22-10"><span class="verse-num">22:10</span> <span class="verse-body">narravitque Saphan scriba regi dicens librum dedit mihi Helcias sacerdos quem cum legisset Saphan coram rege</span></p>
<p id="2-kings-22-11"><span class="verse-num">22:11</span> <span class="verse-body">et audisset rex verba libri legis Domini scidit vestimenta sua</span></p>
<p id="2-kings-22-12"><span class="verse-num">22:12</span> <span class="verse-body">et praecepit Helciae sacerdoti et Ahicham filio Saphan et Achobor filio Micha et Saphan scribae et Asaiae servo regis dicens</span></p>
<p id="2-kings-22-13"><span class="verse-num">22:13</span> <span class="verse-body">ite et consulite Dominum super me et super populo et super omni Iuda de verbis voluminis istius quod inventum est magna enim ira Domini succensa est contra nos quia non audierunt patres nostri verba libri huius ut facerent omne quod scriptum est nobis</span></p>
<p id="2-kings-22-14"><span class="verse-num">22:14</span> <span class="verse-body">ierunt itaque Helcias sacerdos et Ahicham et Achobor et Saphan et Asaia ad Oldam propheten uxorem Sellum filii Thecue filii Araas custodis vestium quae habitabat in Hierusalem in secunda locutique sunt ad eam</span></p>
<p id="2-kings-22-15"><span class="verse-num">22:15</span> <span class="verse-body">et illa respondit eis haec dicit Dominus Deus Israhel dicite viro qui misit vos ad me</span></p>
<p id="2-kings-22-16"><span class="verse-num">22:16</span> <span class="verse-body">haec dicit Dominus ecce ego adducam mala super locum hunc et super habitatores eius omnia verba legis quae legit rex Iuda</span></p>
<p id="2-kings-22-17"><span class="verse-num">22:17</span> <span class="verse-body">quia dereliquerunt me et sacrificaverunt diis alienis inritantes me in cunctis operibus manuum suarum et succendetur indignatio mea in loco hoc et non extinguetur</span></p>
<p id="2-kings-22-18"><span class="verse-num">22:18</span> <span class="verse-body">regi autem Iuda qui misit vos ut consuleretis Dominum sic dicetis haec dicit Dominus Deus Israhel pro eo quod audisti verba voluminis</span></p>
<p id="2-kings-22-19"><span class="verse-num">22:19</span> <span class="verse-body">et perterritum est cor tuum et humiliatus es coram Domino auditis sermonibus contra locum istum et habitatores eius quo videlicet fierent in stuporem et in maledictum et scidisti vestimenta tua et flevisti coram me et ego audivi ait Dominus</span></p>
<p id="2-kings-22-20"><span class="verse-num">22:20</span> <span class="verse-body">idcirco colligam te ad patres tuos et colligeris ad sepulchrum tuum in pace ut non videant oculi tui omnia mala quae inducturus sum super locum istum</span></p>
<h2 id="2-kings-ch-23">Chapter 23</h2>
<p class="verses"><a href="#2-kings-23-1">1</a> <a href="#2-kings-23-2">2</a> <a href="#2-kings-23-3">3</a> <a href="#2-kings-23-4">4</a> <a href="#2-kings-23-5">5</a> <a href="#2-kings-23-6">6</a> <a href="#2-kings-23-7">7</a> <a href="#2-kings-23-8">8</a> <a href="#2-kings-23-9">9</a> <a href="#2-kings-23-10">10</a> <a href="#2-kings-23-11">11</a> <a href="#2-kings-23-12">12</a> <a href="#2-kings-23-13">13</a> <a href="#2-kings-23-14">14</a> <a href="#2-kings-23-15">15</a> <a href="#2-kings-23-16">16</a> <a href="#2-kings-23-17">17</a> <a href="#2-kings-23-18">18</a> <a href="#2-kings-23-19">19</a> <a href="#2-kings-23-20">20</a> <a href="#2-kings-23-21">21</a> <a href="#2-kings-23-22">22</a> <a href="#2-kings-23-23">23</a> <a href="#2-kings-23-24">24</a> <a href="#2-kings-23-25">25</a> <a href="#2-kings-23-26">26</a> <a href="#2-kings-23-27">27</a> <a href="#2-kings-23-28">28</a> <a href="#2-kings-23-29">29</a> <a href="#2-kings-23-30">30</a> <a href="#2-kings-23-31">31</a> <a href="#2-kings-23-32">32</a> <a href="#2-kings-23-33">33</a> <a href="#2-kings-23-34">34</a> <a href="#2-kings-23-35">35</a> <a href="#2-kings-23-36">36</a> <a href="#2-kings-23-37">37</a></p>
<p id="2-kings-23-1"><span class="verse-num">23:1</span> <span class="verse-body">et renuntiaverunt regi quod dixerat qui misit et congregati sunt ad eum omnes senes Iuda et Hierusalem</span></p>
<p id="2-kings-23-2"><span class="verse-num">23:2</span> <span class="verse-body">ascenditque rex templum Domini et omnes viri Iuda universique qui habitant in Hierusalem cum eo sacerdotes et prophetae et omnis populus a parvo usque ad magnum legitque cunctis audientibus omnia verba libri foederis qui inventus est in domo Domini</span></p>
<p id="2-kings-23-3"><span class="verse-num">23:3</span> <span class="verse-body">stetitque rex super gradum et percussit foedus coram Domino ut ambularent post Dominum et custodirent praecepta eius et testimonia et caerimonias in omni corde et in tota anima et suscitarent verba foederis huius quae scripta erant in libro illo adquievitque populus pacto</span></p>
<p id="2-kings-23-4"><span class="verse-num">23:4</span> <span class="verse-body">et praecepit rex Helciae pontifici et sacerdotibus secundi ordinis et ianitoribus ut proicerent de templo Domini omnia vasa quae facta fuerant Baal et in luco et universae militiae caeli et conbusit ea foris Hierusalem in convalle Cedron et tulit pulverem eorum in Bethel</span></p>
<p id="2-kings-23-5"><span class="verse-num">23:5</span> <span class="verse-body">et delevit aruspices quos posuerant reges Iuda ad sacrificandum in excelsis per civitates Iuda et in circuitu Hierusalem et eos qui adolebant incensum Baal et soli et lunae et duodecim signis et omni militiae caeli</span></p>
<p id="2-kings-23-6"><span class="verse-num">23:6</span> <span class="verse-body">et efferri fecit lucum de domo Domini foras Hierusalem in convalle Cedron et conbusit eum ibi et redegit in pulverem et proiecit super sepulchrum vulgi</span></p>
<p id="2-kings-23-7"><span class="verse-num">23:7</span> <span class="verse-body">destruxit quoque aediculas effeminatorum quae erant in domo Domini pro quibus mulieres texebant quasi domunculas luci</span></p>
<p id="2-kings-23-8"><span class="verse-num">23:8</span> <span class="verse-body">congregavitque omnes sacerdotes de civitatibus Iuda et contaminavit excelsa ubi sacrificabant sacerdotes de Gabaa usque Bersabee et destruxit aras portarum in introitu ostii Iosue principis civitatis quod erat ad sinistram portae civitatis</span></p>
<p id="2-kings-23-9"><span class="verse-num">23:9</span> <span class="verse-body">verumtamen non ascendebant sacerdotes excelsorum ad altare Domini in Hierusalem sed tantum comedebant azyma in medio fratrum suorum</span></p>
<p id="2-kings-23-10"><span class="verse-num">23:10</span> <span class="verse-body">contaminavit quoque Thafeth quod est in convalle filii Ennom ut nemo consecraret filium suum aut filiam per ignem Moloch</span></p>
<p id="2-kings-23-11"><span class="verse-num">23:11</span> <span class="verse-body">abstulit quoque equos quos dederant reges Iudae soli in introitu templi Domini iuxta exedram Nathanmelech eunuchi qui erat in Farurim currus autem solis conbusit igni</span></p>
<p id="2-kings-23-12"><span class="verse-num">23:12</span> <span class="verse-body">altaria quoque quae erant super tecta cenaculi Ahaz quae fecerant reges Iuda et altaria quae fecerat Manasses in duobus atriis templi Domini destruxit rex et cucurrit inde et dispersit cinerem eorum in torrentem Cedron</span></p>
<p id="2-kings-23-13"><span class="verse-num">23:13</span> <span class="verse-body">excelsa quoque quae erant in Hierusalem ad dexteram partem montis Offensionis quae aedificaverat Salomon rex Israhel Astharoth idolo Sidoniorum et Chamos offensioni Moab et Melchom abominationi filiorum Ammon polluit rex</span></p>
<p id="2-kings-23-14"><span class="verse-num">23:14</span> <span class="verse-body">et contrivit statuas et succidit lucos replevitque loca eorum ossibus mortuorum</span></p>
<p id="2-kings-23-15"><span class="verse-num">23:15</span> <span class="verse-body">insuper et altare quod erat in Bethel excelsum quod fecerat Hieroboam filius Nabath qui peccare fecit Israhel et altare illud et excelsum destruxit atque conbusit et comminuit in pulverem succenditque etiam lucum</span></p>
<p id="2-kings-23-16"><span class="verse-num">23:16</span> <span class="verse-body">et conversus Iosias vidit ibi sepulchra quae erant in monte misitque et tulit ossa de sepulchris et conbusit ea super altare et polluit illud iuxta verbum Domini quod locutus est vir Dei qui praedixerat verba haec</span></p>
<p id="2-kings-23-17"><span class="verse-num">23:17</span> <span class="verse-body">et ait quis est titulus ille quem video responderuntque ei cives illius urbis sepulchrum est hominis Dei qui venit de Iuda et praedixit verba haec quae fecisti super altare Bethel</span></p>
<p id="2-kings-23-18"><span class="verse-num">23:18</span> <span class="verse-body">et ait dimittite eum nemo commoveat ossa eius et intacta manserunt ossa illius cum ossibus prophetae qui venerat de Samaria</span></p>
<p id="2-kings-23-19"><span class="verse-num">23:19</span> <span class="verse-body">insuper et omnia fana excelsorum quae erant in civitatibus Samariae quae fecerant reges Israhel ad inritandum Dominum abstulit Iosias et fecit eis secundum omnia opera quae fecerat in Bethel</span></p>
<p id="2-kings-23-20"><span class="verse-num">23:20</span> <span class="verse-body">et occidit universos sacerdotes excelsorum qui erant ibi super altaria et conbusit ossa humana super ea reversusque est Hierusalem</span></p>
<p id="2-kings-23-21"><span class="verse-num">23:21</span> <span class="verse-body">et praecepit omni populo dicens facite phase Domino Deo vestro secundum quod scriptum est in libro foederis huius</span></p>
<p id="2-kings-23-22"><span class="verse-num">23:22</span> <span class="verse-body">nec enim factum est phase tale a diebus iudicum qui iudicaverunt Israhel et omnium dierum regum Israhel et regum Iuda</span></p>
<p id="2-kings-23-23"><span class="verse-num">23:23</span> <span class="verse-body">sicut in octavodecimo anno regis Iosiae factum est phase istud Domino in Hierusalem</span></p>
<p id="2-kings-23-24"><span class="verse-num">23:24</span> <span class="verse-body">sed et pythones et ariolos et figuras idolorum et inmunditias abominationesque quae fuerant in terra Iuda et in Hierusalem abstulit Iosias ut statueret verba legis quae scripta sunt in libro quem invenit Helcias sacerdos in templo Domini</span></p>
<p id="2-kings-23-25"><span class="verse-num">23:25</span> <span class="verse-body">similis illi non fuit ante eum rex qui reverteretur ad Dominum in omni corde suo et in tota anima sua et in universa virtute sua iuxta omnem legem Mosi neque post eum surrexit similis illi</span></p>
<p id="2-kings-23-26"><span class="verse-num">23:26</span> <span class="verse-body">verumtamen non est aversus Dominus ab ira furoris sui magni quo iratus est furor eius contra Iudam propter inritationes quibus provocaverat eum Manasses</span></p>
<p id="2-kings-23-27"><span class="verse-num">23:27</span> <span class="verse-body">dixit itaque Dominus etiam Iudam auferam a facie mea sicut abstuli Israhel et proiciam civitatem hanc quam elegi Hierusalem et domum de qua dixi erit nomen meum ibi</span></p>
<p id="2-kings-23-28"><span class="verse-num">23:28</span> <span class="verse-body">reliqua autem verba Iosiae et universa quae fecit nonne haec scripta sunt in libro verborum dierum regum Iuda</span></p>
<p id="2-kings-23-29"><span class="verse-num">23:29</span> <span class="verse-body">in diebus eius ascendit Pharao Necho rex Aegypti contra regem Assyriorum ad flumen Eufraten et abiit Iosias rex in occursum eius et occisus est in Mageddo cum vidisset eum</span></p>
<p id="2-kings-23-30"><span class="verse-num">23:30</span> <span class="verse-body">et portaverunt eum servi sui mortuum de Mageddo et pertulerunt in Hierusalem et sepelierunt eum in sepulchro suo tulitque populus terrae Ioahaz filium Iosiae et unxerunt eum et constituerunt eum regem pro patre suo</span></p>
<p id="2-kings-23-31"><span class="verse-num">23:31</span> <span class="verse-body">viginti trium annorum erat Ioahaz cum regnare coepisset et tribus mensibus regnavit in Hierusalem nomen matris eius Amithal filia Hieremiae de Lobna</span></p>
<p id="2-kings-23-32"><span class="verse-num">23:32</span> <span class="verse-body">et fecit malum coram Domino iuxta omnia quae fecerant patres eius</span></p>
<p id="2-kings-23-33"><span class="verse-num">23:33</span> <span class="verse-body">vinxitque eum Pharao Necho in Rebla quae est in terra Emath ne regnaret in Hierusalem et inposuit multam terrae centum talentis argenti et talento auri</span></p>
<p id="2-kings-23-34"><span class="verse-num">23:34</span> <span class="verse-body">regemque constituit Pharao Necho Eliachim filium Iosiae pro Iosia patre eius vertitque nomen eius Ioiachim porro Ioahaz tulit et duxit in Aegyptum</span></p>
<p id="2-kings-23-35"><span class="verse-num">23:35</span> <span class="verse-body">argentum autem et aurum dedit Ioiachim Pharaoni cum indixisset terrae per singulos ut conferretur iuxta praeceptum Pharaonis et unumquemque secundum vires suas exegit tam argentum quam aurum de populo terrae ut daret Pharaoni Necho</span></p>
<p id="2-kings-23-36"><span class="verse-num">23:36</span> <span class="verse-body">viginti quinque annorum erat Ioiachim cum regnare coepisset et undecim annis regnavit in Hierusalem nomen matris eius Zebida filia Phadaia de Ruma</span></p>
<p id="2-kings-23-37"><span class="verse-num">23:37</span> <span class="verse-body">et fecit malum coram Domino iuxta omnia quae fecerant patres eius</span></p>
<h2 id="2-kings-ch-24">Chapter 24</h2>
<p class="verses"><a href="#2-kings-24-1">1</a> <a href="#2-kings-24-2">2</a> <a href="#2-kings-24-3">3</a> <a href="#2-kings-24-4">4</a> <a href="#2-kings-24-5">5</a> <a href="#2-kings-24-6">6</a> <a href="#2-kings-24-7">7</a> <a href="#2-kings-24-8">8</a> <a href="#2-kings-24-9">9</a> <a href="#2-kings-24-10">10</a> <a href="#2-kings-24-11">11</a> <a href="#2-kings-24-12">12</a> <a href="#2-kings-24-13">13</a> <a href="#2-kings-24-14">14</a> <a href="#2-kings-24-15">15</a> <a href="#2-kings-24-16">16</a> <a href="#2-kings-24-17">17</a> <a href="#2-kings-24-18">18</a> <a href="#2-kings-24-19">19</a> <a href="#2-kings-24-20">20</a></p>
<p id="2-kings-24-1"><span class="verse-num">24:1</span> <span class="verse-body">in diebus eius ascendit Nabuchodonosor rex Babylonis et factus est ei Ioiachim servus tribus annis et rursum rebellavit contra eum</span></p>
<p id="2-kings-24-2"><span class="verse-num">24:2</span> <span class="verse-body">inmisitque ei Dominus latrunculos Chaldeorum et latrunculos Syriae latrunculos Moab et latrunculos filiorum Ammon et inmisit eos in Iudam ut disperderent eum iuxta verbum Domini quod locutus erat per servos suos prophetas</span></p>
<p id="2-kings-24-3"><span class="verse-num">24:3</span> <span class="verse-body">factum est autem hoc per verbum Domini contra Iudam ut auferret eum coram se propter peccata Manasse universa quae fecit</span></p>
<p id="2-kings-24-4"><span class="verse-num">24:4</span> <span class="verse-body">et propter sanguinem innoxium quem effudit et implevit Hierusalem cruore innocentium et ob hanc rem noluit Dominus propitiari</span></p>
<p id="2-kings-24-5"><span class="verse-num">24:5</span> <span class="verse-body">reliqua autem sermonum Ioiachim et universa quae fecit nonne haec scripta sunt in libro sermonum dierum regum Iuda et dormivit Ioiachim cum patribus suis</span></p>
<p id="2-kings-24-6"><span class="verse-num">24:6</span> <span class="verse-body">regnavitque Ioiachin filius eius pro eo</span></p>
<p id="2-kings-24-7"><span class="verse-num">24:7</span> <span class="verse-body">et ultra non addidit rex Aegypti ut egrederetur de terra sua tulerat enim rex Babylonis a rivo Aegypti usque ad fluvium Eufraten omnia quae fuerant regis Aegypti</span></p>
<p id="2-kings-24-8"><span class="verse-num">24:8</span> <span class="verse-body">decem et octo annorum erat Ioiachin cum regnare coepisset et tribus mensibus regnavit in Hierusalem nomen matris eius Naestha filia Helnathan de Hierusalem</span></p>
<p id="2-kings-24-9"><span class="verse-num">24:9</span> <span class="verse-body">et fecit malum coram Domino iuxta omnia quae fecerat pater eius</span></p>
<p id="2-kings-24-10"><span class="verse-num">24:10</span> <span class="verse-body">in tempore illo ascenderunt servi Nabuchodonosor regis Babylonis in Hierusalem et circumdata est urbs munitionibus</span></p>
<p id="2-kings-24-11"><span class="verse-num">24:11</span> <span class="verse-body">venitque Nabuchodonosor rex Babylonis ad civitatem cum servi eius obpugnarent eam</span></p>
<p id="2-kings-24-12"><span class="verse-num">24:12</span> <span class="verse-body">egressusque est Ioiachin rex Iuda ad regem Babylonis ipse et mater eius et servi eius et principes eius et eunuchi eius et suscepit eum rex Babylonis anno octavo regni sui</span></p>
<p id="2-kings-24-13"><span class="verse-num">24:13</span> <span class="verse-body">et protulit inde omnes thesauros domus Domini et thesauros domus regiae et concidit universa vasa aurea quae fecerat Salomon rex Israhel in templo Domini iuxta verbum Domini</span></p>
<p id="2-kings-24-14"><span class="verse-num">24:14</span> <span class="verse-body">et transtulit omnem Hierusalem et universos principes et omnes fortes exercitus decem milia in captivitatem et omnem artificem et clusorem nihilque relictum est exceptis pauperibus populi terrae</span></p>
<p id="2-kings-24-15"><span class="verse-num">24:15</span> <span class="verse-body">transtulit quoque Ioiachin in Babylonem et matrem regis et uxores regis et eunuchos eius et iudices terrae duxit in captivitatem de Hierusalem in Babylonem</span></p>
<p id="2-kings-24-16"><span class="verse-num">24:16</span> <span class="verse-body">et omnes viros robustos septem milia et artifices et clusores mille omnes viros fortes et bellatores duxitque eos rex Babylonis captivos in Babylonem</span></p>
<p id="2-kings-24-17"><span class="verse-num">24:17</span> <span class="verse-body">et constituit Matthaniam patruum eius pro eo inposuitque nomen ei Sedeciam</span></p>
<p id="2-kings-24-18"><span class="verse-num">24:18</span> <span class="verse-body">vicesimum et primum annum aetatis habebat Sedecias cum regnare coepisset et undecim annis regnavit in Hierusalem nomen matris eius erat Amithal filia Hieremiae de Lobna</span></p>
<p id="2-kings-24-19"><span class="verse-num">24:19</span> <span class="verse-body">et fecit malum coram Domino iuxta omnia quae fecerat Ioiachim</span></p>
<p id="2-kings-24-20"><span class="verse-num">24:20</span> <span class="verse-body">irascebatur enim Dominus contra Hierusalem et contra Iudam donec proiceret eos a facie sua recessitque Sedecias a rege Babylonis</span></p>
<h2 id="2-kings-ch-25">Chapter 25</h2>
<p class="verses"><a href="#2-kings-25-1">1</a> <a href="#2-kings-25-2">2</a> <a href="#2-kings-25-3">3</a> <a href="#2-kings-25-4">4</a> <a href="#2-kings-25-5">5</a> <a href="#2-kings-25-6">6</a> <a href="#2-kings-25-7">7</a> <a href="#2-kings-25-8">8</a> <a href="#2-kings-25-9">9</a> <a href="#2-kings-25-10">10</a> <a href="#2-kings-25-11">11</a> <a href="#2-kings-25-12">12</a> <a href="#2-kings-25-13">13</a> <a href="#2-kings-25-14">14</a> <a href="#2-kings-25-15">15</a> <a href="#2-kings-25-16">16</a> <a href="#2-kings-25-17">17</a> <a href="#2-kings-25-18">18</a> <a href="#2-kings-25-19">19</a> <a href="#2-kings-25-20">20</a> <a href="#2-kings-25-21">21</a> <a href="#2-kings-25-22">22</a> <a href="#2-kings-25-23">23</a> <a href="#2-kings-25-24">24</a> <a href="#2-kings-25-25">25</a> <a href="#2-kings-25-26">26</a> <a href="#2-kings-25-27">27</a> <a href="#2-kings-25-28">28</a> <a href="#2-kings-25-29">29</a></p>
<p id="2-kings-25-1"><span class="verse-num">25:1</span> <span class="verse-body">factum est autem anno nono regni eius mense decimo decima die mensis venit Nabuchodonosor rex Babylonis ipse et omnis exercitus eius in Hierusalem et circumdederunt eam et extruxerunt in circuitu eius munitiones</span></p>
<p id="2-kings-25-2"><span class="verse-num">25:2</span> <span class="verse-body">et clausa est civitas atque vallata usque ad undecimum annum regis Sedeciae</span></p>
<p id="2-kings-25-3"><span class="verse-num">25:3</span> <span class="verse-body">nona die mensis praevaluitque fames in civitate nec erat panis populo terrae</span></p>
<p id="2-kings-25-4"><span class="verse-num">25:4</span> <span class="verse-body">et interrupta est civitas et omnes viri bellatores nocte fugerunt per viam portae quae est inter duplicem murum ad hortum regis porro Chaldei obsidebant in circuitu civitatem fugit itaque per viam quae ducit ad campestria solitudinis</span></p>
<p id="2-kings-25-5"><span class="verse-num">25:5</span> <span class="verse-body">et persecutus est exercitus Chaldeorum regem conprehenditque eum in planitie Hiericho et omnes bellatores qui erant cum eo dispersi sunt et reliquerunt eum</span></p>
<p id="2-kings-25-6"><span class="verse-num">25:6</span> <span class="verse-body">adprehensum ergo regem duxerunt ad regem Babylonis in Reblatha qui locutus est cum eo iudicium</span></p>
<p id="2-kings-25-7"><span class="verse-num">25:7</span> <span class="verse-body">filios autem Sedeciae occidit coram eo et oculos eius effodit vinxitque eum catenis et adduxit in Babylonem</span></p>
<p id="2-kings-25-8"><span class="verse-num">25:8</span> <span class="verse-body">mense quinto septima die mensis ipse est annus nonusdecimus regis Babylonis venit Nabuzardan princeps exercitus servus regis Babylonis Hierusalem</span></p>
<p id="2-kings-25-9"><span class="verse-num">25:9</span> <span class="verse-body">et succendit domum Domini et domum regis et domos Hierusalem omnemque domum conbusit igni</span></p>
<p id="2-kings-25-10"><span class="verse-num">25:10</span> <span class="verse-body">et muros Hierusalem in circuitu destruxit omnis exercitus Chaldeorum qui erat cum principe militum</span></p>
<p id="2-kings-25-11"><span class="verse-num">25:11</span> <span class="verse-body">reliquam autem populi partem qui remanserat in civitate et perfugas qui transfugerant ad regem Babylonis et reliquum vulgus transtulit Nabuzardan princeps militiae</span></p>
<p id="2-kings-25-12"><span class="verse-num">25:12</span> <span class="verse-body">et de pauperibus terrae reliquit vinitores et agricolas</span></p>
<p id="2-kings-25-13"><span class="verse-num">25:13</span> <span class="verse-body">columnas autem aereas quae erant in templo Domini et bases et mare aereum quod erat in domo Domini confregerunt Chaldei et transtulerunt aes omnium in Babylonem</span></p>
<p id="2-kings-25-14"><span class="verse-num">25:14</span> <span class="verse-body">ollas quoque aereas et trullas et tridentes et scyphos et omnia vasa aerea in quibus ministrabant tulerunt</span></p>
<p id="2-kings-25-15"><span class="verse-num">25:15</span> <span class="verse-body">necnon turibula et fialas quae aurea aurea et quae argentea argentea tulit princeps militiae</span></p>
<p id="2-kings-25-16"><span class="verse-num">25:16</span> <span class="verse-body">id est columnas duas mare unum et bases quas fecerat Salomon in templo Domini non erat pondus aeris omnium vasorum</span></p>
<p id="2-kings-25-17"><span class="verse-num">25:17</span> <span class="verse-body">decem et octo cubitos altitudinis habebat columna una et capitellum aereum super se altitudinis trium cubitorum et reticulum et malogranata super capitellum columnae omnia aerea similem et columna secunda habebat ornatum</span></p>
<p id="2-kings-25-18"><span class="verse-num">25:18</span> <span class="verse-body">tulit quoque princeps militiae Seraian sacerdotem primum et Sophoniam sacerdotem secundum et tres ianitores</span></p>
<p id="2-kings-25-19"><span class="verse-num">25:19</span> <span class="verse-body">et de civitate eunuchum unum qui erat praefectus super viros bellatores et quinque viros de his qui steterant coram rege quos repperit in civitate et Sopher principem exercitus qui probabat tirones de populo terrae et sex viros e vulgo qui inventi fuerant in civitate</span></p>
<p id="2-kings-25-20"><span class="verse-num">25:20</span> <span class="verse-body">quos tollens Nabuzardan princeps militum duxit ad regem Babylonis in Reblatha</span></p>
<p id="2-kings-25-21"><span class="verse-num">25:21</span> <span class="verse-body">percussitque eos rex Babylonis et interfecit in Reblatha in terra Emath et translatus est Iuda de terra sua</span></p>
<p id="2-kings-25-22"><span class="verse-num">25:22</span> <span class="verse-body">populo autem qui relictus erat in terra Iuda quem dimiserat Nabuchodonosor rex Babylonis praefecit Godoliam filium Ahicham filii Saphan</span></p>
<p id="2-kings-25-23"><span class="verse-num">25:23</span> <span class="verse-body">quod cum audissent omnes duces militum ipsi et viri qui erant cum eis videlicet quod constituisset rex Babylonis Godoliam venerunt ad Godoliam in Maspha Ismahel filius Nathaniae et Iohanan filius Caree et Sareia filius Thenaameth Nethophathites et Iezonias filius Maachathi ipsi et socii eorum</span></p>
<p id="2-kings-25-24"><span class="verse-num">25:24</span> <span class="verse-body">iuravitque eis Godolias et sociis eorum dicens nolite timere servire Chaldeis manete in terra et servite regi Babylonis et bene erit vobis</span></p>
<p id="2-kings-25-25"><span class="verse-num">25:25</span> <span class="verse-body">factum est autem in mense septimo venit Ismahel filius Nathaniae filii Elisama de semine regio et decem viri cum eo percusseruntque Godoliam qui mortuus est sed et Iudaeos et Chaldeos qui erant cum eo in Maspha</span></p>
<p id="2-kings-25-26"><span class="verse-num">25:26</span> <span class="verse-body">consurgens autem omnis populus a parvo usque ad magnum et principes militum venerunt in Aegyptum timentes Chaldeos</span></p>
<p id="2-kings-25-27"><span class="verse-num">25:27</span> <span class="verse-body">factum est vero anno tricesimo septimo transmigrationis Ioiachin regis Iudae mense duodecimo vicesima septima die mensis sublevavit Evilmerodach rex Babylonis anno quo regnare coeperat caput Ioiachin regis Iuda de carcere</span></p>
<p id="2-kings-25-28"><span class="verse-num">25:28</span> <span class="verse-body">et locutus est ei benigna et posuit thronum eius super thronum regum qui erant cum eo in Babylone</span></p>
<p id="2-kings-25-29"><span class="verse-num">25:29</span> <span class="verse-body">et mutavit vestes eius quas habuerat in carcere et comedebat panem semper in conspectu eius cunctis diebus vitae suae</span></p>
