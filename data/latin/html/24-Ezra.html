<h1>1 Esdras</h1>
<p class="chapters"><a href="#ezra-ch-1">1</a> <a href="#ezra-ch-2">2</a> <a href="#ezra-ch-3">3</a> <a href="#ezra-ch-4">4</a> <a href="#ezra-ch-5">5</a> <a href="#ezra-ch-6">6</a> <a href="#ezra-ch-7">7</a> <a href="#ezra-ch-8">8</a> <a href="#ezra-ch-9">9</a></p>
<h2 id="ezra-ch-1">Chapter 1</h2>
<p class="verses"><a href="#ezra-1-1">1</a> <a href="#ezra-1-2">2</a> <a href="#ezra-1-3">3</a> <a href="#ezra-1-4">4</a> <a href="#ezra-1-5">5</a> <a href="#ezra-1-6">6</a> <a href="#ezra-1-7">7</a> <a href="#ezra-1-8">8</a> <a href="#ezra-1-9">9</a> <a href="#ezra-1-10">10</a> <a href="#ezra-1-11">11</a> <a href="#ezra-1-12">12</a> <a href="#ezra-1-13">13</a> <a href="#ezra-1-14">14</a> <a href="#ezra-1-15">15</a> <a href="#ezra-1-16">16</a> <a href="#ezra-1-17">17</a> <a href="#ezra-1-18">18</a> <a href="#ezra-1-19">19</a> <a href="#ezra-1-20">20</a> <a href="#ezra-1-21">21</a> <a href="#ezra-1-22">22</a> <a href="#ezra-1-23">23</a> <a href="#ezra-1-24">24</a> <a href="#ezra-1-25">25</a> <a href="#ezra-1-26">26</a> <a href="#ezra-1-27">27</a> <a href="#ezra-1-28">28</a> <a href="#ezra-1-29">29</a> <a href="#ezra-1-30">30</a> <a href="#ezra-1-31">31</a> <a href="#ezra-1-32">32</a> <a href="#ezra-1-33">33</a> <a href="#ezra-1-34">34</a> <a href="#ezra-1-35">35</a> <a href="#ezra-1-36">36</a> <a href="#ezra-1-37">37</a> <a href="#ezra-1-38">38</a> <a href="#ezra-1-39">39</a> <a href="#ezra-1-40">40</a> <a href="#ezra-1-41">41</a> <a href="#ezra-1-42">42</a> <a href="#ezra-1-43">43</a> <a href="#ezra-1-44">44</a> <a href="#ezra-1-45">45</a> <a href="#ezra-1-46">46</a> <a href="#ezra-1-47">47</a> <a href="#ezra-1-48">48</a> <a href="#ezra-1-49">49</a> <a href="#ezra-1-50">50</a> <a href="#ezra-1-51">51</a> <a href="#ezra-1-52">52</a> <a href="#ezra-1-53">53</a> <a href="#ezra-1-54">54</a> <a href="#ezra-1-55">55</a> <a href="#ezra-1-56">56</a> <a href="#ezra-1-57">57</a> <a href="#ezra-1-58">58</a></p>
<p id="ezra-1-1"><span class="verse-num">1:1</span> <span class="verse-body">et egit Iosias pascha in Hierosolymis Domino suo et immolavit phase quartadecima luna primi mensis,</span></p>
<p id="ezra-1-2"><span class="verse-num">1:2</span> <span class="verse-body">statuens sacerdotes per vices stolas amictos in templo Domini.</span></p>
<p id="ezra-1-3"><span class="verse-num">1:3</span> <span class="verse-body">et dixit Levitis sacris servis Israhel, ut sanctificarent se Domino in positione Domini sanctam arcam in domo, quam aedificavit Salomon filius David rex.</span></p>
<p id="ezra-1-4"><span class="verse-num">1:4</span> <span class="verse-body">non erit vobis tollere super umeros eam. et nunc deservite Domino nostro et curam agite gentis illius Israhel et parate secundum pagos et tribus nostras</span></p>
<p id="ezra-1-5"><span class="verse-num">1:5</span> <span class="verse-body">secundum scripturam David regis Israhel et secundum magnificentiam Salomonis filii eius. et omnes in templo et secundum particulam principatus paternam vestram eorum Levitarum, qui stant in conspectu fratrum vestrorum filiorum Israhel,</span></p>
<p id="ezra-1-6"><span class="verse-num">1:6</span> <span class="verse-body">immolate pascha et sacrificia parate fratribus vestris et facite secundum praeceptum Domini, quod datum est Moysi.</span></p>
<p id="ezra-1-7"><span class="verse-num">1:7</span> <span class="verse-body">et donavit Iosias in plebem quae inventa est oves agnorum et hedorum et caprarum triginta milia, vitulos tria milia.</span></p>
<p id="ezra-1-8"><span class="verse-num">1:8</span> <span class="verse-body">haec de regalibus data sunt secundum promissionem populo et sacerdotibus in pascha et Levitis. et dedit Helchias et Zaccharias et Hellus praepositi domus ipsis sacerdotibus in pascha oves numero duo milia sescentas v trecentos.</span></p>
<p id="ezra-1-9"><span class="verse-num">1:9</span> <span class="verse-body">et Iechonias et Sameas et Nathanahel frater et Asabias et Ozihel et Ioram tribuni dederunt Levitis in phase oves quinque milia, vitulos septingentos.</span></p>
<p id="ezra-1-10"><span class="verse-num">1:10</span> <span class="verse-body">et haec cum fierent, eleganter steterunt sacerdotes et Levitae, habentes azyma per tribus</span></p>
<p id="ezra-1-11"><span class="verse-num">1:11</span> <span class="verse-body">et secundum partes principatus patrum in conspectu populi, offerre Domino secundum ea quae in libro Moysi scripta sunt. et sic ad diluculum.</span></p>
<p id="ezra-1-12"><span class="verse-num">1:12</span> <span class="verse-body">et assaverunt phase igne prout oportebat, et hostias coxerunt in aeniolis et ollis cum beneolentia,</span></p>
<p id="ezra-1-13"><span class="verse-num">1:13</span> <span class="verse-body">et tulerunt omnibus qui erant ex plebe. et post haec paraverunt sibi et sacerdotibus.</span></p>
<p id="ezra-1-14"><span class="verse-num">1:14</span> <span class="verse-body">sacerdotes enim offerebant hostias et adipes, usque dum finita esset hora, et Levitae paraverunt sibi et fratribus suis filiis Aaron.</span></p>
<p id="ezra-1-15"><span class="verse-num">1:15</span> <span class="verse-body">et sacri cantores filii Asaph erant super ordinem eorum secundum praeceptum David, et Asaph et Zaccharias et Ieddinus qui erat a rege.</span></p>
<p id="ezra-1-16"><span class="verse-num">1:16</span> <span class="verse-body">et ostiarii per singulas ianuas, ita ut non praevaricaret unusquisque suum vicem; fratres enim ipsorum Levitae paraverunt illis.</span></p>
<p id="ezra-1-17"><span class="verse-num">1:17</span> <span class="verse-body">et consummata sunt quae pertinebant ad sacrificium Domini</span></p>
<p id="ezra-1-18"><span class="verse-num">1:18</span> <span class="verse-body">illa die, agi phase et offerri hostias super Domini sacrarium secundum praeceptum regis Iosiae.</span></p>
<p id="ezra-1-19"><span class="verse-num">1:19</span> <span class="verse-body">et egerunt filii Israhel qui inventi sunt in tempore illo phase et diem festum azymorum per dies septem.</span></p>
<p id="ezra-1-20"><span class="verse-num">1:20</span> <span class="verse-body">et non est celebratum phase tale in Israhel a temporibus Samuhel prophetae.</span></p>
<p id="ezra-1-21"><span class="verse-num">1:21</span> <span class="verse-body">et omnes reges Israhel non celebraverunt pascha tale, quale egit Iosias et sacerdotes et Levitae et Iudaei et omnis Israhel, qui inventi sunt in commoratione Hierosolymis.</span></p>
<p id="ezra-1-22"><span class="verse-num">1:22</span> <span class="verse-body">octavodecimo anno regnante Iosia celebratum est phase.</span></p>
<p id="ezra-1-23"><span class="verse-num">1:23</span> <span class="verse-body">et directa sunt opera Iosiae in conspectu Domini sui in corde pleno metuentia.</span></p>
<p id="ezra-1-24"><span class="verse-num">1:24</span> <span class="verse-body">et quae circa illum quidem conscripta sunt in pristinis temporibus, de eis qui peccaverunt quique inreligiosi fuerunt in Dominum prae omnem gentem et regnum et qui non quaerunt ipsum et verba Domini super Israhel.</span></p>
<p id="ezra-1-25"><span class="verse-num">1:25</span> <span class="verse-body">et post omnem actum hunc Iosiae ascendit Pharao rex Aegypti, veniens bellum abicere in Charchamis super Eufraten, et exivit in obviam illi Iosias.</span></p>
<p id="ezra-1-26"><span class="verse-num">1:26</span> <span class="verse-body">et misit rex Aegypti ad Iosiam dicens: quid mihi et tibi est rex Iudaeae?</span></p>
<p id="ezra-1-27"><span class="verse-num">1:27</span> <span class="verse-body">non sum ad te missus a Domino, super Eufraten enim bellum meum est, et Dominus mecum est festinans, descende.</span></p>
<p id="ezra-1-28"><span class="verse-num">1:28</span> <span class="verse-body">et non est Iosias reversus super currum suum, sed expugnare eum conabatur, non adtendens verbum prophetiae ex ore Domini.</span></p>
<p id="ezra-1-29"><span class="verse-num">1:29</span> <span class="verse-body">sed constituit ad eum bellum in campo Metedaus. et descenderunt principes ad regem Iosiam.</span></p>
<p id="ezra-1-30"><span class="verse-num">1:30</span> <span class="verse-body">et dixit rex pueris suis: amovete me a proelio; infirmatus sum enim valde. et statim amoverunt eum pueri ipsius de acie.</span></p>
<p id="ezra-1-31"><span class="verse-num">1:31</span> <span class="verse-body">et ascendit super currum secundarium suum, et perveniens Hierosolymam vita functus est, et sepultus est in paterno sepulchro.</span></p>
<p id="ezra-1-32"><span class="verse-num">1:32</span> <span class="verse-body">et in tota Iudaea lugebant Iosiam, et lamentabat Hieremias propheta pro Iosiam, et qui praesidebant cum uxoribus lamentabant eum usque in hunc diem. et datum est hoc fieri semper in omne genus Israhel.</span></p>
<p id="ezra-1-33"><span class="verse-num">1:33</span> <span class="verse-body">haec autem proscripta sunt in libro historiarum regum Iudaeae, et singula gesta actus Iosiae, eius gloriae et intellectus eius in lege Domini, quaeque gesta sunt ab eo et quae nunc, conscripta sunt in libro regum Israhel et Iuda.</span></p>
<p id="ezra-1-34"><span class="verse-num">1:34</span> <span class="verse-body">et adsumentes qui erant ex gente Iechoniam filium Iosiae constituerunt regem pro Iosia patre suo, cum esset annorum viginti trium.</span></p>
<p id="ezra-1-35"><span class="verse-num">1:35</span> <span class="verse-body">et regnavit super Israhel mensibus tribus. et amoto eo rex Aegypti ne regnaret Hierosolymis,</span></p>
<p id="ezra-1-36"><span class="verse-num">1:36</span> <span class="verse-body">multavit gentem argenti talenta centum et auri talenta decem.</span></p>
<p id="ezra-1-37"><span class="verse-num">1:37</span> <span class="verse-body">et constituit rex Aegypti regem Ioachim fratrem ipsius regem Iudaeae et Hierusalem.</span></p>
<p id="ezra-1-38"><span class="verse-num">1:38</span> <span class="verse-body">et alligavit magistratus Ioachim, Zaracele fratrem suum adprehendens reduxit Aegypto.</span></p>
<p id="ezra-1-39"><span class="verse-num">1:39</span> <span class="verse-body">annorum autem erat Ioachim viginti quinque, cum regnaret in terra Iudaeae et in Hierusalem, et fecit malignum in conspectu Domini.</span></p>
<p id="ezra-1-40"><span class="verse-num">1:40</span> <span class="verse-body">post hunc autem ascendit Nabuchodonosor rex Babylonis, et alligans eum in aereo vinculo perduxit in Babyloniam.</span></p>
<p id="ezra-1-41"><span class="verse-num">1:41</span> <span class="verse-body">et de sacris vasis Domini accepit Nabuchodonosor et tulit et consecravit in templo suo in Babylonia.</span></p>
<p id="ezra-1-42"><span class="verse-num">1:42</span> <span class="verse-body">nam de inmunditia illius et inreligiositate scriptum est in libro temporum regum.</span></p>
<p id="ezra-1-43"><span class="verse-num">1:43</span> <span class="verse-body">et regnavit Ioachim filius ipsius pro eo; cum autem constitutus esset, erat annorum octo.</span></p>
<p id="ezra-1-44"><span class="verse-num">1:44</span> <span class="verse-body">regnavit autem menses tres et dies decem in Hierusalem, et fecit malignum in conspectu Domini.</span></p>
<p id="ezra-1-45"><span class="verse-num">1:45</span> <span class="verse-body">et post annum mittens Nabuchodonosor transmigravit eum in Babyloniam simul cum sacris vasis Domini.</span></p>
<p id="ezra-1-46"><span class="verse-num">1:46</span> <span class="verse-body">et constituit Sedeciam regem Iudaeae et Hierusalem, cum esset annorum viginti unius. regnavit autem annis undecim,</span></p>
<p id="ezra-1-47"><span class="verse-num">1:47</span> <span class="verse-body">et fecit malignum in conspectu Domini, et non est veritus a verbis quae dicta sunt ab Hieremia propheta ex ore Domini.</span></p>
<p id="ezra-1-48"><span class="verse-num">1:48</span> <span class="verse-body">et adiuratus a rege Nabuchodonosor in nomine Domini peierans discessit, et indurata cervice sua et corde suo transgressus est legitima Domini Dei Israhel.</span></p>
<p id="ezra-1-49"><span class="verse-num">1:49</span> <span class="verse-body">et duces populi et sacerdotum multa inique gesserunt et impie egerunt super omnes inmunditias gentium, et polluerunt templum Domini quod sacratum erat in Hierosolymis.</span></p>
<p id="ezra-1-50"><span class="verse-num">1:50</span> <span class="verse-body">et misit Deus patrum ipsorum per angelum suum revocare eos, propter quod parceret illis et tabernaculo suo.</span></p>
<p id="ezra-1-51"><span class="verse-num">1:51</span> <span class="verse-body">ipsi vero subsannabant in angelis eius et, qua die locutus est Dominus, erant inludentes prophetas eius,</span></p>
<p id="ezra-1-52"><span class="verse-num">1:52</span> <span class="verse-body">quoadusque ad iracundiam concitatus super gentem suam propter inreligiositates, praecepit ascendere reges Chaldeorum.</span></p>
<p id="ezra-1-53"><span class="verse-num">1:53</span> <span class="verse-body">hii occiderunt iuvenes illorum in gladio in circuitu sancti templi eorum, et non pepercerunt iuveni et virgini et seni et adulescenti eorum.</span></p>
<p id="ezra-1-54"><span class="verse-num">1:54</span> <span class="verse-body">sed omnes traditi sunt in manus ipsorum. et omnia sacra vasa Domini magna et pusilla et arcam Domini et regales apothecas resumentes tulerunt in Babyloniam.</span></p>
<p id="ezra-1-55"><span class="verse-num">1:55</span> <span class="verse-body">et incenderunt domum Domini, et demolierunt muros Hierusalem et turres eius incenderunt in igne.</span></p>
<p id="ezra-1-56"><span class="verse-num">1:56</span> <span class="verse-body">et consummaverunt et omnia honorifica eius ad nihilum redegerunt. et reliquos abduxerunt a gladio in Babylonem.</span></p>
<p id="ezra-1-57"><span class="verse-num">1:57</span> <span class="verse-body">et erant servi illius et filii illius usque dum regnarent Persae, in repletione verbi Domini in ore Hieremiae,</span></p>
<p id="ezra-1-58"><span class="verse-num">1:58</span> <span class="verse-body">quousque benigne ageret terra sabbata sua. omni tempore desertionis suae sabbatizavit in adimpletione annorum septuaginta. __________________________________________________________________</span></p>
<h2 id="ezra-ch-2">Chapter 2</h2>
<p class="verses"><a href="#ezra-2-1">1</a> <a href="#ezra-2-2">2</a> <a href="#ezra-2-3">3</a> <a href="#ezra-2-4">4</a> <a href="#ezra-2-5">5</a> <a href="#ezra-2-6">6</a> <a href="#ezra-2-7">7</a> <a href="#ezra-2-8">8</a> <a href="#ezra-2-9">9</a> <a href="#ezra-2-10">10</a> <a href="#ezra-2-11">11</a> <a href="#ezra-2-12">12</a> <a href="#ezra-2-13">13</a> <a href="#ezra-2-14">14</a> <a href="#ezra-2-15">15</a> <a href="#ezra-2-16">16</a> <a href="#ezra-2-17">17</a> <a href="#ezra-2-18">18</a> <a href="#ezra-2-19">19</a> <a href="#ezra-2-20">20</a> <a href="#ezra-2-21">21</a> <a href="#ezra-2-22">22</a> <a href="#ezra-2-23">23</a> <a href="#ezra-2-24">24</a> <a href="#ezra-2-25">25</a> <a href="#ezra-2-26">26</a> <a href="#ezra-2-27">27</a> <a href="#ezra-2-28">28</a> <a href="#ezra-2-29">29</a> <a href="#ezra-2-30">30</a> <a href="#ezra-2-31">31</a></p>
<p id="ezra-2-1"><span class="verse-num">2:1</span> <span class="verse-body">regnante Cyro Persarum anno primo, in consummatione verbi Domini in ore Hieremiae,</span></p>
<p id="ezra-2-2"><span class="verse-num">2:2</span> <span class="verse-body">suscitavit Dominus spiritum Cyri regis Persarum. et praedicavit in toto regno suo et simul per scripturam</span></p>
<p id="ezra-2-3"><span class="verse-num">2:3</span> <span class="verse-body">dicens: haec dicit rex Persarum Cyrus: me constituit regem orbi terrarum Dominus Israhel, Dominus excelsus.</span></p>
<p id="ezra-2-4"><span class="verse-num">2:4</span> <span class="verse-body">et significavit mihi aedificare sibi domum in Hierusalem quae est in Iudaea.</span></p>
<p id="ezra-2-5"><span class="verse-num">2:5</span> <span class="verse-body">si quis est ex genere vestro, sit Dominus ipsius cum eo, et ascendens in Hierusalem quae est in Iudaea aedificet domum Domino Israhel; hic est Dominus inhabitans Hierusalem.</span></p>
<p id="ezra-2-6"><span class="verse-num">2:6</span> <span class="verse-body">quotquot ergo circa loca habitant, adiuvent eum qui sunt in loco ipsius in auro et argento,</span></p>
<p id="ezra-2-7"><span class="verse-num">2:7</span> <span class="verse-body">in dationibus cum equis et iumentis cumque aliis quae secundum vota adponuntur in aedem Domini quae est in Hierusalem.</span></p>
<p id="ezra-2-8"><span class="verse-num">2:8</span> <span class="verse-body">et stantes principes tribuum pagorum Iudae et tribus Beniamin et sacerdotes et Levitae, quos excitavit Dominus ascendere et aedificare domum Domini quae est in Hierusalem, et qui erant in circuitu eorum,</span></p>
<p id="ezra-2-9"><span class="verse-num">2:9</span> <span class="verse-body">adiuverunt in omni argento et auro, equis et iumentis et votis quam pluribus, multi quorum sensus excitatus est.</span></p>
<p id="ezra-2-10"><span class="verse-num">2:10</span> <span class="verse-body">et rex Cyrus protulit vasa sacra Domini, quae transtulit Nabuchodonosor ex Hierusalem et consecravit ea in suo idolo.</span></p>
<p id="ezra-2-11"><span class="verse-num">2:11</span> <span class="verse-body">et proferens ea Cyrus rex Persarum tradidit Mitridati qui erat super thesauros ipsius.</span></p>
<p id="ezra-2-12"><span class="verse-num">2:12</span> <span class="verse-body">per hunc autem tradita sunt Salamanassaro praesidi Iudaeae.</span></p>
<p id="ezra-2-13"><span class="verse-num">2:13</span> <span class="verse-body">horum autem is numerus: libatoria aurea mille, argentea sescenta, thyiscae argenteae triginta, fialae aureae triginta, item argenteae duo milia trecentae et alia vasa mille.</span></p>
<p id="ezra-2-14"><span class="verse-num">2:14</span> <span class="verse-body">omnia autem vasa aurea et argentea quattuor milia quadringenta sexaginta novem.</span></p>
<p id="ezra-2-15"><span class="verse-num">2:15</span> <span class="verse-body">et evacuata sunt a Salamanassaro simul cum his qui ex captivitate Babyloniae in Hierosolymam.</span></p>
<p id="ezra-2-16"><span class="verse-num">2:16</span> <span class="verse-body">in Artaxersis autem Persarum regis temporibus scripserunt ei, de his qui inhabitabant in Iudaea et in Hierusalem, Balsamus et Mitridatis et Sabellius et Rathimus et Beltemus et Samelius scriba et reliqui deservientes ei et inhabitantes in Samaria et ceteris locis subiectam epistulam: regi Artaxersi,</span></p>
<p id="ezra-2-17"><span class="verse-num">2:17</span> <span class="verse-body">domine, pueri tui Rathimus ab accedentibus et Sabellius scriba et reliqui curiae suae iudices in Coelensyriam et Foenicen</span></p>
<p id="ezra-2-18"><span class="verse-num">2:18</span> <span class="verse-body">et nunc notum sit domino regi, quoniam Iudaei qui ascenderunt a vobis ad nos, venientes in Hierusalem civitatem refugam et pessimam, aedificant foros eius et statuunt muros et templum suscitant.</span></p>
<p id="ezra-2-19"><span class="verse-num">2:19</span> <span class="verse-body">quod si civitas ista et muri consummati fuerint, tributa non sustinebunt pendere, sed etiam regibus resistent.</span></p>
<p id="ezra-2-20"><span class="verse-num">2:20</span> <span class="verse-body">et quia id agitur circa templum, recte habere arbitrati sumus non despicere hoc ipsum,</span></p>
<p id="ezra-2-21"><span class="verse-num">2:21</span> <span class="verse-body">sed notum facere domino regi, ut, si videbitur regi, quaeratur in libris patrum tuorum.</span></p>
<p id="ezra-2-22"><span class="verse-num">2:22</span> <span class="verse-body">et invenies in admonitionibus scripta de his et scies, quoniam civitas ista fuit refuga et reges et civitates concutiens,</span></p>
<p id="ezra-2-23"><span class="verse-num">2:23</span> <span class="verse-body">et Iudaei refugae et proelia committentes in ea ab aeterno, ob quam causam civitas ista deserta est.</span></p>
<p id="ezra-2-24"><span class="verse-num">2:24</span> <span class="verse-body">nunc ergo notum facimus tibi, rex domine, quoniam si civitas ista aedificata fuerit, et huius muri erecti fuerint descensus tibi non erit in Coelensyriam et Foenicen.</span></p>
<p id="ezra-2-25"><span class="verse-num">2:25</span> <span class="verse-body">tunc rescripsit rex Rathimo qui scribebat accedentia et Beltemo et Sabellio scribae et ceteris constitutis et inhabitantibus in Syriam et Foenicen et Samariam ea quae subiecta sunt:</span></p>
<p id="ezra-2-26"><span class="verse-num">2:26</span> <span class="verse-body">legi epistulam quam misistis mihi. praecepi ergo inquiri et inventum est, quoniam civitas illa est ab aevo regibus resistens,</span></p>
<p id="ezra-2-27"><span class="verse-num">2:27</span> <span class="verse-body">et homines refugae et proelia in ea efficientes, et reges fortissimi erant in Hierusalem dominantes et tributa exigentes a Coelensyria et Foenice.</span></p>
<p id="ezra-2-28"><span class="verse-num">2:28</span> <span class="verse-body">nunc ergo praecepi prohibere homines illos aedificare civitatem et providere, ne quid ultra haec fiant,</span></p>
<p id="ezra-2-29"><span class="verse-num">2:29</span> <span class="verse-body">sed nec procedant in plurimum ea quae sunt malitiae, ita ut regibus molestia inportetur.</span></p>
<p id="ezra-2-30"><span class="verse-num">2:30</span> <span class="verse-body">tunc recitatis his quae a rege Artaxerse scripta fuerant, Rathimus et Sabellius scriba et qui cum his constituti erant iungentes festinanter venerunt in Hierusalem cum equitatu et turba et agmine,</span></p>
<p id="ezra-2-31"><span class="verse-num">2:31</span> <span class="verse-body">coeperunt prohibere aedificantes, et vacabant ab aedificatione templi in Hierusalem usque secundo anno regni Darii Persarum regis. __________________________________________________________________</span></p>
<h2 id="ezra-ch-3">Chapter 3</h2>
<p class="verses"><a href="#ezra-3-1">1</a> <a href="#ezra-3-2">2</a> <a href="#ezra-3-3">3</a> <a href="#ezra-3-4">4</a> <a href="#ezra-3-5">5</a> <a href="#ezra-3-6">6</a> <a href="#ezra-3-7">7</a> <a href="#ezra-3-8">8</a> <a href="#ezra-3-9">9</a> <a href="#ezra-3-10">10</a> <a href="#ezra-3-11">11</a> <a href="#ezra-3-12">12</a> <a href="#ezra-3-13">13</a> <a href="#ezra-3-14">14</a> <a href="#ezra-3-15">15</a> <a href="#ezra-3-16">16</a> <a href="#ezra-3-17">17</a> <a href="#ezra-3-18">18</a> <a href="#ezra-3-19">19</a> <a href="#ezra-3-20">20</a> <a href="#ezra-3-21">21</a> <a href="#ezra-3-22">22</a> <a href="#ezra-3-23">23</a> <a href="#ezra-3-24">24</a></p>
<p id="ezra-3-1"><span class="verse-num">3:1</span> <span class="verse-body">rex Darius fecit cenam magnam omnibus vernaculis suis et omnibus magistratibus Mediae et Persis</span></p>
<p id="ezra-3-2"><span class="verse-num">3:2</span> <span class="verse-body">et omnibus purpuratis et praetoribus et consulibus et praefectis sub illo, ab India usque Aethiopiam centum viginti septem provinciis.</span></p>
<p id="ezra-3-3"><span class="verse-num">3:3</span> <span class="verse-body">et cum manducassent et bibissent et satiati revertebantur, tunc Darius rex ascendit in cubiculo suo et dormivit et expergefactu</span></p>
<p id="ezra-3-4"><span class="verse-num">3:4</span> <span class="verse-body">tunc illi tres iuvenes, corporis custodes qui custodiebant corpus regis, dixerunt alter altero:</span></p>
<p id="ezra-3-5"><span class="verse-num">3:5</span> <span class="verse-body">dicamus unusquisque nostrum sermonem, qui praecellat; et cuiuscumque apparuerit sermo sapientior alterius, dabit illi Darius rex dona magna et epinicia magna,</span></p>
<p id="ezra-3-6"><span class="verse-num">3:6</span> <span class="verse-body">purpura cooperiri et in auro bibere et super aurum dormire et currum aureo freno et cidarim byssinam et torquem circa collum,</span></p>
<p id="ezra-3-7"><span class="verse-num">3:7</span> <span class="verse-body">et secundo loco sedebit a Dario propter sapientiam suam et cognatus Darii vocabitur.</span></p>
<p id="ezra-3-8"><span class="verse-num">3:8</span> <span class="verse-body">tunc scribentes singuli suum verbum signaverunt et posuerunt subtus cervical Darii regis.</span></p>
<p id="ezra-3-9"><span class="verse-num">3:9</span> <span class="verse-body">et dixerunt: cum surrexerit rex, dabunt illi scripta sua; et quodcumque iudicaverit rex et tres magistratus Persidis, quoniam verbum eius sapientius est, ipsi dabitur victoria sicut scriptum est.</span></p>
<p id="ezra-3-10"><span class="verse-num">3:10</span> <span class="verse-body">unus scripsit: fortius est vinum.</span></p>
<p id="ezra-3-11"><span class="verse-num">3:11</span> <span class="verse-body">alius scripsit: fortior est rex.</span></p>
<p id="ezra-3-12"><span class="verse-num">3:12</span> <span class="verse-body">tertius autem scripsit: fortiores sunt mulieres, super omnia autem vincit veritas.</span></p>
<p id="ezra-3-13"><span class="verse-num">3:13</span> <span class="verse-body">et cum surrexisset rex, acceperunt scripta sua et dederunt illi et legit.</span></p>
<p id="ezra-3-14"><span class="verse-num">3:14</span> <span class="verse-body">et mittens vocavit omnes magistratus Persarum et Medorum et purpuratos et praetores et praefectos.</span></p>
<p id="ezra-3-15"><span class="verse-num">3:15</span> <span class="verse-body">et sederunt in consilio et lecta sunt scripta coram ipsis.</span></p>
<p id="ezra-3-16"><span class="verse-num">3:16</span> <span class="verse-body">et dixit: vocate adulescentes, et ipsi indicabunt verba sua, et vocati sunt et introierunt.</span></p>
<p id="ezra-3-17"><span class="verse-num">3:17</span> <span class="verse-body">et dixit illis: indicate nobis de his quae scripta sunt. et coepit prior, qui dixerat de fortitudine vini,</span></p>
<p id="ezra-3-18"><span class="verse-num">3:18</span> <span class="verse-body">et dixit: viri, quam praevalet vinum! omnibus hominibus qui bibunt illud seducit mentem.</span></p>
<p id="ezra-3-19"><span class="verse-num">3:19</span> <span class="verse-body">itemque regis et orfani facit mentem unam, item servi ac liberi, pauperis et divitis.</span></p>
<p id="ezra-3-20"><span class="verse-num">3:20</span> <span class="verse-body">et omnem mentem convertit in securitatem et iucunditatem, et non meminit omnem tristitiam et debitum.</span></p>
<p id="ezra-3-21"><span class="verse-num">3:21</span> <span class="verse-body">et omnia praecordia facit honesta, et non meminit regem nec magistratum, et omnia per talenta facit loqui.</span></p>
<p id="ezra-3-22"><span class="verse-num">3:22</span> <span class="verse-body">et non meminerunt cum biberint amicitiam nec fraternitatem, sed post non multum sumunt gladios.</span></p>
<p id="ezra-3-23"><span class="verse-num">3:23</span> <span class="verse-body">et cum a vino merserint et surrexerint, non meminerunt quae gesserunt.</span></p>
<p id="ezra-3-24"><span class="verse-num">3:24</span> <span class="verse-body">o viri, non praecellit vinum quod sic cogit facere? et tacuit hoc dicto. __________________________________________________________________</span></p>
<h2 id="ezra-ch-4">Chapter 4</h2>
<p class="verses"><a href="#ezra-4-1">1</a> <a href="#ezra-4-2">2</a> <a href="#ezra-4-3">3</a> <a href="#ezra-4-4">4</a> <a href="#ezra-4-5">5</a> <a href="#ezra-4-6">6</a> <a href="#ezra-4-7">7</a> <a href="#ezra-4-8">8</a> <a href="#ezra-4-9">9</a> <a href="#ezra-4-10">10</a> <a href="#ezra-4-11">11</a> <a href="#ezra-4-12">12</a> <a href="#ezra-4-13">13</a> <a href="#ezra-4-14">14</a> <a href="#ezra-4-15">15</a> <a href="#ezra-4-16">16</a> <a href="#ezra-4-17">17</a> <a href="#ezra-4-18">18</a> <a href="#ezra-4-19">19</a> <a href="#ezra-4-20">20</a> <a href="#ezra-4-21">21</a> <a href="#ezra-4-22">22</a> <a href="#ezra-4-23">23</a> <a href="#ezra-4-24">24</a> <a href="#ezra-4-25">25</a> <a href="#ezra-4-26">26</a> <a href="#ezra-4-27">27</a> <a href="#ezra-4-28">28</a> <a href="#ezra-4-29">29</a> <a href="#ezra-4-30">30</a> <a href="#ezra-4-31">31</a> <a href="#ezra-4-32">32</a> <a href="#ezra-4-33">33</a> <a href="#ezra-4-34">34</a> <a href="#ezra-4-35">35</a> <a href="#ezra-4-36">36</a> <a href="#ezra-4-37">37</a> <a href="#ezra-4-38">38</a> <a href="#ezra-4-39">39</a> <a href="#ezra-4-40">40</a> <a href="#ezra-4-41">41</a> <a href="#ezra-4-42">42</a> <a href="#ezra-4-43">43</a> <a href="#ezra-4-44">44</a> <a href="#ezra-4-45">45</a> <a href="#ezra-4-46">46</a> <a href="#ezra-4-47">47</a> <a href="#ezra-4-48">48</a> <a href="#ezra-4-49">49</a> <a href="#ezra-4-50">50</a> <a href="#ezra-4-51">51</a> <a href="#ezra-4-52">52</a> <a href="#ezra-4-53">53</a> <a href="#ezra-4-54">54</a> <a href="#ezra-4-55">55</a> <a href="#ezra-4-56">56</a> <a href="#ezra-4-57">57</a> <a href="#ezra-4-58">58</a> <a href="#ezra-4-59">59</a> <a href="#ezra-4-60">60</a> <a href="#ezra-4-61">61</a> <a href="#ezra-4-62">62</a> <a href="#ezra-4-63">63</a></p>
<p id="ezra-4-1"><span class="verse-num">4:1</span> <span class="verse-body">et inchoavit sequens dicere, qui dixit de fortitudine regis:</span></p>
<p id="ezra-4-2"><span class="verse-num">4:2</span> <span class="verse-body">o viri, non praecellunt homines, qui terram et mare obtinent et omnia quae sunt in eis?</span></p>
<p id="ezra-4-3"><span class="verse-num">4:3</span> <span class="verse-body">rex autem super omnia praecellit et dominatur eorum, et omne quodcumque dixerit illis faciunt.</span></p>
<p id="ezra-4-4"><span class="verse-num">4:4</span> <span class="verse-body">et si miserit illos ad bellatores, vadunt et demoliunt montes et muros et turres,</span></p>
<p id="ezra-4-5"><span class="verse-num">4:5</span> <span class="verse-body">iugulantur et iugulant, et regis verbum non praetereunt. nam si vicerint, adferunt regi omnia quaecumque praedati fuerint</span></p>
<p id="ezra-4-6"><span class="verse-num">4:6</span> <span class="verse-body">semper et alia omnia. et quotquot non militant nec pugnant sed colunt terram, rursum cum fuerint metentes adferunt regi; et alter alterum cogentes adferunt tributa regi.</span></p>
<p id="ezra-4-7"><span class="verse-num">4:7</span> <span class="verse-body">et ipse unus solus. et si dixerit occidere, occidunt; dixit remittere, remittunt;</span></p>
<p id="ezra-4-8"><span class="verse-num">4:8</span> <span class="verse-body">dixit percutere, percutiunt; dixit exterminare, exterminant; dixit aedificare, aedificant;</span></p>
<p id="ezra-4-9"><span class="verse-num">4:9</span> <span class="verse-body">dixit excidere, excidunt; dixit plantare, plantant.</span></p>
<p id="ezra-4-10"><span class="verse-num">4:10</span> <span class="verse-body">et omnis plebs et virtutes eum obaudiunt. et super haec ipse recumbit et manducat et bibit et dormit;</span></p>
<p id="ezra-4-11"><span class="verse-num">4:11</span> <span class="verse-body">hii autem custodiunt in circuitu eum, et non possunt ire singuli facere opera sua, sed nec indictoaudientes sunt ei.</span></p>
<p id="ezra-4-12"><span class="verse-num">4:12</span> <span class="verse-body">o viri, quomodo non praecellit rex, qui sic diffamatur. et tacuit.</span></p>
<p id="ezra-4-13"><span class="verse-num">4:13</span> <span class="verse-body">tertius, qui dixerat de mulieribus et veritate, hic est Zorobabel, coepit loqui:</span></p>
<p id="ezra-4-14"><span class="verse-num">4:14</span> <span class="verse-body">viri, non magnus rex et multi homines? nec vinum praecellit? quis est ergo qui dominatur eorum?</span></p>
<p id="ezra-4-15"><span class="verse-num">4:15</span> <span class="verse-body">nonne mulieres? genuerunt regem et omnem populum, qui dominantur mari et terrae.</span></p>
<p id="ezra-4-16"><span class="verse-num">4:16</span> <span class="verse-body">et ex illis nati sunt, et ipsae educaverunt eos qui plantaverunt vineas, ex quibus vinum fit.</span></p>
<p id="ezra-4-17"><span class="verse-num">4:17</span> <span class="verse-body">et ipsae faciunt stolas omnium hominum, et ipsae faciunt gloriam hominibus, et non possunt homines separari a mulieribus.</span></p>
<p id="ezra-4-18"><span class="verse-num">4:18</span> <span class="verse-body">si congregaverint aurum et argentum et omnem rem speciosam, et viderint mulierem unam bono habitu et bona specie,</span></p>
<p id="ezra-4-19"><span class="verse-num">4:19</span> <span class="verse-body">omnia haec relinquentes in eam intendunt et aperto ore conspiciunt, et eam eligunt magis quam aurum et argentum et omnem rem speciosam.</span></p>
<p id="ezra-4-20"><span class="verse-num">4:20</span> <span class="verse-body">homo suum patrem derelinquit, qui enutriit eum, et suam regionem, et ad mulierem suam coniungit se.</span></p>
<p id="ezra-4-21"><span class="verse-num">4:21</span> <span class="verse-body">et cum muliere remittit animam, et neque patrem meminit neque matrem neque regionem.</span></p>
<p id="ezra-4-22"><span class="verse-num">4:22</span> <span class="verse-body">et hinc oportet vos scire, quoniam mulieres dominantur vestri. nonne doletis et laboratis, et omnia mulieribus confertis et datis?</span></p>
<p id="ezra-4-23"><span class="verse-num">4:23</span> <span class="verse-body">et accipit homo gladium suum et vadit in via, furta facere et homicidia et mare navigare et flumina,</span></p>
<p id="ezra-4-24"><span class="verse-num">4:24</span> <span class="verse-body">et leonem videt et in tenebris ingreditur. et cum furtum fecerit et fraudes et rapinas, amabili suae adfert.</span></p>
<p id="ezra-4-25"><span class="verse-num">4:25</span> <span class="verse-body">et iterum diligit homo suam uxorem magis quam patrem aut matrem.</span></p>
<p id="ezra-4-26"><span class="verse-num">4:26</span> <span class="verse-body">et multi dementes facti sunt propter suas uxores, et servi facti sunt propter illas.</span></p>
<p id="ezra-4-27"><span class="verse-num">4:27</span> <span class="verse-body">et multi perierunt et iugulati sunt et peccaverunt propter mulieres.</span></p>
<p id="ezra-4-28"><span class="verse-num">4:28</span> <span class="verse-body">et nunc mihi non creditis? nonne magnus est rex in potestate sua, quoniam omnes regiones verentur tangere eum?</span></p>
<p id="ezra-4-29"><span class="verse-num">4:29</span> <span class="verse-body">videbam tamen Apemen, filiam Bezacis Mirifici, concubinam regis sedentem iuxta regem ad dexteram,</span></p>
<p id="ezra-4-30"><span class="verse-num">4:30</span> <span class="verse-body">et auferentem diadema de capite regis et inponentem sibi; et palmis caedebat regem de sinistra manu.</span></p>
<p id="ezra-4-31"><span class="verse-num">4:31</span> <span class="verse-body">et super haec rex aperto ore intuebatur eam. et si adriserit ei, ridet; nam si indignata fuerit ei, blanditur ei, donec reconcilietur ei in gratiam.</span></p>
<p id="ezra-4-32"><span class="verse-num">4:32</span> <span class="verse-body">o viri, cur non mulieres quae ista agunt?</span></p>
<p id="ezra-4-33"><span class="verse-num">4:33</span> <span class="verse-body">et tunc rex et purpurati intuebantur alterutrum. et inchoavit loqui de veritate:</span></p>
<p id="ezra-4-34"><span class="verse-num">4:34</span> <span class="verse-body">o viri, nonne fortes sunt mulieres? magna est terra et excelsum est caelum et velox cursus solis, quoniam convertit in gyro caeli et rursum revertitur in locum suum in una die.</span></p>
<p id="ezra-4-35"><span class="verse-num">4:35</span> <span class="verse-body">nonne magnificus est qui haec facit? et veritas magna et fortior prae omnibus.</span></p>
<p id="ezra-4-36"><span class="verse-num">4:36</span> <span class="verse-body">omnis terra veritatem invocat, caelum etiam ipsam benedicit, et omnia opera moventur et tremunt eam, et non est cum ea quicquam iniquum.</span></p>
<p id="ezra-4-37"><span class="verse-num">4:37</span> <span class="verse-body">vinum iniquum, iniquus rex, iniquae mulieres, iniqui omnes filii hominum, et iniqua omnia opera illorum, et non est in ipsis v sua iniquitate peribunt.</span></p>
<p id="ezra-4-38"><span class="verse-num">4:38</span> <span class="verse-body">et veritas manet et invalescit in aeternum, et vivit et obtinet in saecula saeculorum.</span></p>
<p id="ezra-4-39"><span class="verse-num">4:39</span> <span class="verse-body">nec est apud eam accipere personas neque differentias, sed quae iusta sunt facit omnibus iniustis ac malignis. et omnes benignantur in operibus eius,</span></p>
<p id="ezra-4-40"><span class="verse-num">4:40</span> <span class="verse-body">et non est in iudicio eius iniquum. eique fortitudo et regnum et potestas et maiestas omnium aevorum. benedictus Deus veritatis.</span></p>
<p id="ezra-4-41"><span class="verse-num">4:41</span> <span class="verse-body">et desiit loquendo. et omnis populus clamaverunt et dixerunt: magna veritas et praevalet.</span></p>
<p id="ezra-4-42"><span class="verse-num">4:42</span> <span class="verse-body">tunc rex ait illi: pete si quid vis amplius quam quae scripta sunt, et dabo tibi, secundum quod inventus es sapientior proximis. et proximus mihi sedebis et cognatus meus vocaberis.</span></p>
<p id="ezra-4-43"><span class="verse-num">4:43</span> <span class="verse-body">tunc ait regi: memor esto voti quod vovisti aedificare Hierusalem in die qua regnum accepisti,</span></p>
<p id="ezra-4-44"><span class="verse-num">4:44</span> <span class="verse-body">et omnia vasa quae accepta sunt ex Hierusalem remittere, quae separavit Cyrus quando mactavit Babyloniam, et vovit remittere ea ibi.</span></p>
<p id="ezra-4-45"><span class="verse-num">4:45</span> <span class="verse-body">et tu vovisti aedificare templum, quod incenderunt Idumei, quando exterminata est Iudaea a Chaldeis.</span></p>
<p id="ezra-4-46"><span class="verse-num">4:46</span> <span class="verse-body">et nunc hoc est quod postulo a te, domine rex, et quod peto, et haec est maiestas a te quam postulo, ut facias votum quod vovisti Regi caeli ex ore tuo.</span></p>
<p id="ezra-4-47"><span class="verse-num">4:47</span> <span class="verse-body">tunc surgens Darius rex osculatus est illum, et scripsit ei epistulas ad omnes dispensatores et praefectos et purpuratos, ut deducerent eum et eos qui cum illo erant omnes ascendentes aedificare Hierusalem.</span></p>
<p id="ezra-4-48"><span class="verse-num">4:48</span> <span class="verse-body">et omnibus praefectis qui erant in Coelensyria et Foenice et Libano scripsit epistulas, ut transveherent ligna cedrina a Libano in Hierusalem, et ut aedificarent cum eis civitatem.</span></p>
<p id="ezra-4-49"><span class="verse-num">4:49</span> <span class="verse-body">et scripsit omnibus Iudaeis qui ascendebant a regno in Iudaeam pro libertate, omnem potentem et magistratum et praefectum non supervenire ad ianuas ipsorum,</span></p>
<p id="ezra-4-50"><span class="verse-num">4:50</span> <span class="verse-body">et omnem regionem quam obtinuerant esse inmunem eis, et Idumei relinquant castella quae obtinent Iudaeorum,</span></p>
<p id="ezra-4-51"><span class="verse-num">4:51</span> <span class="verse-body">et in structuram templi dari per singulos annos talenta viginti, usque dum peraedificaretur,</span></p>
<p id="ezra-4-52"><span class="verse-num">4:52</span> <span class="verse-body">et super sacrarium holocaustomata ustilari cotidie, sicut habent praeceptum, alia talenta decem offerre per singulos annos,</span></p>
<p id="ezra-4-53"><span class="verse-num">4:53</span> <span class="verse-body">et omnibus qui procedunt a Babylonia condere civitatem ut esset libertas, tam ipsis quam filiis eorum, et omnibus sacerdotibus qui procedunt.</span></p>
<p id="ezra-4-54"><span class="verse-num">4:54</span> <span class="verse-body">scripsit autem et quantitatem et sacram stolam, qua deservirent in ea.</span></p>
<p id="ezra-4-55"><span class="verse-num">4:55</span> <span class="verse-body">et Levitis scripsit dari praebita usque in diem, qua consummabitur domus et Hierusalem extruetur.</span></p>
<p id="ezra-4-56"><span class="verse-num">4:56</span> <span class="verse-body">et omnibus custodientibus civitatem scripsit dari eis sortes et stipendia.</span></p>
<p id="ezra-4-57"><span class="verse-num">4:57</span> <span class="verse-body">et dimisit omnia vasa quae separaverat Cyrus a Babylonia; et omnia quaecumque dixit Cyrus fieri, etiam ipse praecepit fieri et mitti Hierusalem.</span></p>
<p id="ezra-4-58"><span class="verse-num">4:58</span> <span class="verse-body">et cum processisset ille adulescens, elevans faciem in caelum et in Hierusalem benedixit Regem caeli</span></p>
<p id="ezra-4-59"><span class="verse-num">4:59</span> <span class="verse-body">et dixit: abs te est victoria et abs te est sapientia et claritas, et ego tuus servus sum.</span></p>
<p id="ezra-4-60"><span class="verse-num">4:60</span> <span class="verse-body">benedictus es qui dedisti mihi sapientiam, et tibi confiteor, Domine patrum nostrorum.</span></p>
<p id="ezra-4-61"><span class="verse-num">4:61</span> <span class="verse-body">et accepit epistulas, et profectus est in Babyloniam, et venit et nuntiavit fratribus suis omnibus qui fuerunt in Babylonia.</span></p>
<p id="ezra-4-62"><span class="verse-num">4:62</span> <span class="verse-body">et benedixerunt Deum patrum suorum, quoniam dedit illis remissionem et refrigerium,</span></p>
<p id="ezra-4-63"><span class="verse-num">4:63</span> <span class="verse-body">ut ascenderent et aedificarent Hierusalem et templum, ubi nominatum est nomen eius in ipso. et exultabant cum musicis et laetitia diebus septem. __________________________________________________________________</span></p>
<h2 id="ezra-ch-5">Chapter 5</h2>
<p class="verses"><a href="#ezra-5-1">1</a> <a href="#ezra-5-2">2</a> <a href="#ezra-5-3">3</a> <a href="#ezra-5-4">4</a> <a href="#ezra-5-5">5</a> <a href="#ezra-5-6">6</a> <a href="#ezra-5-7">7</a> <a href="#ezra-5-8">8</a> <a href="#ezra-5-9">9</a> <a href="#ezra-5-10">10</a> <a href="#ezra-5-11">11</a> <a href="#ezra-5-12">12</a> <a href="#ezra-5-13">13</a> <a href="#ezra-5-14">14</a> <a href="#ezra-5-15">15</a> <a href="#ezra-5-16">16</a> <a href="#ezra-5-17">17</a> <a href="#ezra-5-18">18</a> <a href="#ezra-5-19">19</a> <a href="#ezra-5-20">20</a> <a href="#ezra-5-21">21</a> <a href="#ezra-5-22">22</a> <a href="#ezra-5-23">23</a> <a href="#ezra-5-24">24</a> <a href="#ezra-5-25">25</a> <a href="#ezra-5-26">26</a> <a href="#ezra-5-27">27</a> <a href="#ezra-5-28">28</a> <a href="#ezra-5-29">29</a> <a href="#ezra-5-30">30</a> <a href="#ezra-5-31">31</a> <a href="#ezra-5-32">32</a> <a href="#ezra-5-33">33</a> <a href="#ezra-5-34">34</a> <a href="#ezra-5-35">35</a> <a href="#ezra-5-36">36</a> <a href="#ezra-5-37">37</a> <a href="#ezra-5-38">38</a> <a href="#ezra-5-39">39</a> <a href="#ezra-5-40">40</a> <a href="#ezra-5-41">41</a> <a href="#ezra-5-42">42</a> <a href="#ezra-5-43">43</a> <a href="#ezra-5-44">44</a> <a href="#ezra-5-45">45</a> <a href="#ezra-5-46">46</a> <a href="#ezra-5-47">47</a> <a href="#ezra-5-48">48</a> <a href="#ezra-5-49">49</a> <a href="#ezra-5-50">50</a> <a href="#ezra-5-51">51</a> <a href="#ezra-5-52">52</a> <a href="#ezra-5-53">53</a> <a href="#ezra-5-54">54</a> <a href="#ezra-5-55">55</a> <a href="#ezra-5-56">56</a> <a href="#ezra-5-57">57</a> <a href="#ezra-5-58">58</a> <a href="#ezra-5-59">59</a> <a href="#ezra-5-60">60</a> <a href="#ezra-5-61">61</a> <a href="#ezra-5-62">62</a> <a href="#ezra-5-63">63</a> <a href="#ezra-5-64">64</a> <a href="#ezra-5-65">65</a> <a href="#ezra-5-66">66</a> <a href="#ezra-5-67">67</a> <a href="#ezra-5-68">68</a> <a href="#ezra-5-69">69</a> <a href="#ezra-5-70">70</a> <a href="#ezra-5-71">71</a> <a href="#ezra-5-72">72</a> <a href="#ezra-5-73">73</a></p>
<p id="ezra-5-1"><span class="verse-num">5:1</span> <span class="verse-body">post haec autem electi sunt ut ascenderent principes pagorum domus per tribus suas, et uxores illorum et filii et filiae eorum et servi et ancillae ipsorum et pecora illorum.</span></p>
<p id="ezra-5-2"><span class="verse-num">5:2</span> <span class="verse-body">et Darius misit una cum eis equites mille, donec deducerent eos in Hierusalem cum pace et cum musicis et cum tympanis et tibiis.</span></p>
<p id="ezra-5-3"><span class="verse-num">5:3</span> <span class="verse-body">et omnes fratres eorum erant ludentes, et fecit eos ascendere simul cum illis.</span></p>
<p id="ezra-5-4"><span class="verse-num">5:4</span> <span class="verse-body">et haec sunt nomina virorum qui ascenderunt per pagos suos in tribus et in partem principatus ipsorum.</span></p>
<p id="ezra-5-5"><span class="verse-num">5:5</span> <span class="verse-body">sacerdotes filii Finees filii Aaron: Iesus filius Iosedech, Ioachim filius Zorobabel illius Salathihel de domo David ex progenie Phares, tribu autem Iuda,</span></p>
<p id="ezra-5-6"><span class="verse-num">5:6</span> <span class="verse-body">qui locutus est sub Dario rege Persarum sermones mirificos, in secundo anno regni ipsius, mense nisan primo.</span></p>
<p id="ezra-5-7"><span class="verse-num">5:7</span> <span class="verse-body">sunt autem hii qui ex Iudaea ascenderunt de captivitate transmigrationis, quos transmigravit Nabuchodonosor rex Babyloniae in Babyloniam. et reversus est in Hierusalem</span></p>
<p id="ezra-5-8"><span class="verse-num">5:8</span> <span class="verse-body">et reliquam partem Iudaeae unusquisque in suam civitatem. qui venerunt cum Zorobabel et Iesu Neemia Sareo Reselimeo Emmanio Mardocheo Beelsuro Mepsato Thorolio Roebo Mauna de principibus eorum.</span></p>
<p id="ezra-5-9"><span class="verse-num">5:9</span> <span class="verse-body">et numerus ab gentilibus eorum et praepositi eorum: filii Phares duo milia centum septuaginta duo,</span></p>
<p id="ezra-5-10"><span class="verse-num">5:10</span> <span class="verse-body">filii Ares tria milia quinquaginta septem,</span></p>
<p id="ezra-5-11"><span class="verse-num">5:11</span> <span class="verse-body">filii Femo centum quadraginta duo, in filiis Iesu et Ioab duo milia trecenti duo,</span></p>
<p id="ezra-5-12"><span class="verse-num">5:12</span> <span class="verse-body">filii Demu duo milia quadringenti septuaginta, filii Chorab mille ducenti quinque, filii Baniae sescenti sexaginta octo,</span></p>
<p id="ezra-5-13"><span class="verse-num">5:13</span> <span class="verse-body">filii Bebet quadringenti tres, filii Arcad quadringenti viginti septem,</span></p>
<p id="ezra-5-14"><span class="verse-num">5:14</span> <span class="verse-body">filii Can triginta septem, filii Zoroar duo milia sexaginta sex, filii Adinu quadringenti sexaginta unus,</span></p>
<p id="ezra-5-15"><span class="verse-num">5:15</span> <span class="verse-body">filii Azerectis centum octo, filii Ciaso et Zetas centum septem, filii Azoro quadringenti triginta novem,</span></p>
<p id="ezra-5-16"><span class="verse-num">5:16</span> <span class="verse-body">filii Ebdarbone mille centum triginta duo, filii Ananiae centum triginta, filii Asom</span></p>
<p id="ezra-5-17"><span class="verse-num">5:17</span> <span class="verse-body">filii Marsar trecenti viginti duo, filii Gebbarus nonaginta quinque, filii Sepolemon centum viginti tres,</span></p>
<p id="ezra-5-18"><span class="verse-num">5:18</span> <span class="verse-body">filii ec Nepopas quinquaginta quinque, filii ec Banatus centum quinquaginta octo, filii ec Betamos centum triginta duo,</span></p>
<p id="ezra-5-19"><span class="verse-num">5:19</span> <span class="verse-body">filii ec Cartapatros qui Enocadies et Modiae quadringenti viginti duo, qui ex Gramas et Gabes mille centum viginti unus,</span></p>
<p id="ezra-5-20"><span class="verse-num">5:20</span> <span class="verse-body">qui ex Machaloth centum viginti duo, qui ex Basellon et Ceagge sexaginta quinque, qui ex Bastoro centum viginti duo,</span></p>
<p id="ezra-5-21"><span class="verse-num">5:21</span> <span class="verse-body">qui ex Betonobes quinquaginta quinque, filii Liptis centum quinquaginta quinque, filii Labomu trecenti quinquaginta septem,</span></p>
<p id="ezra-5-22"><span class="verse-num">5:22</span> <span class="verse-body">filii Sioen trecenti septuaginta, filii Saudon et Diomus trecenti septuaginta octo,</span></p>
<p id="ezra-5-23"><span class="verse-num">5:23</span> <span class="verse-body">filii Ericus duo milia centum quadraginta quinque filii Anaas trecenti septuaginta. sacerdotes:</span></p>
<p id="ezra-5-24"><span class="verse-num">5:24</span> <span class="verse-body">filii Ieddus filii Ieu inter filios Eliasib octingenti septuaginta duo, filii Emmerus ducenti quinquaginta duo,</span></p>
<p id="ezra-5-25"><span class="verse-num">5:25</span> <span class="verse-body">filii Fasuru trecenti quinquaginta septem, filii Caree ducenti decem septem.</span></p>
<p id="ezra-5-26"><span class="verse-num">5:26</span> <span class="verse-body">filii Levitae: filii Iesu in Caduhel et Banus et Serebias et Edias septuaginta quattuor. omnis numerus a duodecim annis triginta milia quadringenti sexaginta duo.</span></p>
<p id="ezra-5-27"><span class="verse-num">5:27</span> <span class="verse-body">filii et filiae et uxores, omnis conputatio quadraginta milia ducenti quadraginta duo.</span></p>
<p id="ezra-5-28"><span class="verse-num">5:28</span> <span class="verse-body">filii sacerdotes qui psallebant in templo: filii Asaph centum viginti octo.</span></p>
<p id="ezra-5-29"><span class="verse-num">5:29</span> <span class="verse-body">ostiarii: filii Esmemu, filii Ater, filii Amon, filii Accub, Atopa, filii Tobi, omnes centum triginta novem.</span></p>
<p id="ezra-5-30"><span class="verse-num">5:30</span> <span class="verse-body">sacerdotes servientes in templo: filii Sel, filii Gasipa, filii Tabloth, filii Cariae, filii Suu, filii Hellu, filii Labana, filii Acmata, filii Acub, filii Uta, filii Ceta, filii Aggab, filii Obai, filii Anan, filii Cavua, filii Geddu,</span></p>
<p id="ezra-5-31"><span class="verse-num">5:31</span> <span class="verse-body">filii Au, filii Radiu, filii Desanum, filii Necoba, filii Caseba, filii Gaze, filii Oziu, filii Finoe, filii Atrem, filii Basten, filii Asiana, filii Manei, filii Nafisim, filii Accufu, filii Agifa, filii Ariu, filii Faricin, filii Fasalom,</span></p>
<p id="ezra-5-32"><span class="verse-num">5:32</span> <span class="verse-body">filii Meedda, filii Fusa, filii Chared, filii Barchus, filii Sarea, filii Toesi, filii Nasit, filii Agifa, filii Pedon,</span></p>
<p id="ezra-5-33"><span class="verse-num">5:33</span> <span class="verse-body">Salomon, filii eius: filii Asoffot, filii Farida, filii Celi, filii Dedon, filii Geddahel, filii Sefegi,</span></p>
<p id="ezra-5-34"><span class="verse-num">5:34</span> <span class="verse-body">filii Aggia, filii Facaret, filii Sabatham, filii Saronet, filii Malsic, filii Ame, filii Safiu, filii Addus, filii Suba, filii Aeirra, filii Rabocis, filii Safat, filii Malmon.</span></p>
<p id="ezra-5-35"><span class="verse-num">5:35</span> <span class="verse-body">omnes sacro servientes et pueri Salomonis quadringenti octoginta duo.</span></p>
<p id="ezra-5-36"><span class="verse-num">5:36</span> <span class="verse-body">hii sunt filii qui ascenderunt a Thermeleth et Thelarsas, princeps eorum Carmellan et Chareth.</span></p>
<p id="ezra-5-37"><span class="verse-num">5:37</span> <span class="verse-body">non poterant edicere civitates suas et progenies, quemadmodum sint ex Israhel: filii Dalaru, filii Tubam, filii Necoda mille quinquaginta duo.</span></p>
<p id="ezra-5-38"><span class="verse-num">5:38</span> <span class="verse-body">et ex sacerdotibus qui fungebantur sacerdotio et non sunt inventi: filii Obia, filii Achisos, filii Addiu qui accepit Umin uxorem ex filiabus Fargeleu</span></p>
<p id="ezra-5-39"><span class="verse-num">5:39</span> <span class="verse-body">et vocati sunt nomine eius. et horum quaesita est generis scriptura in pedatura et non est inventa, et prohibiti sunt sacerdotio fungi.</span></p>
<p id="ezra-5-40"><span class="verse-num">5:40</span> <span class="verse-body">et dixit illis Neemias et Atharas, ne participentur sancta, donec exsurgat pontifex indutus in ostensionem et</span></p>
<p id="ezra-5-41"><span class="verse-num">5:41</span> <span class="verse-body">omnis autem Israhel erant a duodecim annorum, exceptis servis et ancillis, quadraginta duo milia trecenti sexaginta.</span></p>
<p id="ezra-5-42"><span class="verse-num">5:42</span> <span class="verse-body">servi horum et ancillae septem milia trecenti triginta septem, cantores et cantatrices ducenti sexaginta quinque,</span></p>
<p id="ezra-5-43"><span class="verse-num">5:43</span> <span class="verse-body">cameli quadringenti triginta quinque, equi septem milia triginta sex, muli ducenti quadraginta quinque, subiugalia quinque milia quingenti viginti quinque.</span></p>
<p id="ezra-5-44"><span class="verse-num">5:44</span> <span class="verse-body">et de praepositis ipsis per pagos, dum venirent in templum Dei quod erat in Hierusalem, vovere suscitare templum in loco suo secundum suam virtutem,</span></p>
<p id="ezra-5-45"><span class="verse-num">5:45</span> <span class="verse-body">et dare in templum thesaurarium operum sacrum, auri minas decem milia et stolas sacerdotales centum.</span></p>
<p id="ezra-5-46"><span class="verse-num">5:46</span> <span class="verse-body">et inhabitaverunt sacerdotes et Levitae et qui exierant ex plebe in Hierusalem et in regione, et sacri cantores et ostiarii et omnis Israhel in regionibus suis.</span></p>
<p id="ezra-5-47"><span class="verse-num">5:47</span> <span class="verse-body">instante autem septimo mense cumque essent filii Israhel unusquisque in suis rebus, convenerunt unianimes in atrium quod erat ante ianuam orientalem.</span></p>
<p id="ezra-5-48"><span class="verse-num">5:48</span> <span class="verse-body">et stantes Iesus filius Iosedech et fratres eius sacerdotes et Zorobabel filius Salathihel et huius fratres paraverunt altare,</span></p>
<p id="ezra-5-49"><span class="verse-num">5:49</span> <span class="verse-body">ut offerrent super illud holocaustomata secundum quae in Moysi libro hominis Dei praescripta sunt.</span></p>
<p id="ezra-5-50"><span class="verse-num">5:50</span> <span class="verse-body">et convenerunt ipsis ex aliis nationibus terrae. et erexerunt sacrarium in loco suo omnes gentes terrae, et offerebant hostias et holocaustomata Domino matutina.</span></p>
<p id="ezra-5-51"><span class="verse-num">5:51</span> <span class="verse-body">et egerunt scenophegiam et diem sollemnem, sicuti praeceptum est in lege, et sacrificia cotidie, sicut oportebat,</span></p>
<p id="ezra-5-52"><span class="verse-num">5:52</span> <span class="verse-body">et post haec oblationes instantiae et hostias sabbatorum et neomeniarum et dierum sollemnium omnium sanctificatorum.</span></p>
<p id="ezra-5-53"><span class="verse-num">5:53</span> <span class="verse-body">et quotquot vovebant Domino, a neomenia septimi mensis coeperunt offerre hostias Deo, et templum Domini nondum erat aedificatum.</span></p>
<p id="ezra-5-54"><span class="verse-num">5:54</span> <span class="verse-body">et dederunt pecuniam lapidariis et fabris, et potum et pabula cum gaudio</span></p>
<p id="ezra-5-55"><span class="verse-num">5:55</span> <span class="verse-body">Sidoniis et Tyriis, ut transveherent illis de Libano trabes cedrinas in Ioppe portum, secundum decretum quod scriptum erat eis a Cyro Persarum rege.</span></p>
<p id="ezra-5-56"><span class="verse-num">5:56</span> <span class="verse-body">et in secundo anno venientes in templum Dei in Hierusalem, mense secundo inchoavit Zorobabel filius Salathihel et Iesus filius Iosedech et fratres ipsorum et sacerdotes et Levitae et omnes qui advenerant de captivitate in Hierusalem.</span></p>
<p id="ezra-5-57"><span class="verse-num">5:57</span> <span class="verse-body">et fundaverunt templum Dei novilunio secundi mensis secundi anni, cum venissent in Iudaeam et Hierusalem.</span></p>
<p id="ezra-5-58"><span class="verse-num">5:58</span> <span class="verse-body">et statuerunt Levitas a viginti annis super opera Domini. et stetit Iesus et filius eius et fratres... omnes Levitae conspirantes et exsecutores legis et facientes opera in domo Domini. et fabricaverunt aedificantes templum Dei quod fabricabant.</span></p>
<p id="ezra-5-59"><span class="verse-num">5:59</span> <span class="verse-body">et steterunt sacerdotes habentes stolas cum tubis, et Levitae filii Asaph habentes cymbala,</span></p>
<p id="ezra-5-60"><span class="verse-num">5:60</span> <span class="verse-body">conlaudantes Dominum et benedicentes secundum David regem Israhel.</span></p>
<p id="ezra-5-61"><span class="verse-num">5:61</span> <span class="verse-body">et cantabant canticum Domino, quoniam dulcedo eius et honor in saecula super omnem Israhel.</span></p>
<p id="ezra-5-62"><span class="verse-num">5:62</span> <span class="verse-body">et omnis populus tuba cecinerunt et proclamaverunt voce magna, conlaudantes Dominum in suscitatione domus Domini.</span></p>
<p id="ezra-5-63"><span class="verse-num">5:63</span> <span class="verse-body">et venerunt ex sacerdotibus et Levitis et praesidentibus secundum pagos senioribus qui viderant pristinam domum,</span></p>
<p id="ezra-5-64"><span class="verse-num">5:64</span> <span class="verse-body">et ad huius aedificationem cum clamore et planctu magno, et multi cum tubis et gaudio magno,</span></p>
<p id="ezra-5-65"><span class="verse-num">5:65</span> <span class="verse-body">in tantum ut populus non audiret tubas propter planctum populi. turba enim erat tubis canens magnifice, ita ut longe audiretur.</span></p>
<p id="ezra-5-66"><span class="verse-num">5:66</span> <span class="verse-body">et audierunt inimici tribus Iudae et Beniamin et venerunt scire, quae esset vox tubarum.</span></p>
<p id="ezra-5-67"><span class="verse-num">5:67</span> <span class="verse-body">et cognoverunt, quoniam qui erant ex captivitate aedificant templum Domino Deo Israhel.</span></p>
<p id="ezra-5-68"><span class="verse-num">5:68</span> <span class="verse-body">et accedentes ad Zorobabel et Iesum et praepositos pagorum, dixerunt eis: aedificabimus una vobiscum;</span></p>
<p id="ezra-5-69"><span class="verse-num">5:69</span> <span class="verse-body">similiter enim vobiscum audimus Dominum nostrum, et ipsi incendimus a diebus Asbasareth regis Assyriorum, qui transmigravit nos istinc.</span></p>
<p id="ezra-5-70"><span class="verse-num">5:70</span> <span class="verse-body">et dixit illis Zorobabel et Iesus et principes pagorum Israhel:</span></p>
<p id="ezra-5-71"><span class="verse-num">5:71</span> <span class="verse-body">non est vobis et nobis aedificare domum Domini Dei nostri; nos enim soli aedificabimus Domino Israhel, secundum ea quae praecepit nobis Cyrus rex Persarum.</span></p>
<p id="ezra-5-72"><span class="verse-num">5:72</span> <span class="verse-body">gentes autem terrae incubantes his qui sunt in Iudaea et devastantes opus aedificationis et insidias et populos adducentes, prohibebant eos aedificare,</span></p>
<p id="ezra-5-73"><span class="verse-num">5:73</span> <span class="verse-body">et adgressuras exercentes inpedierunt, ne consummaretur aedificium omni tempore vitae regis Cyri. et protraxerunt structuram per biennium usque ad Darii regnum. __________________________________________________________________</span></p>
<h2 id="ezra-ch-6">Chapter 6</h2>
<p class="verses"><a href="#ezra-6-1">1</a> <a href="#ezra-6-2">2</a> <a href="#ezra-6-3">3</a> <a href="#ezra-6-4">4</a> <a href="#ezra-6-5">5</a> <a href="#ezra-6-6">6</a> <a href="#ezra-6-7">7</a> <a href="#ezra-6-8">8</a> <a href="#ezra-6-9">9</a> <a href="#ezra-6-10">10</a> <a href="#ezra-6-11">11</a> <a href="#ezra-6-12">12</a> <a href="#ezra-6-13">13</a> <a href="#ezra-6-14">14</a> <a href="#ezra-6-15">15</a> <a href="#ezra-6-16">16</a> <a href="#ezra-6-17">17</a> <a href="#ezra-6-18">18</a> <a href="#ezra-6-19">19</a> <a href="#ezra-6-20">20</a> <a href="#ezra-6-21">21</a> <a href="#ezra-6-22">22</a> <a href="#ezra-6-23">23</a> <a href="#ezra-6-24">24</a> <a href="#ezra-6-25">25</a> <a href="#ezra-6-26">26</a> <a href="#ezra-6-27">27</a> <a href="#ezra-6-28">28</a> <a href="#ezra-6-29">29</a> <a href="#ezra-6-30">30</a> <a href="#ezra-6-31">31</a> <a href="#ezra-6-32">32</a> <a href="#ezra-6-33">33</a> <a href="#ezra-6-34">34</a></p>
<p id="ezra-6-1"><span class="verse-num">6:1</span> <span class="verse-body">in secundo autem anno regni Darii prophetavit Aggeus et Zaccharias filius Addin prophetae apud Iudaeam et in Hierusalem in nomine Domini Dei Israhel super eos.</span></p>
<p id="ezra-6-2"><span class="verse-num">6:2</span> <span class="verse-body">tunc stans Zorobabel filius Salathihel et Iesus filius Iosedech inchoaverunt aedificare domum Domini quae est in Hierusalem,</span></p>
<p id="ezra-6-3"><span class="verse-num">6:3</span> <span class="verse-body">cum adessent eis prophetae Domini et adiuvarent eos. in ipso tempore venit ad illos Sisennes, subregulus Syriae et Foenicis, et Satrabozanes et sodales eius</span></p>
<p id="ezra-6-4"><span class="verse-num">6:4</span> <span class="verse-body">et dixerunt eis: quo praecipiente vobis domum hanc aedificatis et tectum istud et alia omnia perficitis? et qui sunt structores qui haec aedificant?</span></p>
<p id="ezra-6-5"><span class="verse-num">6:5</span> <span class="verse-body">et habuerunt gratiam visitationis factae super eos qui erant ex captivitate a Domino seniores Iudaeorum.</span></p>
<p id="ezra-6-6"><span class="verse-num">6:6</span> <span class="verse-body">et non sunt inpediti aedificare, donec significaretur Dario de omnibus istis et responsum acciperetur.</span></p>
<p id="ezra-6-7"><span class="verse-num">6:7</span> <span class="verse-body">exemplum epistulae quam miserunt Dario: Sisennes, subregulus Syriae et Foenicis, et Satrabozanes et sodales eius in Syria et Foenice praesides regi Dario salutem.</span></p>
<p id="ezra-6-8"><span class="verse-num">6:8</span> <span class="verse-body">omnia nota sint domino nostro regi, quia cum advenissemus in regionem Iudaeae et introissemus in Hierusalem, invenimus Iudaeos aedificantes domum Domini Dei magnam</span></p>
<p id="ezra-6-9"><span class="verse-num">6:9</span> <span class="verse-body">et templum ex lapidibus politis magnis et pretiosis materiis in parietibus;</span></p>
<p id="ezra-6-10"><span class="verse-num">6:10</span> <span class="verse-body">et opera illa instanter fieri, et suffragare et prosperare in manibus eorum, et in omni gloria quam diligentissime perfici.</span></p>
<p id="ezra-6-11"><span class="verse-num">6:11</span> <span class="verse-body">tunc interrogavimus seniores dicentes: quo permittente vobis aedificatis domum istam et opera haec fundatis?</span></p>
<p id="ezra-6-12"><span class="verse-num">6:12</span> <span class="verse-body">ideo autem interrogavimus eos, ut notum faceremus tibi homines et praepositos, et nominum scripturam praepositorum postulavimus illos.</span></p>
<p id="ezra-6-13"><span class="verse-num">6:13</span> <span class="verse-body">at illi responderunt nobis dicentes: nos sumus servi Domini, qui fecit caelum et terram.</span></p>
<p id="ezra-6-14"><span class="verse-num">6:14</span> <span class="verse-body">et aedificabatur haec domus ante istos annos multos a rege Israhel magno et fortissimo et consummata est.</span></p>
<p id="ezra-6-15"><span class="verse-num">6:15</span> <span class="verse-body">et quoniam patres nostri exacerbantes erant, peccaverunt in Dominum Israhel, tradidit eos in manus Nabuchodonosor regis Babyloniae, regis Chaldeorum.</span></p>
<p id="ezra-6-16"><span class="verse-num">6:16</span> <span class="verse-body">et domum istam demolientes incenderunt et populum captivum duxerunt in Babyloniam.</span></p>
<p id="ezra-6-17"><span class="verse-num">6:17</span> <span class="verse-body">in primo autem anno regnante Cyro in regione Babyloniae, scripsit Cyrus rex domum hanc aedificare.</span></p>
<p id="ezra-6-18"><span class="verse-num">6:18</span> <span class="verse-body">et illa sacra vasa aurea et argentea, quae extulerat Nabuchodonosor de domo quae est in Hierusalem et consecraverat ea in suo templo, rursus protulit ea Cyrus rex de templo quod erat in Babylonia, et tradita sunt Zorobabel et Salamanassaro subregulo.</span></p>
<p id="ezra-6-19"><span class="verse-num">6:19</span> <span class="verse-body">et praeceptum est eis, ut ferrent haec vasa et reponerent in templo quod erat in Hierusalem, et templum ipsum Domini aedificare in loco suo.</span></p>
<p id="ezra-6-20"><span class="verse-num">6:20</span> <span class="verse-body">tunc Salamanassarus subiecit fundamenta domus Domini quae est in Hierusalem, et exinde usque nunc aedificatur et non accepit consummationem.</span></p>
<p id="ezra-6-21"><span class="verse-num">6:21</span> <span class="verse-body">nunc ergo si hoc iudicatur, rex, perquiratur in regalibus bibliothecis Cyri regis quae sunt in Babylonia.</span></p>
<p id="ezra-6-22"><span class="verse-num">6:22</span> <span class="verse-body">et si inventum fuerit consilio Cyri regis coeptam esse structuram domus Domini quae est in Hierusalem, et iudicabitur a domino rege nostro, scribat de his nobis.</span></p>
<p id="ezra-6-23"><span class="verse-num">6:23</span> <span class="verse-body">tunc rex Darius praecepit inquiri in bibliothecis quae erant in Babylonia, et inventus est in Ecbathanis, oppido quod est in Media regione, locus unus in quo scripta erant ista:</span></p>
<p id="ezra-6-24"><span class="verse-num">6:24</span> <span class="verse-body">anno primo regnante Cyro, rex Cyrus praecepit domum Domini quae est in Hierusalem aedificare, ubi incendebant igni adsiduo;</span></p>
<p id="ezra-6-25"><span class="verse-num">6:25</span> <span class="verse-body">cuius altitudo sit cubitorum sexaginta, et latitudo cubitorum sexaginta, quadratum lapidibus politis tribus, et meniano ligneo eiusdem regionis et meniano uno novo; et inpendia dari de domo Cyri regis;</span></p>
<p id="ezra-6-26"><span class="verse-num">6:26</span> <span class="verse-body">et sacra vasa domus Domini tam aurea quam argentea, quae extulit Nabuchodonosor de domo quae erat in Hierusalem in Babyloniam, restitui in domum quae est in Hierusalem ubi erant posita ut ponantur illic.</span></p>
<p id="ezra-6-27"><span class="verse-num">6:27</span> <span class="verse-body">et praecepit curam agere Sisennem, subregulum Syriae et Foenices, et Satrabozanen et sodales eius et qui ordinati erant in Syria et Foenice praesides, ut abstinerent se ab eodem loco; sinere autem puerum Domini Zorobabel et subregulum Iudaeae et seniores Iudaeorum domum Domini illam aedificare eodem loco.</span></p>
<p id="ezra-6-28"><span class="verse-num">6:28</span> <span class="verse-body">et ego quoque praecepi in totum aedificare et prospici, ut adiuvent eos qui sunt ex captivitate Iudaeorum, donec consummetur templum aedis Domini;</span></p>
<p id="ezra-6-29"><span class="verse-num">6:29</span> <span class="verse-body">et ab exactione tributorum Syriae Coeles et Foenicis diligenter quantitatem dari his hominibus ad sacrificium Domini, Zorobabel praefecto ad tauros et arietes et agnos,</span></p>
<p id="ezra-6-30"><span class="verse-num">6:30</span> <span class="verse-body">similiter autem et frumentum et sal et vinum et oleum instanter per singulos annos, prout sacerdotes qui sunt in Hierusalem dictaverunt consumi cotidie sine ulla dilatione,</span></p>
<p id="ezra-6-31"><span class="verse-num">6:31</span> <span class="verse-body">ut offerantur libationes Deo summo pro rege et pueris eius, et orent pro ipsorum vita.</span></p>
<p id="ezra-6-32"><span class="verse-num">6:32</span> <span class="verse-body">et denuntietur ut quicumque transgressi fuerint aliquid ex his quae scripta sunt aut spreverint, accipiatur lignum de suis propriis et super hoc suspendantur, et bona ipsorum regi adscribantur.</span></p>
<p id="ezra-6-33"><span class="verse-num">6:33</span> <span class="verse-body">propterea et Dominus, cuius nomen invocatum est ibi, exterminet omnem regem et gentem qui manum suam extenderit prohibere aut male tractare domum Domini illam quae est in Hierusalem.</span></p>
<p id="ezra-6-34"><span class="verse-num">6:34</span> <span class="verse-body">ego Darius rex decrevi quam diligentissime secundum haec fieri. __________________________________________________________________</span></p>
<h2 id="ezra-ch-7">Chapter 7</h2>
<p class="verses"><a href="#ezra-7-1">1</a> <a href="#ezra-7-2">2</a> <a href="#ezra-7-3">3</a> <a href="#ezra-7-4">4</a> <a href="#ezra-7-5">5</a> <a href="#ezra-7-6">6</a> <a href="#ezra-7-7">7</a> <a href="#ezra-7-8">8</a> <a href="#ezra-7-9">9</a> <a href="#ezra-7-10">10</a> <a href="#ezra-7-11">11</a> <a href="#ezra-7-12">12</a> <a href="#ezra-7-13">13</a> <a href="#ezra-7-14">14</a> <a href="#ezra-7-15">15</a></p>
<p id="ezra-7-1"><span class="verse-num">7:1</span> <span class="verse-body">tunc Sisennes, subregulus Coelensyriae et Foenicen, et Satrabozanes et sodales eius obsecuti his quae a Dario rege decreta erant,</span></p>
<p id="ezra-7-2"><span class="verse-num">7:2</span> <span class="verse-body">insistebant sacrosanctis operibus diligentissime cooperantes cum senioribus Iudaeorum, principibus Syriae.</span></p>
<p id="ezra-7-3"><span class="verse-num">7:3</span> <span class="verse-body">et prosperata sunt sacrosancta opera prophetantibus Aggeo et Zaccharia prophetis.</span></p>
<p id="ezra-7-4"><span class="verse-num">7:4</span> <span class="verse-body">et consummaverunt ea per praeceptum Domini Dei Israhel et ex consilio Cyri et Darii et Artaxersis regis Persarum.</span></p>
<p id="ezra-7-5"><span class="verse-num">7:5</span> <span class="verse-body">et consummata est domus sancta usque ad tertiam et vicesimam diem mensis adar, sexto anno Darii regis.</span></p>
<p id="ezra-7-6"><span class="verse-num">7:6</span> <span class="verse-body">et fecerunt filii Israhel et sacerdotes et Levitae et ceteri qui erant ex captivitate, qui adpositi sunt, secundum ea quae scripta sunt in libro Moysi.</span></p>
<p id="ezra-7-7"><span class="verse-num">7:7</span> <span class="verse-body">et obtulerunt in dedicatione templi Domini tauros centum, arietes ducentos, agnos quadringentos.</span></p>
<p id="ezra-7-8"><span class="verse-num">7:8</span> <span class="verse-body">et hedos pro peccatis universi Israhel duodecim secundum numerum tribuum Israhel.</span></p>
<p id="ezra-7-9"><span class="verse-num">7:9</span> <span class="verse-body">et steterunt sacerdotes et Levitae amicti stolis per tribus super opera Domini Dei Israhel secundum librum Moysi, et ostiarii per singulas ianuas.</span></p>
<p id="ezra-7-10"><span class="verse-num">7:10</span> <span class="verse-body">et egerunt filii Israhel cum his qui erant ex captivitate illud phase quartadecima luna mensis primi, quando sanctificati sunt sacerdotes et Levitae.</span></p>
<p id="ezra-7-11"><span class="verse-num">7:11</span> <span class="verse-body">et omnes filii captivitatis non sunt simul sanctificati, quia Levitae simul omnes sanctificati sunt</span></p>
<p id="ezra-7-12"><span class="verse-num">7:12</span> <span class="verse-body">et immolaverunt phase universis filiis captivitatis et fratribus suis sacerdotibus et sibimet ipsis.</span></p>
<p id="ezra-7-13"><span class="verse-num">7:13</span> <span class="verse-body">et manducaverunt filii Israhel qui erant ex captivitate, omnes qui recesserant ab omnibus execrationibus gentium terrae quaerentes Dominum,</span></p>
<p id="ezra-7-14"><span class="verse-num">7:14</span> <span class="verse-body">et celebraverunt diem festum azymorum septem diebus, epulantes in conspectu Domini,</span></p>
<p id="ezra-7-15"><span class="verse-num">7:15</span> <span class="verse-body">quoniam convertit consilium regis Assyriorum in eis, confortare manus eorum ad opera manus Domini Dei Israhel. __________________________________________________________________</span></p>
<h2 id="ezra-ch-8">Chapter 8</h2>
<p class="verses"><a href="#ezra-8-1">1</a> <a href="#ezra-8-2">2</a> <a href="#ezra-8-3">3</a> <a href="#ezra-8-4">4</a> <a href="#ezra-8-5">5</a> <a href="#ezra-8-6">6</a> <a href="#ezra-8-7">7</a> <a href="#ezra-8-8">8</a> <a href="#ezra-8-9">9</a> <a href="#ezra-8-10">10</a> <a href="#ezra-8-11">11</a> <a href="#ezra-8-12">12</a> <a href="#ezra-8-13">13</a> <a href="#ezra-8-14">14</a> <a href="#ezra-8-15">15</a> <a href="#ezra-8-16">16</a> <a href="#ezra-8-17">17</a> <a href="#ezra-8-18">18</a> <a href="#ezra-8-19">19</a> <a href="#ezra-8-20">20</a> <a href="#ezra-8-21">21</a> <a href="#ezra-8-22">22</a> <a href="#ezra-8-23">23</a> <a href="#ezra-8-24">24</a> <a href="#ezra-8-25">25</a> <a href="#ezra-8-26">26</a> <a href="#ezra-8-27">27</a> <a href="#ezra-8-28">28</a> <a href="#ezra-8-29">29</a> <a href="#ezra-8-30">30</a> <a href="#ezra-8-31">31</a> <a href="#ezra-8-32">32</a> <a href="#ezra-8-33">33</a> <a href="#ezra-8-34">34</a> <a href="#ezra-8-35">35</a> <a href="#ezra-8-36">36</a> <a href="#ezra-8-37">37</a> <a href="#ezra-8-38">38</a> <a href="#ezra-8-39">39</a> <a href="#ezra-8-40">40</a> <a href="#ezra-8-41">41</a> <a href="#ezra-8-42">42</a> <a href="#ezra-8-43">43</a> <a href="#ezra-8-44">44</a> <a href="#ezra-8-45">45</a> <a href="#ezra-8-46">46</a> <a href="#ezra-8-47">47</a> <a href="#ezra-8-48">48</a> <a href="#ezra-8-49">49</a> <a href="#ezra-8-50">50</a> <a href="#ezra-8-51">51</a> <a href="#ezra-8-52">52</a> <a href="#ezra-8-53">53</a> <a href="#ezra-8-54">54</a> <a href="#ezra-8-55">55</a> <a href="#ezra-8-56">56</a> <a href="#ezra-8-57">57</a> <a href="#ezra-8-58">58</a> <a href="#ezra-8-59">59</a> <a href="#ezra-8-60">60</a> <a href="#ezra-8-61">61</a> <a href="#ezra-8-62">62</a> <a href="#ezra-8-63">63</a> <a href="#ezra-8-64">64</a> <a href="#ezra-8-65">65</a> <a href="#ezra-8-66">66</a> <a href="#ezra-8-67">67</a> <a href="#ezra-8-68">68</a> <a href="#ezra-8-69">69</a> <a href="#ezra-8-70">70</a> <a href="#ezra-8-71">71</a> <a href="#ezra-8-72">72</a> <a href="#ezra-8-73">73</a> <a href="#ezra-8-74">74</a> <a href="#ezra-8-75">75</a> <a href="#ezra-8-76">76</a> <a href="#ezra-8-77">77</a> <a href="#ezra-8-78">78</a> <a href="#ezra-8-79">79</a> <a href="#ezra-8-80">80</a> <a href="#ezra-8-81">81</a> <a href="#ezra-8-82">82</a> <a href="#ezra-8-83">83</a> <a href="#ezra-8-84">84</a> <a href="#ezra-8-85">85</a> <a href="#ezra-8-86">86</a> <a href="#ezra-8-87">87</a> <a href="#ezra-8-88">88</a> <a href="#ezra-8-89">89</a> <a href="#ezra-8-90">90</a> <a href="#ezra-8-91">91</a> <a href="#ezra-8-92">92</a> <a href="#ezra-8-93">93</a> <a href="#ezra-8-94">94</a> <a href="#ezra-8-95">95</a> <a href="#ezra-8-96">96</a> <a href="#ezra-8-97">97</a></p>
<p id="ezra-8-1"><span class="verse-num">8:1</span> <span class="verse-body">et post hunc regnante Artaxerse Persarum rege, accessit Ezras filius Azariae, filii Helciae, filii Saleme,</span></p>
<p id="ezra-8-2"><span class="verse-num">8:2</span> <span class="verse-body">filii Sadduc, filii Achitob, filii Ameri, filii Azaei, filii Boccae, filii Abisaei, filii Finees, filii Eleazari, filii Aaron primi sacerdotis.</span></p>
<p id="ezra-8-3"><span class="verse-num">8:3</span> <span class="verse-body">hic Ezras ascendit de Babylonia, cum esset scriba et ingeniosus in lege Moysi, quae data est a Domino Israhel dicere et facere.</span></p>
<p id="ezra-8-4"><span class="verse-num">8:4</span> <span class="verse-body">et dedit ei rex gloriam, quod invenisset gratiam in omni dignitate et desiderio in conspectu eius.</span></p>
<p id="ezra-8-5"><span class="verse-num">8:5</span> <span class="verse-body">et ascenderunt simul cum ipso ex filiis Israhel et sacerdotibus et Levitis et sacris cantoribus templi et ostiariis et servis templi in Hierusalem,</span></p>
<p id="ezra-8-6"><span class="verse-num">8:6</span> <span class="verse-body">anno septimo regnante Artaxerse, in quinto mense; hic annus septimus est regni. exeuntes enim de Babylonia novilunio quinti mensis,</span></p>
<p id="ezra-8-7"><span class="verse-num">8:7</span> <span class="verse-body">venerunt Hierosolymam iuxta praebitam illis prosperitatem itineris a Domino ipso.</span></p>
<p id="ezra-8-8"><span class="verse-num">8:8</span> <span class="verse-body">in his enim Ezras magnam disciplinam obtinebat, ne praetermitteret quicquam eorum quae essent ex lege Domini et praeceptis, et docendo universum Israhel omnem iustitiam et iudicia.</span></p>
<p id="ezra-8-9"><span class="verse-num">8:9</span> <span class="verse-body">accedentes autem qui scribebant scripta Artaxersis regis, tradiderunt scriptum quod obvenerat ab Artaxerse rege ad Ezram sacerdotem et lectorem legis Domini; cuius est exemplum subiectum:</span></p>
<p id="ezra-8-10"><span class="verse-num">8:10</span> <span class="verse-body">rex Artaxerses Ezrae sacerdoti et lectori legis Domini salutem.</span></p>
<p id="ezra-8-11"><span class="verse-num">8:11</span> <span class="verse-body">humaniora ego iudicans etiam beneficiis, praecepi eos qui desiderant ex gente Iudaeorum sua sponte et ex sacerdotibus et Levitis qui sunt in regno meo comitari tecum in Hierusalem.</span></p>
<p id="ezra-8-12"><span class="verse-num">8:12</span> <span class="verse-body">si qui ergo cupiunt ire tecum, conveniant et proficiscantur, sicut placuit mihi et septem amicis meis consiliariis,</span></p>
<p id="ezra-8-13"><span class="verse-num">8:13</span> <span class="verse-body">ut visitent ea quae aguntur secundum Iudaeam et Hierusalem observantes sicut habes in lege Domini,</span></p>
<p id="ezra-8-14"><span class="verse-num">8:14</span> <span class="verse-body">et ferant munera Domino Israhel, quae vovi ego et amici, Hierusalem et omne aurum et argentum, quod inventum fuerit in regione Babyloniae, Domino in Hierusalem cum illo,</span></p>
<p id="ezra-8-15"><span class="verse-num">8:15</span> <span class="verse-body">quod donatum est pro ipsa gente in templum Domini eorum quod est in Hierusalem, ut colligatur hoc aurum et argentum ad tauros et arietes et agnos et hedos et quae his sunt congruentia,</span></p>
<p id="ezra-8-16"><span class="verse-num">8:16</span> <span class="verse-body">ut offerant hostias Domino super altare Domini ipsorum quod est in Hierusalem.</span></p>
<p id="ezra-8-17"><span class="verse-num">8:17</span> <span class="verse-body">et omnia quaecumque volueris cum fratribus tuis facere auro et argento, perfice pro voluntate secundum praeceptum Domini Dei tui.</span></p>
<p id="ezra-8-18"><span class="verse-num">8:18</span> <span class="verse-body">et sacrosancta vasa, quae data sunt tibi ad opera domus Domini Dei tui qui est in Hierusalem,</span></p>
<p id="ezra-8-19"><span class="verse-num">8:19</span> <span class="verse-body">et cetera, quaecumque tibi subvenerint ad operam templi Dei tui, dabis de regali gazofilacio.</span></p>
<p id="ezra-8-20"><span class="verse-num">8:20</span> <span class="verse-body">[]</span></p>
<p id="ezra-8-21"><span class="verse-num">8:21</span> <span class="verse-body">et ego quidem rex Artaxerses praecepi custodibus thesaurorum Syriae et Foenicis, ut quaecumque scripserit Ezras sacerdos et lector legis Domini excelsi, diligenter detur ei usque ad argenti talenta centum, similiter autem</span></p>
<p id="ezra-8-22"><span class="verse-num">8:22</span> <span class="verse-body">et usque ad frumenti modios centum et vini amphoras centum, et alia quaecumque abundant sine taxatione.</span></p>
<p id="ezra-8-23"><span class="verse-num">8:23</span> <span class="verse-body">omnia secundum Dei legem fiant Deo altissimo, ne qua forte exsurgat ira in regno regis et filiorum eius.</span></p>
<p id="ezra-8-24"><span class="verse-num">8:24</span> <span class="verse-body">vobis autem dicitur, ut omnibus sacerdotibus et Levitis et sacris cantoribus templi et ianitoribus et servis templi et scribis templi huius</span></p>
<p id="ezra-8-25"><span class="verse-num">8:25</span> <span class="verse-body">nullum tributum neque ulla alia indictio inrogetur, nec habeat quisque potestatem obicere eis quicquam.</span></p>
<p id="ezra-8-26"><span class="verse-num">8:26</span> <span class="verse-body">tu autem Ezras, secundum sapientiam Dei constitue iudices et arbitros in tota Syria et Foenice, et omnes qui legem Dei tui noverunt docebis,</span></p>
<p id="ezra-8-27"><span class="verse-num">8:27</span> <span class="verse-body">ut quotquot transgressi fuerint legem, diligenter plectantur sive morte sive cruciatu sive etiam pecuniae multatione vel abductione.</span></p>
<p id="ezra-8-28"><span class="verse-num">8:28</span> <span class="verse-body">et dixit Ezras scriba: benedictus Dominus patrum meorum, qui dedit haec in cor regis, clarificare domum suam quae est in Hierusalem,</span></p>
<p id="ezra-8-29"><span class="verse-num">8:29</span> <span class="verse-body">et me honorificavit in conspectu regis et consiliariorum et amicorum eius et purpuratorum eius.</span></p>
<p id="ezra-8-30"><span class="verse-num">8:30</span> <span class="verse-body">et ego constans animo factus sum secundum opitulationem Domini Dei mei, et congregavi ex Israhel viros, ut simul ascenderent mecum.</span></p>
<p id="ezra-8-31"><span class="verse-num">8:31</span> <span class="verse-body">et hii sunt praepositi secundum suas patrias et principatus portionales eorum, qui mecum ascenderunt de Babylonia in regno Artaxersis regis:</span></p>
<p id="ezra-8-32"><span class="verse-num">8:32</span> <span class="verse-body">ex filiis Phares Gersomus, ex filiis Iemarut Amielus, filiorum David Attus filius Seceliae,</span></p>
<p id="ezra-8-33"><span class="verse-num">8:33</span> <span class="verse-body">ex filiis Phares Zaccharias et cum eo reversi sunt viri centum quinquaginta,</span></p>
<p id="ezra-8-34"><span class="verse-num">8:34</span> <span class="verse-body">ex filiis ductoris Moab Ilionas Zaraei et cum ipso viri ducenti,</span></p>
<p id="ezra-8-35"><span class="verse-num">8:35</span> <span class="verse-body">ex filiis Zathues Iechonias Zetheeli et cum ipso viri ducenti, ex filiis Addeni filius Ionathae et cum ipso viri ducenti quinquaginta,</span></p>
<p id="ezra-8-36"><span class="verse-num">8:36</span> <span class="verse-body">ex filiis Olam Aesias Gotholiae et cum ipso viri septuaginta,</span></p>
<p id="ezra-8-37"><span class="verse-num">8:37</span> <span class="verse-body">ex filiis Safatiae Zarias Micheli et cum ipso viri octoginta,</span></p>
<p id="ezra-8-38"><span class="verse-num">8:38</span> <span class="verse-body">ex filiis Iob Abdias Iezeli et cum ipso viri ducenti duodecim,</span></p>
<p id="ezra-8-39"><span class="verse-num">8:39</span> <span class="verse-body">ex filiis Baniae Salimoth filius Iosaphiae et cum ipso viri centum sexaginta,</span></p>
<p id="ezra-8-40"><span class="verse-num">8:40</span> <span class="verse-body">ex filiis Beer Zaccharias Bebei et cum ipso viri ducenti octo,</span></p>
<p id="ezra-8-41"><span class="verse-num">8:41</span> <span class="verse-body">ex filiis Asath Iochannes Acariae et cum ipso viri centum decem;</span></p>
<p id="ezra-8-42"><span class="verse-num">8:42</span> <span class="verse-body">ex filiis Adonicam ipsis postremis, et haec sunt nomina eorum: Elifalam filius Iebel et Sameas et cum ipso viri septuaginta, ex filiis Baneae filius Zaccuri et cum ipso viri septuaginta.</span></p>
<p id="ezra-8-43"><span class="verse-num">8:43</span> <span class="verse-body">et congregavi eos ad fluvium qui dicitur Thia, et metati illic sumus triduo, et recognovi eos.</span></p>
<p id="ezra-8-44"><span class="verse-num">8:44</span> <span class="verse-body">et ex filiis sacerdotum et Levitarum non inveni illic.</span></p>
<p id="ezra-8-45"><span class="verse-num">8:45</span> <span class="verse-body">et misi ad Eleazarum et Eccelom et Masman et Maloban et Enaatam et Sameam et Ioribum Natham Ennagan Zacchariam et Mosolamun, ipsos ductores et peritos.</span></p>
<p id="ezra-8-46"><span class="verse-num">8:46</span> <span class="verse-body">et dixi eis ut venirent ad Luddeum ductorem, qui erat apud locum gazofilacii.</span></p>
<p id="ezra-8-47"><span class="verse-num">8:47</span> <span class="verse-body">et mandavi eis ut dicerent Luddeo et fratribus eius et illis qui erant in gazofilacio, ut mitterent nobis eos qui sacerdotio fungerentur in domo Domini Dei nostri.</span></p>
<p id="ezra-8-48"><span class="verse-num">8:48</span> <span class="verse-body">et adduxerunt nobis secundum manum validam Domini Dei nostri viros peritos ex filiis Moolli filii Levi filii Israhel, Sebebian et filios et fratres qui erant decem et octo,</span></p>
<p id="ezra-8-49"><span class="verse-num">8:49</span> <span class="verse-body">Asbian et Annun ex filiis filiorum Chananei et filii eorum viri viginti;</span></p>
<p id="ezra-8-50"><span class="verse-num">8:50</span> <span class="verse-body">et ex his qui in templo serviebant, quos dedit David et ipsi principes ad operationem Levitis, templo servientium ducenti viginti. omnium nomina significata sunt in scripturis.</span></p>
<p id="ezra-8-51"><span class="verse-num">8:51</span> <span class="verse-body">et vovi illic ieiunium iuvenibus in conspectu Domini Dei nostri, ut quaererem ab eo bonum iter nobis et qui nobiscum erant ex filiis et pecoribus propter insidias.</span></p>
<p id="ezra-8-52"><span class="verse-num">8:52</span> <span class="verse-body">erubui enim petere regem pedites et equites in comitatu, tutelae gratia contra adversarios nostros.</span></p>
<p id="ezra-8-53"><span class="verse-num">8:53</span> <span class="verse-body">diximus enim regi, quoniam virtus Domini erit cum eis qui inquirunt eum in omni affectu.</span></p>
<p id="ezra-8-54"><span class="verse-num">8:54</span> <span class="verse-body">et iterum deprecati sumus Dominum Deum nostrum secundum haec, quem et propitium habuimus, et conpotes facti sumus Domini nostri.</span></p>
<p id="ezra-8-55"><span class="verse-num">8:55</span> <span class="verse-body">et separavi ex plebis praepositis et sacerdotibus templi viros duodecim, et Sedebian et Asamian et cum eis ex fratribus eorum viros decem.</span></p>
<p id="ezra-8-56"><span class="verse-num">8:56</span> <span class="verse-body">et adpendi eis argentum et aurum et vasa sacerdotalia domus Domini Dei nostri, quae donaverat rex et consiliarii eius et principes et omnis Israhel.</span></p>
<p id="ezra-8-57"><span class="verse-num">8:57</span> <span class="verse-body">et cum adpendissem, tradidi argenti talenta centum quinquaginta et vasa argentea talentorum centum et auri talenta centum</span></p>
<p id="ezra-8-58"><span class="verse-num">8:58</span> <span class="verse-body">et vasorum aureorum species viginti et vasa aerea de bono aeramento splendentia duodecim auri speciem reddentia.</span></p>
<p id="ezra-8-59"><span class="verse-num">8:59</span> <span class="verse-body">et dixi eis: et vos sancti estis Domino, et vasa quae sunt sancta et aurum et argentum votum est Domino Deo patrum nostrorum.</span></p>
<p id="ezra-8-60"><span class="verse-num">8:60</span> <span class="verse-body">vigilate et custodite, donec tradatis ex plebis praepositis et sacerdotibus et Levitis et principibus civitatum Israhel in Hierusalem in pastoforio domus Domini Dei nostri.</span></p>
<p id="ezra-8-61"><span class="verse-num">8:61</span> <span class="verse-body">et hii qui susceperunt sacerdotes et Levitae aurum et argentum et vasa quae erant in Hierusalem intulerunt in templum Domini.</span></p>
<p id="ezra-8-62"><span class="verse-num">8:62</span> <span class="verse-body">et promovimus a fluvio Thia die duodecima mensis primi, usquequo introivimus in Hierusalem secundum potentem manum Domini Dei nostri, quae super nos erat et liberavit nos ab omnibus inimicis nostris; et venimus in Hierusalem.</span></p>
<p id="ezra-8-63"><span class="verse-num">8:63</span> <span class="verse-body">et cum factus fuisset tertius dies, quarta autem die ponderatum aurum et argentum traditum est in domo Domini Dei nostri Marimoth filio Iori sacerdoti.</span></p>
<p id="ezra-8-64"><span class="verse-num">8:64</span> <span class="verse-body">et cum ipso erat Eleazar filius Finees, et erant cum ipsis Iosabdus filius Iesu et Moedias Banni filius Levitae. ad numerum et ad pondus universa</span></p>
<p id="ezra-8-65"><span class="verse-num">8:65</span> <span class="verse-body">et scriptum est pondus ipsorum eadem hora.</span></p>
<p id="ezra-8-66"><span class="verse-num">8:66</span> <span class="verse-body">qui autem venerunt ex captivitate, obtulerunt sacrificium Domini Israhel tauros duodecim pro omni Israhel arietes octoginta sex,</span></p>
<p id="ezra-8-67"><span class="verse-num">8:67</span> <span class="verse-body">agnos septuaginta duos, hircos pro peccato duodecim, et pro salute vaccas duodecim, omnia sacrificium Domini.</span></p>
<p id="ezra-8-68"><span class="verse-num">8:68</span> <span class="verse-body">et relegerunt praecepta regis regalibus dispensatoribus et subregulis Coelensyriae et Foenicis, et honorificaverunt gentem et templum Domini.</span></p>
<p id="ezra-8-69"><span class="verse-num">8:69</span> <span class="verse-body">et consummatis his accesserunt ad me praepositi dicentes: non segregaverunt genus Israhel et principes et sacerdotes et Levitae</span></p>
<p id="ezra-8-70"><span class="verse-num">8:70</span> <span class="verse-body">et alienigenae gentes et nationes terrae inmunditias suas a Chananeis et Hettheis et Ferezeis et Iebuseis et Moabitis et Aegyptiis et Idumeis.</span></p>
<p id="ezra-8-71"><span class="verse-num">8:71</span> <span class="verse-body">coniuncti enim sunt filiabus eorum et ipsi et filii eorum, et commixtum est semen sanctum alienigenis gentibus terrae; et participes erant praepositi et magistratus iniquitatis huius ab initio ipsius rei.</span></p>
<p id="ezra-8-72"><span class="verse-num">8:72</span> <span class="verse-body">et mox ut audivi ista, conscidi vestimenta et sacram tunicam, et lacerans capillos capitis et barbam sedi dolens et maestus.</span></p>
<p id="ezra-8-73"><span class="verse-num">8:73</span> <span class="verse-body">et convenerunt ad me quotquot tunc movebantur in verbo Domini Dei Israhel, me lugente super iniquitatem istam. et sedebam tristis usque ad vespertinum sacrificium.</span></p>
<p id="ezra-8-74"><span class="verse-num">8:74</span> <span class="verse-body">et surgens a ieiunio, conscissa habens vestimenta et sacram tunicam, ingeniculans et extendens manus ad Dominum</span></p>
<p id="ezra-8-75"><span class="verse-num">8:75</span> <span class="verse-body">dicebam: Domine, confusus sum et reveritus sum ante faciem tuam.</span></p>
<p id="ezra-8-76"><span class="verse-num">8:76</span> <span class="verse-body">peccata enim nostra multiplicata sunt super capita nostra, et iniquitates nostrae exaltatae sunt usque ad caelum,</span></p>
<p id="ezra-8-77"><span class="verse-num">8:77</span> <span class="verse-body">quoniam a temporibus patrum nostrorum sumus in magno peccato usque in hunc diem.</span></p>
<p id="ezra-8-78"><span class="verse-num">8:78</span> <span class="verse-body">et propter peccata nostra et patrum nostrorum sumus traditi cum fratribus nostris et cum sacerdotibus nostris regibus terrae in gladium et captivitatem et depraedationem cum confusione usque in hodiernum diem.</span></p>
<p id="ezra-8-79"><span class="verse-num">8:79</span> <span class="verse-body">et nunc quantum est quod contigit nobis misericordia abs te, Domine Deus, derelinquere nobis radicem et nomen in locum sanctificationis tuae,</span></p>
<p id="ezra-8-80"><span class="verse-num">8:80</span> <span class="verse-body">detegere luminare nostrum in domo Domini Dei nostri, dare nobis cibum in tempore servitutis nostrae.</span></p>
<p id="ezra-8-81"><span class="verse-num">8:81</span> <span class="verse-body">et cum serviremus, non sumus derelicti a Domino Deo nostro, sed constituit nos in gratia penes reges Persarum, dare nobis cibum</span></p>
<p id="ezra-8-82"><span class="verse-num">8:82</span> <span class="verse-body">et clarificare templum Domini nostri et aedificare deserta Sion, dare nobis stabilitatem in Iudaea et in Hierusalem.</span></p>
<p id="ezra-8-83"><span class="verse-num">8:83</span> <span class="verse-body">et nunc quid dicemus, Domine, habentes haec? transgressi enim sumus praecepta tua, quae dedisti in manus puerorum tuorum prophetarum</span></p>
<p id="ezra-8-84"><span class="verse-num">8:84</span> <span class="verse-body">dicens quoniam terra, in quam introistis possidere hereditatem eius, terra polluta est coinquinationibus alienigenarum terrae, et inmunditiae illorum repleverunt eam totam inmunditia sua.</span></p>
<p id="ezra-8-85"><span class="verse-num">8:85</span> <span class="verse-body">et nunc filias vestras non coniungetis filiis illorum, et filias eorum non accipietis filiis vestris.</span></p>
<p id="ezra-8-86"><span class="verse-num">8:86</span> <span class="verse-body">et non inquiretis pacem habere cum illis omni tempore, ut invalescentes manducetis optima terrae, et hereditatem distribuatis filiis vestris usque in aevum.</span></p>
<p id="ezra-8-87"><span class="verse-num">8:87</span> <span class="verse-body">et quae contingunt nobis, omnia fiunt propter opera nostra maligna et magna peccata nostra.</span></p>
<p id="ezra-8-88"><span class="verse-num">8:88</span> <span class="verse-body">et dedisti nobis talem radicem, et rursum reversi sumus transgredi legitima tua, uti commisceremur inmunditiae alienigenarum gentium terrae huius.</span></p>
<p id="ezra-8-89"><span class="verse-num">8:89</span> <span class="verse-body">nonne irasceris nobis perdere nos, quoadusque non relinquatur radix et nomen nostrum?</span></p>
<p id="ezra-8-90"><span class="verse-num">8:90</span> <span class="verse-body">Domine Deus Israhel, verax es; derelicta enim est radix usque in hodiernum diem,</span></p>
<p id="ezra-8-91"><span class="verse-num">8:91</span> <span class="verse-body">ecce nunc sumus in conspectu tuo in iniquitatibus nostris; non est enim adhuc stare ante te in his.</span></p>
<p id="ezra-8-92"><span class="verse-num">8:92</span> <span class="verse-body">et cum adorando confiteretur Ezras flens humi prostratus ante templum, congregati sunt ante eum ex Hierusalem turba magna valde, viri et mulieres et iuvenes et iuvenculae. fletus enim erat magnus in ipsa multitudine.</span></p>
<p id="ezra-8-93"><span class="verse-num">8:93</span> <span class="verse-body">et cum clamasset Iechonias Ieeli ex filiis Israhel, dixit Ezrae: nos in Dominum peccavimus, quod conlocavimus nobis in matrimonium mulieres alienigenas ex gentibus terrae.</span></p>
<p id="ezra-8-94"><span class="verse-num">8:94</span> <span class="verse-body">et nunc est super omnem Israhel. in his ergo sit iusiurandum ad Dominum, expellere omnes uxores nostras quae ex alienigenis sunt cum filiis earum,</span></p>
<p id="ezra-8-95"><span class="verse-num">8:95</span> <span class="verse-body">sicut tibi decretum est a maioribus secundum legem Domini. exsurgens explica,</span></p>
<p id="ezra-8-96"><span class="verse-num">8:96</span> <span class="verse-body">ad te enim spectat hoc negotium, et nos tecum sumus. viriliter fac.</span></p>
<p id="ezra-8-97"><span class="verse-num">8:97</span> <span class="verse-body">et exsurgens Ezras adiuravit principes sacerdotum et Levitas et omnem Israhel facere secundum haec, et iuraverunt. __________________________________________________________________</span></p>
<h2 id="ezra-ch-9">Chapter 9</h2>
<p class="verses"><a href="#ezra-9-1">1</a> <a href="#ezra-9-2">2</a> <a href="#ezra-9-3">3</a> <a href="#ezra-9-4">4</a> <a href="#ezra-9-5">5</a> <a href="#ezra-9-6">6</a> <a href="#ezra-9-7">7</a> <a href="#ezra-9-8">8</a> <a href="#ezra-9-9">9</a> <a href="#ezra-9-10">10</a> <a href="#ezra-9-11">11</a> <a href="#ezra-9-12">12</a> <a href="#ezra-9-13">13</a> <a href="#ezra-9-14">14</a> <a href="#ezra-9-15">15</a> <a href="#ezra-9-16">16</a> <a href="#ezra-9-17">17</a> <a href="#ezra-9-18">18</a> <a href="#ezra-9-19">19</a> <a href="#ezra-9-20">20</a> <a href="#ezra-9-21">21</a> <a href="#ezra-9-22">22</a> <a href="#ezra-9-23">23</a> <a href="#ezra-9-24">24</a> <a href="#ezra-9-25">25</a> <a href="#ezra-9-26">26</a> <a href="#ezra-9-27">27</a> <a href="#ezra-9-28">28</a> <a href="#ezra-9-29">29</a> <a href="#ezra-9-30">30</a> <a href="#ezra-9-31">31</a> <a href="#ezra-9-32">32</a> <a href="#ezra-9-33">33</a> <a href="#ezra-9-34">34</a> <a href="#ezra-9-35">35</a> <a href="#ezra-9-36">36</a> <a href="#ezra-9-37">37</a> <a href="#ezra-9-38">38</a> <a href="#ezra-9-39">39</a> <a href="#ezra-9-40">40</a> <a href="#ezra-9-41">41</a> <a href="#ezra-9-42">42</a> <a href="#ezra-9-43">43</a></p>
<p id="ezra-9-1"><span class="verse-num">9:1</span> <span class="verse-body">et exsurgens Ezras ab ante atrium templi, abiit in pastoforium Ionathae filii Nasibi.</span></p>
<p id="ezra-9-2"><span class="verse-num">9:2</span> <span class="verse-body">et hospitatus illic, non gustavit panem nec aquam bibit, lugens super iniquitates multitudinis.</span></p>
<p id="ezra-9-3"><span class="verse-num">9:3</span> <span class="verse-body">et facta est praedicatio in omni Iudaea et in Hierusalem omnibus qui erant ex captivitate congregari in Hierusalem</span></p>
<p id="ezra-9-4"><span class="verse-num">9:4</span> <span class="verse-body">et quicumque non occurrerit biduo aut triduo diei secundum iudicium adsidentium seniorum, tollentur facultates eius, et ipse alienus iudicabitur a multitudine captivitatis.</span></p>
<p id="ezra-9-5"><span class="verse-num">9:5</span> <span class="verse-body">et congregati sunt omnes qui erant ex tribu Iuda et Beniamin in tribus diebus in Hierusalem; hic mensis est nonus, vicesima mensis.</span></p>
<p id="ezra-9-6"><span class="verse-num">9:6</span> <span class="verse-body">et adsedit omnis multitudo in area templi, trementes propter hiemem praesentem.</span></p>
<p id="ezra-9-7"><span class="verse-num">9:7</span> <span class="verse-body">et exsurgens Ezras dixit illis: vos inique fecistis conlocando vobis in matrimonium uxores alienigenas, ut adderetis ad peccata Israhel.</span></p>
<p id="ezra-9-8"><span class="verse-num">9:8</span> <span class="verse-body">et nunc date confessionem et magnificentiam Domino Deo patrum nostrorum,</span></p>
<p id="ezra-9-9"><span class="verse-num">9:9</span> <span class="verse-body">et perficite voluntatem ipsius et discedite a gentibus terrae et ab uxoribus alienigenis.</span></p>
<p id="ezra-9-10"><span class="verse-num">9:10</span> <span class="verse-body">et clamavit omnis multitudo et dixerunt magna voce: sicut dixisti faciemus.</span></p>
<p id="ezra-9-11"><span class="verse-num">9:11</span> <span class="verse-body">sed quoniam multitudo magna est, et tempus hiberni est et non possumus in subdiali parte stare, et hoc opus non est nobis unius diei neque bidui, multum in his peccavimus,</span></p>
<p id="ezra-9-12"><span class="verse-num">9:12</span> <span class="verse-body">stent praepositi multitudinis et omnes qui nobiscum inhabitant et quotquot habent apud se uxores alienigenas,</span></p>
<p id="ezra-9-13"><span class="verse-num">9:13</span> <span class="verse-body">et adsistant accepto tempore et ex omni loco presbyteri et iudices, usquequo solvant iram Domini negotii huius.</span></p>
<p id="ezra-9-14"><span class="verse-num">9:14</span> <span class="verse-body">Ionatha $W!c autem filius Ezeli et Ozias Thochani susceperunt secundum haec, et Bosoramus et Levis et Sabbatheus simul cooperati sunt cum illis.</span></p>
<p id="ezra-9-15"><span class="verse-num">9:15</span> <span class="verse-body">et fecerunt secundum haec omnia universi qui erant ex captivitate.</span></p>
<p id="ezra-9-16"><span class="verse-num">9:16</span> <span class="verse-body">et elegit sibi viros Ezras sacerdos, principes magnos de patribus eorum secundum nomina, et consederunt novilunio mensis decimi examinare negotium istud.</span></p>
<p id="ezra-9-17"><span class="verse-num">9:17</span> <span class="verse-body">et determinatum est de viris qui habebant uxores alienigenas usque ad neomenia primi mensis.</span></p>
<p id="ezra-9-18"><span class="verse-num">9:18</span> <span class="verse-body">et inventi sunt ex sacerdotibus commixti qui habebant alienigenas uxores:</span></p>
<p id="ezra-9-19"><span class="verse-num">9:19</span> <span class="verse-body">ex filiis Iesu filii Iosedech et fratribus eius Maseas et Eliezerus et Ioribus et Ioadeus.</span></p>
<p id="ezra-9-20"><span class="verse-num">9:20</span> <span class="verse-body">et iniecerunt manus, ut expellerent uxores suas, et ad litandum in exoratione arietem pro ignorantia sua.</span></p>
<p id="ezra-9-21"><span class="verse-num">9:21</span> <span class="verse-body">et ex filiis Emmeri Masseas et Esses et Ieel et Azarias.</span></p>
<p id="ezra-9-22"><span class="verse-num">9:22</span> <span class="verse-body">et ex filiis Fosor Elionia, Assias, Ismahelus et Nathanaelus, Ioceddeus et Talsas.</span></p>
<p id="ezra-9-23"><span class="verse-num">9:23</span> <span class="verse-body">et ex Levitis Iozabdus et Semeis et Colius et Calitas et Fatheas et Coluas et Elionas.</span></p>
<p id="ezra-9-24"><span class="verse-num">9:24</span> <span class="verse-body">ex sacris cantoribus Eliasubus Zaccurus.</span></p>
<p id="ezra-9-25"><span class="verse-num">9:25</span> <span class="verse-body">ex ostiariis Sallumus et Tolbanes.</span></p>
<p id="ezra-9-26"><span class="verse-num">9:26</span> <span class="verse-body">et ex Israhel: ex filiis Foroos Ieremias et Ieddias et Melchias et Mielus et Eleazarus et Iemmebias et Baninas.</span></p>
<p id="ezra-9-27"><span class="verse-num">9:27</span> <span class="verse-body">et ex filiis Iolam Mamthanias et Zaccharias, Iezrelus et Iobdius et Herimoth et Helias.</span></p>
<p id="ezra-9-28"><span class="verse-num">9:28</span> <span class="verse-body">et ex filiis Zathom Eliadas et Eliasimus et Othias et Larimoth et Zabdus et Zebedias.</span></p>
<p id="ezra-9-29"><span class="verse-num">9:29</span> <span class="verse-body">et ex filiis Bebe Iohannes et Ananias et Zabdias et Emethis.</span></p>
<p id="ezra-9-30"><span class="verse-num">9:30</span> <span class="verse-body">et ex filiis Banni Olamus et Malluchus et Ieddaeus et Iasub et Asubus et Hierimoth.</span></p>
<p id="ezra-9-31"><span class="verse-num">9:31</span> <span class="verse-body">et ex filiis Addin Naathus et Moosias et Calchurus et Raanas et Baseas, Mathathias et Beseel et Bonnus et Manasses.</span></p>
<p id="ezra-9-32"><span class="verse-num">9:32</span> <span class="verse-body">et ex filiis Nuae Noneas et Aseas et Melchias et Sameas et Simon, Beniamin et Malchus et Marras.</span></p>
<p id="ezra-9-33"><span class="verse-num">9:33</span> <span class="verse-body">et ex filiis Asom Carianeus, Mathathias et Bannus et Elifalat et Manasses et Semei.</span></p>
<p id="ezra-9-34"><span class="verse-num">9:34</span> <span class="verse-body">et ex filiis Banni Ieremias et Moodias et Abramus et Ioel et Baneas et Pelias et Ionas et Marimoth et Eliasib et Mathaneus et Eliasis et Zorisas et Diaelus et Samedius et Sambris et Iosephus.</span></p>
<p id="ezra-9-35"><span class="verse-num">9:35</span> <span class="verse-body">et ex filiis Nobaei Idaelus et Mathathias et Sabadus et Zetheda Sednu et Iessei Baneas.</span></p>
<p id="ezra-9-36"><span class="verse-num">9:36</span> <span class="verse-body">omnes isti coniunxerunt sibi uxores alienigenas, et dimiserunt eas cum filiis.</span></p>
<p id="ezra-9-37"><span class="verse-num">9:37</span> <span class="verse-body">et inhabitaverunt sacerdotes et Levitae et qui erant ex Israhel in Hierusalem et in tota regione una novilunio mensis septimi, et erant filii Israhel in commorationibus suis.</span></p>
<p id="ezra-9-38"><span class="verse-num">9:38</span> <span class="verse-body">et congregata est omnis multitudo simul in aream quae est ab oriente portae sacrae.</span></p>
<p id="ezra-9-39"><span class="verse-num">9:39</span> <span class="verse-body">et dixerunt Ezrae pontifici et lectori, ut adferret legem Moysi quae tradita est a Domino Deo Israhel.</span></p>
<p id="ezra-9-40"><span class="verse-num">9:40</span> <span class="verse-body">et adtulit Ezras pontifex legem omni multitudini eorum a viro usque ad mulierem et omnibus sacerdotibus, audire legem novilunio mensis septimi.</span></p>
<p id="ezra-9-41"><span class="verse-num">9:41</span> <span class="verse-body">et legebat in area quae est ante sacram portam templi a prima luce usque ad vesperam coram viris et mulieribus, et dederunt omnes sensum ad legem.</span></p>
<p id="ezra-9-42"><span class="verse-num">9:42</span> <span class="verse-body">et stetit Ezras sacerdos et lector legis super ligneum tribunal quod fabricatum erat.</span></p>
<p id="ezra-9-43"><span class="verse-num">9:43</span> <span class="verse-body">et steterunt ad eum Mathathias, Samus, Ananias, Azarias, Urias, Ezechias, et Balsamus ad dexteram,</span></p>
