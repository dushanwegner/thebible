<h1>Romans</h1>
<p class="chapters"><a href="#romans-ch-1">1</a> <a href="#romans-ch-2">2</a> <a href="#romans-ch-3">3</a> <a href="#romans-ch-4">4</a> <a href="#romans-ch-5">5</a> <a href="#romans-ch-6">6</a> <a href="#romans-ch-7">7</a> <a href="#romans-ch-8">8</a> <a href="#romans-ch-9">9</a> <a href="#romans-ch-10">10</a> <a href="#romans-ch-11">11</a> <a href="#romans-ch-12">12</a> <a href="#romans-ch-13">13</a> <a href="#romans-ch-14">14</a> <a href="#romans-ch-15">15</a> <a href="#romans-ch-16">16</a></p>
<h2 id="romans-ch-1">Chapter 1</h2>
<p class="verses"><a href="#romans-1-1">1</a> <a href="#romans-1-2">2</a> <a href="#romans-1-3">3</a> <a href="#romans-1-4">4</a> <a href="#romans-1-5">5</a> <a href="#romans-1-6">6</a> <a href="#romans-1-7">7</a> <a href="#romans-1-8">8</a> <a href="#romans-1-9">9</a> <a href="#romans-1-10">10</a> <a href="#romans-1-11">11</a> <a href="#romans-1-12">12</a> <a href="#romans-1-13">13</a> <a href="#romans-1-14">14</a> <a href="#romans-1-15">15</a> <a href="#romans-1-16">16</a> <a href="#romans-1-17">17</a> <a href="#romans-1-18">18</a> <a href="#romans-1-19">19</a> <a href="#romans-1-20">20</a> <a href="#romans-1-21">21</a> <a href="#romans-1-22">22</a> <a href="#romans-1-23">23</a> <a href="#romans-1-24">24</a> <a href="#romans-1-25">25</a> <a href="#romans-1-26">26</a> <a href="#romans-1-27">27</a> <a href="#romans-1-28">28</a> <a href="#romans-1-29">29</a> <a href="#romans-1-30">30</a> <a href="#romans-1-31">31</a> <a href="#romans-1-32">32</a></p>
<p id="romans-1-1"><span class="verse-num">1:1</span> <span class="verse-body">Paulus servus Christi Iesu vocatus apostolus segregatus in evangelium Dei</span></p>
<p id="romans-1-2"><span class="verse-num">1:2</span> <span class="verse-body">quod ante promiserat per prophetas suos in scripturis sanctis</span></p>
<p id="romans-1-3"><span class="verse-num">1:3</span> <span class="verse-body">de Filio suo qui factus est ex semine David secundum carnem</span></p>
<p id="romans-1-4"><span class="verse-num">1:4</span> <span class="verse-body">qui praedestinatus est Filius Dei in virtute secundum Spiritum sanctificationis ex resurrectione mortuorum Iesu Christi Domini nostri</span></p>
<p id="romans-1-5"><span class="verse-num">1:5</span> <span class="verse-body">per quem accepimus gratiam et apostolatum ad oboediendum fidei in omnibus gentibus pro nomine eius</span></p>
<p id="romans-1-6"><span class="verse-num">1:6</span> <span class="verse-body">in quibus estis et vos vocati Iesu Christi</span></p>
<p id="romans-1-7"><span class="verse-num">1:7</span> <span class="verse-body">omnibus qui sunt Romae dilectis Dei vocatis sanctis gratia vobis et pax a Deo Patre nostro et Domino Iesu Christo</span></p>
<p id="romans-1-8"><span class="verse-num">1:8</span> <span class="verse-body">primum quidem gratias ago Deo meo per Iesum Christum pro omnibus vobis quia fides vestra adnuntiatur in universo mundo</span></p>
<p id="romans-1-9"><span class="verse-num">1:9</span> <span class="verse-body">testis enim mihi est Deus cui servio in spiritu meo in evangelio Filii eius quod sine intermissione memoriam vestri facio</span></p>
<p id="romans-1-10"><span class="verse-num">1:10</span> <span class="verse-body">semper in orationibus meis obsecrans si quo modo tandem aliquando prosperum iter habeam in voluntate Dei veniendi ad vos</span></p>
<p id="romans-1-11"><span class="verse-num">1:11</span> <span class="verse-body">desidero enim videre vos ut aliquid inpertiar gratiae vobis spiritalis ad confirmandos vos</span></p>
<p id="romans-1-12"><span class="verse-num">1:12</span> <span class="verse-body">id est simul consolari in vobis per eam quae invicem est fidem vestram atque meam</span></p>
<p id="romans-1-13"><span class="verse-num">1:13</span> <span class="verse-body">nolo autem vos ignorare fratres quia saepe proposui venire ad vos et prohibitus sum usque adhuc ut aliquem fructum habeam et in vobis sicut et in ceteris gentibus</span></p>
<p id="romans-1-14"><span class="verse-num">1:14</span> <span class="verse-body">Graecis ac barbaris sapientibus et insipientibus debitor sum</span></p>
<p id="romans-1-15"><span class="verse-num">1:15</span> <span class="verse-body">ita quod in me promptum est et vobis qui Romae estis evangelizare</span></p>
<p id="romans-1-16"><span class="verse-num">1:16</span> <span class="verse-body">non enim erubesco evangelium virtus enim Dei est in salutem omni credenti Iudaeo primum et Graeco</span></p>
<p id="romans-1-17"><span class="verse-num">1:17</span> <span class="verse-body">iustitia enim Dei in eo revelatur ex fide in fidem sicut scriptum est iustus autem ex fide vivit</span></p>
<p id="romans-1-18"><span class="verse-num">1:18</span> <span class="verse-body">revelatur enim ira Dei de caelo super omnem impietatem et iniustitiam hominum eorum qui veritatem in iniustitiam detinent</span></p>
<p id="romans-1-19"><span class="verse-num">1:19</span> <span class="verse-body">quia quod notum est Dei manifestum est in illis Deus enim illis manifestavit</span></p>
<p id="romans-1-20"><span class="verse-num">1:20</span> <span class="verse-body">invisibilia enim ipsius a creatura mundi per ea quae facta sunt intellecta conspiciuntur sempiterna quoque eius virtus et divinitas ut sint inexcusabiles</span></p>
<p id="romans-1-21"><span class="verse-num">1:21</span> <span class="verse-body">quia cum cognovissent Deum non sicut Deum glorificaverunt aut gratias egerunt sed evanuerunt in cogitationibus suis et obscuratum est insipiens cor eorum</span></p>
<p id="romans-1-22"><span class="verse-num">1:22</span> <span class="verse-body">dicentes enim se esse sapientes stulti facti sunt</span></p>
<p id="romans-1-23"><span class="verse-num">1:23</span> <span class="verse-body">et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium</span></p>
<p id="romans-1-24"><span class="verse-num">1:24</span> <span class="verse-body">propter quod tradidit illos Deus in desideria cordis eorum in inmunditiam ut contumeliis adficiant corpora sua in semet ipsis</span></p>
<p id="romans-1-25"><span class="verse-num">1:25</span> <span class="verse-body">qui commutaverunt veritatem Dei in mendacio et coluerunt et servierunt creaturae potius quam creatori qui est benedictus in saecula amen</span></p>
<p id="romans-1-26"><span class="verse-num">1:26</span> <span class="verse-body">propterea tradidit illos Deus in passiones ignominiae nam feminae eorum inmutaverunt naturalem usum in eum usum qui est contra naturam</span></p>
<p id="romans-1-27"><span class="verse-num">1:27</span> <span class="verse-body">similiter autem et masculi relicto naturali usu feminae exarserunt in desideriis suis in invicem masculi in masculos turpitudinem operantes et mercedem quam oportuit erroris sui in semet ipsis recipientes</span></p>
<p id="romans-1-28"><span class="verse-num">1:28</span> <span class="verse-body">et sicut non probaverunt Deum habere in notitia tradidit eos Deus in reprobum sensum ut faciant quae non conveniunt</span></p>
<p id="romans-1-29"><span class="verse-num">1:29</span> <span class="verse-body">repletos omni iniquitate malitia fornicatione avaritia nequitia plenos invidia homicidio contentione dolo malignitate susurrones</span></p>
<p id="romans-1-30"><span class="verse-num">1:30</span> <span class="verse-body">detractores Deo odibiles contumeliosos superbos elatos inventores malorum parentibus non oboedientes</span></p>
<p id="romans-1-31"><span class="verse-num">1:31</span> <span class="verse-body">insipientes inconpositos sine affectione absque foedere sine misericordia</span></p>
<p id="romans-1-32"><span class="verse-num">1:32</span> <span class="verse-body">qui cum iustitiam Dei cognovissent non intellexerunt quoniam qui talia agunt digni sunt morte non solum ea faciunt sed et consentiunt facientibus</span></p>
<h2 id="romans-ch-2">Chapter 2</h2>
<p class="verses"><a href="#romans-2-1">1</a> <a href="#romans-2-2">2</a> <a href="#romans-2-3">3</a> <a href="#romans-2-4">4</a> <a href="#romans-2-5">5</a> <a href="#romans-2-6">6</a> <a href="#romans-2-7">7</a> <a href="#romans-2-8">8</a> <a href="#romans-2-9">9</a> <a href="#romans-2-10">10</a> <a href="#romans-2-11">11</a> <a href="#romans-2-12">12</a> <a href="#romans-2-13">13</a> <a href="#romans-2-14">14</a> <a href="#romans-2-15">15</a> <a href="#romans-2-16">16</a> <a href="#romans-2-17">17</a> <a href="#romans-2-18">18</a> <a href="#romans-2-19">19</a> <a href="#romans-2-20">20</a> <a href="#romans-2-21">21</a> <a href="#romans-2-22">22</a> <a href="#romans-2-23">23</a> <a href="#romans-2-24">24</a> <a href="#romans-2-25">25</a> <a href="#romans-2-26">26</a> <a href="#romans-2-27">27</a> <a href="#romans-2-28">28</a> <a href="#romans-2-29">29</a></p>
<p id="romans-2-1"><span class="verse-num">2:1</span> <span class="verse-body">propter quod inexcusabilis es o homo omnis qui iudicas in quo enim iudicas alterum te ipsum condemnas eadem enim agis qui iudicas</span></p>
<p id="romans-2-2"><span class="verse-num">2:2</span> <span class="verse-body">scimus enim quoniam iudicium Dei est secundum veritatem in eos qui talia agunt</span></p>
<p id="romans-2-3"><span class="verse-num">2:3</span> <span class="verse-body">existimas autem hoc o homo qui iudicas eos qui talia agunt et facis ea quia tu effugies iudicium Dei</span></p>
<p id="romans-2-4"><span class="verse-num">2:4</span> <span class="verse-body">an divitias bonitatis eius et patientiae et longanimitatis contemnis ignorans quoniam benignitas Dei ad paenitentiam te adducit</span></p>
<p id="romans-2-5"><span class="verse-num">2:5</span> <span class="verse-body">secundum duritiam autem tuam et inpaenitens cor thesaurizas tibi iram in die irae et revelationis iusti iudicii Dei</span></p>
<p id="romans-2-6"><span class="verse-num">2:6</span> <span class="verse-body">qui reddet unicuique secundum opera eius</span></p>
<p id="romans-2-7"><span class="verse-num">2:7</span> <span class="verse-body">his quidem qui secundum patientiam boni operis gloriam et honorem et incorruptionem quaerentibus vitam aeternam</span></p>
<p id="romans-2-8"><span class="verse-num">2:8</span> <span class="verse-body">his autem qui ex contentione et qui non adquiescunt veritati credunt autem iniquitati ira et indignatio</span></p>
<p id="romans-2-9"><span class="verse-num">2:9</span> <span class="verse-body">tribulatio et angustia in omnem animam hominis operantis malum Iudaei primum et Graeci</span></p>
<p id="romans-2-10"><span class="verse-num">2:10</span> <span class="verse-body">gloria autem et honor et pax omni operanti bonum Iudaeo primum et Graeco</span></p>
<p id="romans-2-11"><span class="verse-num">2:11</span> <span class="verse-body">non est enim personarum acceptio apud Deum</span></p>
<p id="romans-2-12"><span class="verse-num">2:12</span> <span class="verse-body">quicumque enim sine lege peccaverunt sine lege et peribunt et quicumque in lege peccaverunt per legem iudicabuntur</span></p>
<p id="romans-2-13"><span class="verse-num">2:13</span> <span class="verse-body">non enim auditores legis iusti sunt apud Deum sed factores legis iustificabuntur</span></p>
<p id="romans-2-14"><span class="verse-num">2:14</span> <span class="verse-body">cum enim gentes quae legem non habent naturaliter quae legis sunt faciunt eiusmodi legem non habentes ipsi sibi sunt lex</span></p>
<p id="romans-2-15"><span class="verse-num">2:15</span> <span class="verse-body">qui ostendunt opus legis scriptum in cordibus suis testimonium reddente illis conscientia ipsorum et inter se invicem cogitationum accusantium aut etiam defendentium</span></p>
<p id="romans-2-16"><span class="verse-num">2:16</span> <span class="verse-body">in die cum iudicabit Deus occulta hominum secundum evangelium meum per Iesum Christum</span></p>
<p id="romans-2-17"><span class="verse-num">2:17</span> <span class="verse-body">si autem tu Iudaeus cognominaris et requiescis in lege et gloriaris in Deo</span></p>
<p id="romans-2-18"><span class="verse-num">2:18</span> <span class="verse-body">et nosti voluntatem et probas utiliora instructus per legem</span></p>
<p id="romans-2-19"><span class="verse-num">2:19</span> <span class="verse-body">confidis te ipsum ducem esse caecorum lumen eorum qui in tenebris sunt</span></p>
<p id="romans-2-20"><span class="verse-num">2:20</span> <span class="verse-body">eruditorem insipientium magistrum infantium habentem formam scientiae et veritatis in lege</span></p>
<p id="romans-2-21"><span class="verse-num">2:21</span> <span class="verse-body">qui ergo alium doces te ipsum non doces qui praedicas non furandum furaris</span></p>
<p id="romans-2-22"><span class="verse-num">2:22</span> <span class="verse-body">qui dicis non moechandum moecharis qui abominaris idola sacrilegium facis</span></p>
<p id="romans-2-23"><span class="verse-num">2:23</span> <span class="verse-body">qui in lege gloriaris per praevaricationem legis Deum inhonoras</span></p>
<p id="romans-2-24"><span class="verse-num">2:24</span> <span class="verse-body">nomen enim Dei per vos blasphematur inter gentes sicut scriptum est</span></p>
<p id="romans-2-25"><span class="verse-num">2:25</span> <span class="verse-body">circumcisio quidem prodest si legem observes si autem praevaricator legis sis circumcisio tua praeputium facta est</span></p>
<p id="romans-2-26"><span class="verse-num">2:26</span> <span class="verse-body">si igitur praeputium iustitias legis custodiat nonne praeputium illius in circumcisionem reputabitur</span></p>
<p id="romans-2-27"><span class="verse-num">2:27</span> <span class="verse-body">et iudicabit quod ex natura est praeputium legem consummans te qui per litteram et circumcisionem praevaricator legis es</span></p>
<p id="romans-2-28"><span class="verse-num">2:28</span> <span class="verse-body">non enim qui in manifesto Iudaeus est neque quae in manifesto in carne circumcisio</span></p>
<p id="romans-2-29"><span class="verse-num">2:29</span> <span class="verse-body">sed qui in abscondito Iudaeus et circumcisio cordis in spiritu non littera cuius laus non ex hominibus sed ex Deo est</span></p>
<h2 id="romans-ch-3">Chapter 3</h2>
<p class="verses"><a href="#romans-3-1">1</a> <a href="#romans-3-2">2</a> <a href="#romans-3-3">3</a> <a href="#romans-3-4">4</a> <a href="#romans-3-5">5</a> <a href="#romans-3-6">6</a> <a href="#romans-3-7">7</a> <a href="#romans-3-8">8</a> <a href="#romans-3-9">9</a> <a href="#romans-3-10">10</a> <a href="#romans-3-11">11</a> <a href="#romans-3-12">12</a> <a href="#romans-3-13">13</a> <a href="#romans-3-14">14</a> <a href="#romans-3-15">15</a> <a href="#romans-3-16">16</a> <a href="#romans-3-17">17</a> <a href="#romans-3-18">18</a> <a href="#romans-3-19">19</a> <a href="#romans-3-20">20</a> <a href="#romans-3-21">21</a> <a href="#romans-3-22">22</a> <a href="#romans-3-23">23</a> <a href="#romans-3-24">24</a> <a href="#romans-3-25">25</a> <a href="#romans-3-26">26</a> <a href="#romans-3-27">27</a> <a href="#romans-3-28">28</a> <a href="#romans-3-29">29</a> <a href="#romans-3-30">30</a> <a href="#romans-3-31">31</a></p>
<p id="romans-3-1"><span class="verse-num">3:1</span> <span class="verse-body">quid ergo amplius est Iudaeo aut quae utilitas circumcisionis</span></p>
<p id="romans-3-2"><span class="verse-num">3:2</span> <span class="verse-body">multum per omnem modum primum quidem quia credita sunt illis eloquia Dei</span></p>
<p id="romans-3-3"><span class="verse-num">3:3</span> <span class="verse-body">quid enim si quidam illorum non crediderunt numquid incredulitas illorum fidem Dei evacuabit absit</span></p>
<p id="romans-3-4"><span class="verse-num">3:4</span> <span class="verse-body">est autem Deus verax omnis autem homo mendax sicut scriptum est ut iustificeris in sermonibus tuis et vincas cum iudicaris</span></p>
<p id="romans-3-5"><span class="verse-num">3:5</span> <span class="verse-body">si autem iniquitas nostra iustitiam Dei commendat quid dicemus numquid iniquus Deus qui infert iram secundum hominem dico</span></p>
<p id="romans-3-6"><span class="verse-num">3:6</span> <span class="verse-body">absit alioquin quomodo iudicabit Deus mundum</span></p>
<p id="romans-3-7"><span class="verse-num">3:7</span> <span class="verse-body">si enim veritas Dei in meo mendacio abundavit in gloriam ipsius quid adhuc et ego tamquam peccator iudicor</span></p>
<p id="romans-3-8"><span class="verse-num">3:8</span> <span class="verse-body">et non sicut blasphemamur et sicut aiunt nos quidam dicere faciamus mala ut veniant bona quorum damnatio iusta est</span></p>
<p id="romans-3-9"><span class="verse-num">3:9</span> <span class="verse-body">quid igitur praecellimus eos nequaquam causati enim sumus Iudaeos et Graecos omnes sub peccato esse</span></p>
<p id="romans-3-10"><span class="verse-num">3:10</span> <span class="verse-body">sicut scriptum est quia non est iustus quisquam</span></p>
<p id="romans-3-11"><span class="verse-num">3:11</span> <span class="verse-body">non est intellegens non est requirens Deum</span></p>
<p id="romans-3-12"><span class="verse-num">3:12</span> <span class="verse-body">omnes declinaverunt simul inutiles facti sunt non est qui faciat bonum non est usque ad unum</span></p>
<p id="romans-3-13"><span class="verse-num">3:13</span> <span class="verse-body">sepulchrum patens est guttur eorum linguis suis dolose agebant venenum aspidum sub labiis eorum</span></p>
<p id="romans-3-14"><span class="verse-num">3:14</span> <span class="verse-body">quorum os maledictione et amaritudine plenum est</span></p>
<p id="romans-3-15"><span class="verse-num">3:15</span> <span class="verse-body">veloces pedes eorum ad effundendum sanguinem</span></p>
<p id="romans-3-16"><span class="verse-num">3:16</span> <span class="verse-body">contritio et infelicitas in viis eorum</span></p>
<p id="romans-3-17"><span class="verse-num">3:17</span> <span class="verse-body">et viam pacis non cognoverunt</span></p>
<p id="romans-3-18"><span class="verse-num">3:18</span> <span class="verse-body">non est timor Dei ante oculos eorum</span></p>
<p id="romans-3-19"><span class="verse-num">3:19</span> <span class="verse-body">scimus autem quoniam quaecumque lex loquitur his qui in lege sunt loquitur ut omne os obstruatur et subditus fiat omnis mundus Deo</span></p>
<p id="romans-3-20"><span class="verse-num">3:20</span> <span class="verse-body">quia ex operibus legis non iustificabitur omnis caro coram illo per legem enim cognitio peccati</span></p>
<p id="romans-3-21"><span class="verse-num">3:21</span> <span class="verse-body">nunc autem sine lege iustitia Dei manifestata est testificata a lege et prophetis</span></p>
<p id="romans-3-22"><span class="verse-num">3:22</span> <span class="verse-body">iustitia autem Dei per fidem Iesu Christi super omnes qui credunt non enim est distinctio</span></p>
<p id="romans-3-23"><span class="verse-num">3:23</span> <span class="verse-body">omnes enim peccaverunt et egent gloriam Dei</span></p>
<p id="romans-3-24"><span class="verse-num">3:24</span> <span class="verse-body">iustificati gratis per gratiam ipsius per redemptionem quae est in Christo Iesu</span></p>
<p id="romans-3-25"><span class="verse-num">3:25</span> <span class="verse-body">quem proposuit Deus propitiationem per fidem in sanguine ipsius ad ostensionem iustitiae suae propter remissionem praecedentium delictorum</span></p>
<p id="romans-3-26"><span class="verse-num">3:26</span> <span class="verse-body">in sustentatione Dei ad ostensionem iustitiae eius in hoc tempore ut sit ipse iustus et iustificans eum qui ex fide est Iesu</span></p>
<p id="romans-3-27"><span class="verse-num">3:27</span> <span class="verse-body">ubi est ergo gloriatio exclusa est per quam legem factorum non sed per legem fidei</span></p>
<p id="romans-3-28"><span class="verse-num">3:28</span> <span class="verse-body">arbitramur enim iustificari hominem per fidem sine operibus legis</span></p>
<p id="romans-3-29"><span class="verse-num">3:29</span> <span class="verse-body">an Iudaeorum Deus tantum nonne et gentium immo et gentium</span></p>
<p id="romans-3-30"><span class="verse-num">3:30</span> <span class="verse-body">quoniam quidem unus Deus qui iustificabit circumcisionem ex fide et praeputium per fidem</span></p>
<p id="romans-3-31"><span class="verse-num">3:31</span> <span class="verse-body">legem ergo destruimus per fidem absit sed legem statuimus</span></p>
<h2 id="romans-ch-4">Chapter 4</h2>
<p class="verses"><a href="#romans-4-1">1</a> <a href="#romans-4-2">2</a> <a href="#romans-4-3">3</a> <a href="#romans-4-4">4</a> <a href="#romans-4-5">5</a> <a href="#romans-4-6">6</a> <a href="#romans-4-7">7</a> <a href="#romans-4-8">8</a> <a href="#romans-4-9">9</a> <a href="#romans-4-10">10</a> <a href="#romans-4-11">11</a> <a href="#romans-4-12">12</a> <a href="#romans-4-13">13</a> <a href="#romans-4-14">14</a> <a href="#romans-4-15">15</a> <a href="#romans-4-16">16</a> <a href="#romans-4-17">17</a> <a href="#romans-4-18">18</a> <a href="#romans-4-19">19</a> <a href="#romans-4-20">20</a> <a href="#romans-4-21">21</a> <a href="#romans-4-22">22</a> <a href="#romans-4-23">23</a> <a href="#romans-4-24">24</a> <a href="#romans-4-25">25</a></p>
<p id="romans-4-1"><span class="verse-num">4:1</span> <span class="verse-body">quid ergo dicemus invenisse Abraham patrem nostrum secundum carnem</span></p>
<p id="romans-4-2"><span class="verse-num">4:2</span> <span class="verse-body">si enim Abraham ex operibus iustificatus est habet gloriam sed non apud Deum</span></p>
<p id="romans-4-3"><span class="verse-num">4:3</span> <span class="verse-body">quid enim scriptura dicit credidit Abraham Deo et reputatum est illi ad iustitiam</span></p>
<p id="romans-4-4"><span class="verse-num">4:4</span> <span class="verse-body">ei autem qui operatur merces non inputatur secundum gratiam sed secundum debitum</span></p>
<p id="romans-4-5"><span class="verse-num">4:5</span> <span class="verse-body">ei vero qui non operatur credenti autem in eum qui iustificat impium reputatur fides eius ad iustitiam</span></p>
<p id="romans-4-6"><span class="verse-num">4:6</span> <span class="verse-body">sicut et David dicit beatitudinem hominis cui Deus accepto fert iustitiam sine operibus</span></p>
<p id="romans-4-7"><span class="verse-num">4:7</span> <span class="verse-body">beati quorum remissae sunt iniquitates et quorum tecta sunt peccata</span></p>
<p id="romans-4-8"><span class="verse-num">4:8</span> <span class="verse-body">beatus vir cui non inputabit Dominus peccatum</span></p>
<p id="romans-4-9"><span class="verse-num">4:9</span> <span class="verse-body">beatitudo ergo haec in circumcisione an etiam in praeputio dicimus enim quia reputata est Abrahae fides ad iustitiam</span></p>
<p id="romans-4-10"><span class="verse-num">4:10</span> <span class="verse-body">quomodo ergo reputata est in circumcisione an in praeputio non in circumcisione sed in praeputio</span></p>
<p id="romans-4-11"><span class="verse-num">4:11</span> <span class="verse-body">et signum accepit circumcisionis signaculum iustitiae fidei quae est in praeputio ut sit pater omnium credentium per praeputium ut reputetur et illis ad iustitiam</span></p>
<p id="romans-4-12"><span class="verse-num">4:12</span> <span class="verse-body">et sit pater circumcisionis non his tantum qui sunt ex circumcisione sed et his qui sectantur vestigia quae est in praeputio fidei patris nostri Abrahae</span></p>
<p id="romans-4-13"><span class="verse-num">4:13</span> <span class="verse-body">non enim per legem promissio Abrahae aut semini eius ut heres esset mundi sed per iustitiam fidei</span></p>
<p id="romans-4-14"><span class="verse-num">4:14</span> <span class="verse-body">si enim qui ex lege heredes sunt exinanita est fides abolita est promissio</span></p>
<p id="romans-4-15"><span class="verse-num">4:15</span> <span class="verse-body">lex enim iram operatur ubi enim non est lex nec praevaricatio</span></p>
<p id="romans-4-16"><span class="verse-num">4:16</span> <span class="verse-body">ideo ex fide ut secundum gratiam ut firma sit promissio omni semini non ei qui ex lege est solum sed et ei qui ex fide est Abrahae qui est pater omnium nostrum</span></p>
<p id="romans-4-17"><span class="verse-num">4:17</span> <span class="verse-body">sicut scriptum est quia patrem multarum gentium posui te ante Deum cui credidit qui vivificat mortuos et vocat quae non sunt tamquam ea quae sunt</span></p>
<p id="romans-4-18"><span class="verse-num">4:18</span> <span class="verse-body">qui contra spem in spem credidit ut fieret pater multarum gentium secundum quod dictum est sic erit semen tuum</span></p>
<p id="romans-4-19"><span class="verse-num">4:19</span> <span class="verse-body">et non infirmatus fide consideravit corpus suum emortuum cum fere centum annorum esset et emortuam vulvam Sarrae</span></p>
<p id="romans-4-20"><span class="verse-num">4:20</span> <span class="verse-body">in repromissione etiam Dei non haesitavit diffidentia sed confortatus est fide dans gloriam Deo</span></p>
<p id="romans-4-21"><span class="verse-num">4:21</span> <span class="verse-body">plenissime sciens quia quaecumque promisit potens est et facere</span></p>
<p id="romans-4-22"><span class="verse-num">4:22</span> <span class="verse-body">ideo et reputatum est illi ad iustitiam</span></p>
<p id="romans-4-23"><span class="verse-num">4:23</span> <span class="verse-body">non est autem scriptum tantum propter ipsum quia reputatum est illi</span></p>
<p id="romans-4-24"><span class="verse-num">4:24</span> <span class="verse-body">sed et propter nos quibus reputabitur credentibus in eum qui suscitavit Iesum Dominum nostrum a mortuis</span></p>
<p id="romans-4-25"><span class="verse-num">4:25</span> <span class="verse-body">qui traditus est propter delicta nostra et resurrexit propter iustificationem nostram</span></p>
<h2 id="romans-ch-5">Chapter 5</h2>
<p class="verses"><a href="#romans-5-1">1</a> <a href="#romans-5-2">2</a> <a href="#romans-5-3">3</a> <a href="#romans-5-4">4</a> <a href="#romans-5-5">5</a> <a href="#romans-5-6">6</a> <a href="#romans-5-7">7</a> <a href="#romans-5-8">8</a> <a href="#romans-5-9">9</a> <a href="#romans-5-10">10</a> <a href="#romans-5-11">11</a> <a href="#romans-5-12">12</a> <a href="#romans-5-13">13</a> <a href="#romans-5-14">14</a> <a href="#romans-5-15">15</a> <a href="#romans-5-16">16</a> <a href="#romans-5-17">17</a> <a href="#romans-5-18">18</a> <a href="#romans-5-19">19</a> <a href="#romans-5-20">20</a> <a href="#romans-5-21">21</a></p>
<p id="romans-5-1"><span class="verse-num">5:1</span> <span class="verse-body">iustificati igitur ex fide pacem habeamus ad Deum per Dominum nostrum Iesum Christum</span></p>
<p id="romans-5-2"><span class="verse-num">5:2</span> <span class="verse-body">per quem et accessum habemus fide in gratiam istam in qua stamus et gloriamur in spe gloriae filiorum Dei</span></p>
<p id="romans-5-3"><span class="verse-num">5:3</span> <span class="verse-body">non solum autem sed et gloriamur in tribulationibus scientes quod tribulatio patientiam operatur</span></p>
<p id="romans-5-4"><span class="verse-num">5:4</span> <span class="verse-body">patientia autem probationem probatio vero spem</span></p>
<p id="romans-5-5"><span class="verse-num">5:5</span> <span class="verse-body">spes autem non confundit quia caritas Dei diffusa est in cordibus nostris per Spiritum Sanctum qui datus est nobis</span></p>
<p id="romans-5-6"><span class="verse-num">5:6</span> <span class="verse-body">ut quid enim Christus cum adhuc infirmi essemus secundum tempus pro impiis mortuus est</span></p>
<p id="romans-5-7"><span class="verse-num">5:7</span> <span class="verse-body">vix enim pro iusto quis moritur nam pro bono forsitan quis et audeat mori</span></p>
<p id="romans-5-8"><span class="verse-num">5:8</span> <span class="verse-body">commendat autem suam caritatem Deus in nos quoniam cum adhuc peccatores essemus</span></p>
<p id="romans-5-9"><span class="verse-num">5:9</span> <span class="verse-body">Christus pro nobis mortuus est multo igitur magis iustificati nunc in sanguine ipsius salvi erimus ab ira per ipsum</span></p>
<p id="romans-5-10"><span class="verse-num">5:10</span> <span class="verse-body">si enim cum inimici essemus reconciliati sumus Deo per mortem Filii eius multo magis reconciliati salvi erimus in vita ipsius</span></p>
<p id="romans-5-11"><span class="verse-num">5:11</span> <span class="verse-body">non solum autem sed et gloriamur in Deo per Dominum nostrum Iesum Christum per quem nunc reconciliationem accepimus</span></p>
<p id="romans-5-12"><span class="verse-num">5:12</span> <span class="verse-body">propterea sicut per unum hominem in hunc mundum peccatum intravit et per peccatum mors et ita in omnes homines mors pertransiit in quo omnes peccaverunt</span></p>
<p id="romans-5-13"><span class="verse-num">5:13</span> <span class="verse-body">usque ad legem enim peccatum erat in mundo peccatum autem non inputatur cum lex non est</span></p>
<p id="romans-5-14"><span class="verse-num">5:14</span> <span class="verse-body">sed regnavit mors ab Adam usque ad Mosen etiam in eos qui non peccaverunt in similitudinem praevaricationis Adae qui est forma futuri</span></p>
<p id="romans-5-15"><span class="verse-num">5:15</span> <span class="verse-body">sed non sicut delictum ita et donum si enim unius delicto multi mortui sunt multo magis gratia Dei et donum in gratiam unius hominis Iesu Christi in plures abundavit</span></p>
<p id="romans-5-16"><span class="verse-num">5:16</span> <span class="verse-body">et non sicut per unum peccantem ita et donum nam iudicium ex uno in condemnationem gratia autem ex multis delictis in iustificationem</span></p>
<p id="romans-5-17"><span class="verse-num">5:17</span> <span class="verse-body">si enim in unius delicto mors regnavit per unum multo magis abundantiam gratiae et donationis et iustitiae accipientes in vita regnabunt per unum Iesum Christum</span></p>
<p id="romans-5-18"><span class="verse-num">5:18</span> <span class="verse-body">igitur sicut per unius delictum in omnes homines in condemnationem sic et per unius iustitiam in omnes homines in iustificationem vitae</span></p>
<p id="romans-5-19"><span class="verse-num">5:19</span> <span class="verse-body">sicut enim per inoboedientiam unius hominis peccatores constituti sunt multi ita et per unius oboeditionem iusti constituentur multi</span></p>
<p id="romans-5-20"><span class="verse-num">5:20</span> <span class="verse-body">lex autem subintravit ut abundaret delictum ubi autem abundavit delictum superabundavit gratia</span></p>
<p id="romans-5-21"><span class="verse-num">5:21</span> <span class="verse-body">ut sicut regnavit peccatum in morte ita et gratia regnet per iustitiam in vitam aeternam per Iesum Christum Dominum nostrum</span></p>
<h2 id="romans-ch-6">Chapter 6</h2>
<p class="verses"><a href="#romans-6-1">1</a> <a href="#romans-6-2">2</a> <a href="#romans-6-3">3</a> <a href="#romans-6-4">4</a> <a href="#romans-6-5">5</a> <a href="#romans-6-6">6</a> <a href="#romans-6-7">7</a> <a href="#romans-6-8">8</a> <a href="#romans-6-9">9</a> <a href="#romans-6-10">10</a> <a href="#romans-6-11">11</a> <a href="#romans-6-12">12</a> <a href="#romans-6-13">13</a> <a href="#romans-6-14">14</a> <a href="#romans-6-15">15</a> <a href="#romans-6-16">16</a> <a href="#romans-6-17">17</a> <a href="#romans-6-18">18</a> <a href="#romans-6-19">19</a> <a href="#romans-6-20">20</a> <a href="#romans-6-21">21</a> <a href="#romans-6-22">22</a> <a href="#romans-6-23">23</a></p>
<p id="romans-6-1"><span class="verse-num">6:1</span> <span class="verse-body">quid ergo dicemus permanebimus in peccato ut gratia abundet</span></p>
<p id="romans-6-2"><span class="verse-num">6:2</span> <span class="verse-body">absit qui enim mortui sumus peccato quomodo adhuc vivemus in illo</span></p>
<p id="romans-6-3"><span class="verse-num">6:3</span> <span class="verse-body">an ignoratis quia quicumque baptizati sumus in Christo Iesu in morte ipsius baptizati sumus</span></p>
<p id="romans-6-4"><span class="verse-num">6:4</span> <span class="verse-body">consepulti enim sumus cum illo per baptismum in mortem ut quomodo surrexit Christus a mortuis per gloriam Patris ita et nos in novitate vitae ambulemus</span></p>
<p id="romans-6-5"><span class="verse-num">6:5</span> <span class="verse-body">si enim conplantati facti sumus similitudini mortis eius simul et resurrectionis erimus</span></p>
<p id="romans-6-6"><span class="verse-num">6:6</span> <span class="verse-body">hoc scientes quia vetus homo noster simul crucifixus est ut destruatur corpus peccati ut ultra non serviamus peccato</span></p>
<p id="romans-6-7"><span class="verse-num">6:7</span> <span class="verse-body">qui enim mortuus est iustificatus est a peccato</span></p>
<p id="romans-6-8"><span class="verse-num">6:8</span> <span class="verse-body">si autem mortui sumus cum Christo credimus quia simul etiam vivemus cum Christo</span></p>
<p id="romans-6-9"><span class="verse-num">6:9</span> <span class="verse-body">scientes quod Christus surgens ex mortuis iam non moritur mors illi ultra non dominabitur</span></p>
<p id="romans-6-10"><span class="verse-num">6:10</span> <span class="verse-body">quod enim mortuus est peccato mortuus est semel quod autem vivit vivit Deo</span></p>
<p id="romans-6-11"><span class="verse-num">6:11</span> <span class="verse-body">ita et vos existimate vos mortuos quidem esse peccato viventes autem Deo in Christo Iesu</span></p>
<p id="romans-6-12"><span class="verse-num">6:12</span> <span class="verse-body">non ergo regnet peccatum in vestro mortali corpore ut oboediatis concupiscentiis eius</span></p>
<p id="romans-6-13"><span class="verse-num">6:13</span> <span class="verse-body">sed neque exhibeatis membra vestra arma iniquitatis peccato sed exhibete vos Deo tamquam ex mortuis viventes et membra vestra arma iustitiae Deo</span></p>
<p id="romans-6-14"><span class="verse-num">6:14</span> <span class="verse-body">peccatum enim vobis non dominabitur non enim sub lege estis sed sub gratia</span></p>
<p id="romans-6-15"><span class="verse-num">6:15</span> <span class="verse-body">quid ergo peccavimus quoniam non sumus sub lege sed sub gratia absit</span></p>
<p id="romans-6-16"><span class="verse-num">6:16</span> <span class="verse-body">nescitis quoniam cui exhibetis vos servos ad oboediendum servi estis eius cui oboeditis sive peccati sive oboeditionis ad iustitiam</span></p>
<p id="romans-6-17"><span class="verse-num">6:17</span> <span class="verse-body">gratias autem Deo quod fuistis servi peccati oboedistis autem ex corde in eam formam doctrinae in qua traditi estis</span></p>
<p id="romans-6-18"><span class="verse-num">6:18</span> <span class="verse-body">liberati autem a peccato servi facti estis iustitiae</span></p>
<p id="romans-6-19"><span class="verse-num">6:19</span> <span class="verse-body">humanum dico propter infirmitatem carnis vestrae sicut enim exhibuistis membra vestra servire inmunditiae et iniquitati ad iniquitatem ita nunc exhibete membra vestra servire iustitiae in sanctificationem</span></p>
<p id="romans-6-20"><span class="verse-num">6:20</span> <span class="verse-body">cum enim servi essetis peccati liberi fuistis iustitiae</span></p>
<p id="romans-6-21"><span class="verse-num">6:21</span> <span class="verse-body">quem ergo fructum habuistis tunc in quibus nunc erubescitis nam finis illorum mors est</span></p>
<p id="romans-6-22"><span class="verse-num">6:22</span> <span class="verse-body">nunc vero liberati a peccato servi autem facti Deo habetis fructum vestrum in sanctificationem finem vero vitam aeternam</span></p>
<p id="romans-6-23"><span class="verse-num">6:23</span> <span class="verse-body">stipendia enim peccati mors gratia autem Dei vita aeterna in Christo Iesu Domino nostro</span></p>
<h2 id="romans-ch-7">Chapter 7</h2>
<p class="verses"><a href="#romans-7-1">1</a> <a href="#romans-7-2">2</a> <a href="#romans-7-3">3</a> <a href="#romans-7-4">4</a> <a href="#romans-7-5">5</a> <a href="#romans-7-6">6</a> <a href="#romans-7-7">7</a> <a href="#romans-7-8">8</a> <a href="#romans-7-9">9</a> <a href="#romans-7-10">10</a> <a href="#romans-7-11">11</a> <a href="#romans-7-12">12</a> <a href="#romans-7-13">13</a> <a href="#romans-7-14">14</a> <a href="#romans-7-15">15</a> <a href="#romans-7-16">16</a> <a href="#romans-7-17">17</a> <a href="#romans-7-18">18</a> <a href="#romans-7-19">19</a> <a href="#romans-7-20">20</a> <a href="#romans-7-21">21</a> <a href="#romans-7-22">22</a> <a href="#romans-7-23">23</a> <a href="#romans-7-24">24</a> <a href="#romans-7-25">25</a></p>
<p id="romans-7-1"><span class="verse-num">7:1</span> <span class="verse-body">an ignoratis fratres scientibus enim legem loquor quia lex in homine dominatur quanto tempore vivit</span></p>
<p id="romans-7-2"><span class="verse-num">7:2</span> <span class="verse-body">nam quae sub viro est mulier vivente viro alligata est legi si autem mortuus fuerit vir soluta est a lege viri</span></p>
<p id="romans-7-3"><span class="verse-num">7:3</span> <span class="verse-body">igitur vivente viro vocabitur adultera si fuerit cum alio viro si autem mortuus fuerit vir eius liberata est a lege ut non sit adultera si fuerit cum alio viro</span></p>
<p id="romans-7-4"><span class="verse-num">7:4</span> <span class="verse-body">itaque fratres mei et vos mortificati estis legi per corpus Christi ut sitis alterius qui ex mortuis resurrexit ut fructificaremus Deo</span></p>
<p id="romans-7-5"><span class="verse-num">7:5</span> <span class="verse-body">cum enim essemus in carne passiones peccatorum quae per legem erant operabantur in membris nostris ut fructificarent morti</span></p>
<p id="romans-7-6"><span class="verse-num">7:6</span> <span class="verse-body">nunc autem soluti sumus a lege morientes in quo detinebamur ita ut serviamus in novitate spiritus et non in vetustate litterae</span></p>
<p id="romans-7-7"><span class="verse-num">7:7</span> <span class="verse-body">quid ergo dicemus lex peccatum est absit sed peccatum non cognovi nisi per legem nam concupiscentiam nesciebam nisi lex diceret non concupisces</span></p>
<p id="romans-7-8"><span class="verse-num">7:8</span> <span class="verse-body">occasione autem accepta peccatum per mandatum operatum est in me omnem concupiscentiam sine lege enim peccatum mortuum erat</span></p>
<p id="romans-7-9"><span class="verse-num">7:9</span> <span class="verse-body">ego autem vivebam sine lege aliquando sed cum venisset mandatum peccatum revixit</span></p>
<p id="romans-7-10"><span class="verse-num">7:10</span> <span class="verse-body">ego autem mortuus sum et inventum est mihi mandatum quod erat ad vitam hoc esse ad mortem</span></p>
<p id="romans-7-11"><span class="verse-num">7:11</span> <span class="verse-body">nam peccatum occasione accepta per mandatum seduxit me et per illud occidit</span></p>
<p id="romans-7-12"><span class="verse-num">7:12</span> <span class="verse-body">itaque lex quidem sancta et mandatum sanctum et iustum et bonum</span></p>
<p id="romans-7-13"><span class="verse-num">7:13</span> <span class="verse-body">quod ergo bonum est mihi factum est mors absit sed peccatum ut appareat peccatum per bonum mihi operatum est mortem ut fiat supra modum peccans peccatum per mandatum</span></p>
<p id="romans-7-14"><span class="verse-num">7:14</span> <span class="verse-body">scimus enim quod lex spiritalis est ego autem carnalis sum venundatus sub peccato</span></p>
<p id="romans-7-15"><span class="verse-num">7:15</span> <span class="verse-body">quod enim operor non intellego non enim quod volo hoc ago sed quod odi illud facio</span></p>
<p id="romans-7-16"><span class="verse-num">7:16</span> <span class="verse-body">si autem quod nolo illud facio consentio legi quoniam bona</span></p>
<p id="romans-7-17"><span class="verse-num">7:17</span> <span class="verse-body">nunc autem iam non ego operor illud sed quod habitat in me peccatum</span></p>
<p id="romans-7-18"><span class="verse-num">7:18</span> <span class="verse-body">scio enim quia non habitat in me hoc est in carne mea bonum nam velle adiacet mihi perficere autem bonum non invenio</span></p>
<p id="romans-7-19"><span class="verse-num">7:19</span> <span class="verse-body">non enim quod volo bonum hoc facio sed quod nolo malum hoc ago</span></p>
<p id="romans-7-20"><span class="verse-num">7:20</span> <span class="verse-body">si autem quod nolo illud facio non ego operor illud sed quod habitat in me peccatum</span></p>
<p id="romans-7-21"><span class="verse-num">7:21</span> <span class="verse-body">invenio igitur legem volenti mihi facere bonum quoniam mihi malum adiacet</span></p>
<p id="romans-7-22"><span class="verse-num">7:22</span> <span class="verse-body">condelector enim legi Dei secundum interiorem hominem</span></p>
<p id="romans-7-23"><span class="verse-num">7:23</span> <span class="verse-body">video autem aliam legem in membris meis repugnantem legi mentis meae et captivantem me in lege peccati quae est in membris meis</span></p>
<p id="romans-7-24"><span class="verse-num">7:24</span> <span class="verse-body">infelix ego homo quis me liberabit de corpore mortis huius</span></p>
<p id="romans-7-25"><span class="verse-num">7:25</span> <span class="verse-body">gratia Dei per Iesum Christum Dominum nostrum igitur ego ipse mente servio legi Dei carne autem legi peccati</span></p>
<h2 id="romans-ch-8">Chapter 8</h2>
<p class="verses"><a href="#romans-8-1">1</a> <a href="#romans-8-2">2</a> <a href="#romans-8-3">3</a> <a href="#romans-8-4">4</a> <a href="#romans-8-5">5</a> <a href="#romans-8-6">6</a> <a href="#romans-8-7">7</a> <a href="#romans-8-8">8</a> <a href="#romans-8-9">9</a> <a href="#romans-8-10">10</a> <a href="#romans-8-11">11</a> <a href="#romans-8-12">12</a> <a href="#romans-8-13">13</a> <a href="#romans-8-14">14</a> <a href="#romans-8-15">15</a> <a href="#romans-8-16">16</a> <a href="#romans-8-17">17</a> <a href="#romans-8-18">18</a> <a href="#romans-8-19">19</a> <a href="#romans-8-20">20</a> <a href="#romans-8-21">21</a> <a href="#romans-8-22">22</a> <a href="#romans-8-23">23</a> <a href="#romans-8-24">24</a> <a href="#romans-8-25">25</a> <a href="#romans-8-26">26</a> <a href="#romans-8-27">27</a> <a href="#romans-8-28">28</a> <a href="#romans-8-29">29</a> <a href="#romans-8-30">30</a> <a href="#romans-8-31">31</a> <a href="#romans-8-32">32</a> <a href="#romans-8-33">33</a> <a href="#romans-8-34">34</a> <a href="#romans-8-35">35</a> <a href="#romans-8-36">36</a> <a href="#romans-8-37">37</a> <a href="#romans-8-38">38</a> <a href="#romans-8-39">39</a></p>
<p id="romans-8-1"><span class="verse-num">8:1</span> <span class="verse-body">nihil ergo nunc damnationis est his qui sunt in Christo Iesu qui non secundum carnem ambulant</span></p>
<p id="romans-8-2"><span class="verse-num">8:2</span> <span class="verse-body">lex enim Spiritus vitae in Christo Iesu liberavit me a lege peccati et mortis</span></p>
<p id="romans-8-3"><span class="verse-num">8:3</span> <span class="verse-body">nam quod inpossibile erat legis in quo infirmabatur per carnem Deus Filium suum mittens in similitudinem carnis peccati et de peccato damnavit peccatum in carne</span></p>
<p id="romans-8-4"><span class="verse-num">8:4</span> <span class="verse-body">ut iustificatio legis impleretur in nobis qui non secundum carnem ambulamus sed secundum Spiritum</span></p>
<p id="romans-8-5"><span class="verse-num">8:5</span> <span class="verse-body">qui enim secundum carnem sunt quae carnis sunt sapiunt qui vero secundum Spiritum quae sunt Spiritus sentiunt</span></p>
<p id="romans-8-6"><span class="verse-num">8:6</span> <span class="verse-body">nam prudentia carnis mors prudentia autem Spiritus vita et pax</span></p>
<p id="romans-8-7"><span class="verse-num">8:7</span> <span class="verse-body">quoniam sapientia carnis inimicitia est in Deum legi enim Dei non subicitur nec enim potest</span></p>
<p id="romans-8-8"><span class="verse-num">8:8</span> <span class="verse-body">qui autem in carne sunt Deo placere non possunt</span></p>
<p id="romans-8-9"><span class="verse-num">8:9</span> <span class="verse-body">vos autem in carne non estis sed in Spiritu si tamen Spiritus Dei habitat in vobis si quis autem Spiritum Christi non habet hic non est eius</span></p>
<p id="romans-8-10"><span class="verse-num">8:10</span> <span class="verse-body">si autem Christus in vobis est corpus quidem mortuum est propter peccatum spiritus vero vita propter iustificationem</span></p>
<p id="romans-8-11"><span class="verse-num">8:11</span> <span class="verse-body">quod si Spiritus eius qui suscitavit Iesum a mortuis habitat in vobis qui suscitavit Iesum Christum a mortuis vivificabit et mortalia corpora vestra propter inhabitantem Spiritum eius in vobis</span></p>
<p id="romans-8-12"><span class="verse-num">8:12</span> <span class="verse-body">ergo fratres debitores sumus non carni ut secundum carnem vivamus</span></p>
<p id="romans-8-13"><span class="verse-num">8:13</span> <span class="verse-body">si enim secundum carnem vixeritis moriemini si autem Spiritu facta carnis mortificatis vivetis</span></p>
<p id="romans-8-14"><span class="verse-num">8:14</span> <span class="verse-body">quicumque enim Spiritu Dei aguntur hii filii sunt Dei</span></p>
<p id="romans-8-15"><span class="verse-num">8:15</span> <span class="verse-body">non enim accepistis spiritum servitutis iterum in timore sed accepistis Spiritum adoptionis filiorum in quo clamamus Abba Pater</span></p>
<p id="romans-8-16"><span class="verse-num">8:16</span> <span class="verse-body">ipse Spiritus testimonium reddit spiritui nostro quod sumus filii Dei</span></p>
<p id="romans-8-17"><span class="verse-num">8:17</span> <span class="verse-body">si autem filii et heredes heredes quidem Dei coheredes autem Christi si tamen conpatimur ut et conglorificemur</span></p>
<p id="romans-8-18"><span class="verse-num">8:18</span> <span class="verse-body">existimo enim quod non sunt condignae passiones huius temporis ad futuram gloriam quae revelabitur in nobis</span></p>
<p id="romans-8-19"><span class="verse-num">8:19</span> <span class="verse-body">nam expectatio creaturae revelationem filiorum Dei expectat</span></p>
<p id="romans-8-20"><span class="verse-num">8:20</span> <span class="verse-body">vanitati enim creatura subiecta est non volens sed propter eum qui subiecit in spem</span></p>
<p id="romans-8-21"><span class="verse-num">8:21</span> <span class="verse-body">quia et ipsa creatura liberabitur a servitute corruptionis in libertatem gloriae filiorum Dei</span></p>
<p id="romans-8-22"><span class="verse-num">8:22</span> <span class="verse-body">scimus enim quod omnis creatura ingemescit et parturit usque adhuc</span></p>
<p id="romans-8-23"><span class="verse-num">8:23</span> <span class="verse-body">non solum autem illa sed et nos ipsi primitias Spiritus habentes et ipsi intra nos gemimus adoptionem filiorum expectantes redemptionem corporis nostri</span></p>
<p id="romans-8-24"><span class="verse-num">8:24</span> <span class="verse-body">spe enim salvi facti sumus spes autem quae videtur non est spes nam quod videt quis quid sperat</span></p>
<p id="romans-8-25"><span class="verse-num">8:25</span> <span class="verse-body">si autem quod non videmus speramus per patientiam expectamus</span></p>
<p id="romans-8-26"><span class="verse-num">8:26</span> <span class="verse-body">similiter autem et Spiritus adiuvat infirmitatem nostram nam quid oremus sicut oportet nescimus sed ipse Spiritus postulat pro nobis gemitibus inenarrabilibus</span></p>
<p id="romans-8-27"><span class="verse-num">8:27</span> <span class="verse-body">qui autem scrutatur corda scit quid desideret Spiritus quia secundum Deum postulat pro sanctis</span></p>
<p id="romans-8-28"><span class="verse-num">8:28</span> <span class="verse-body">scimus autem quoniam diligentibus Deum omnia cooperantur in bonum his qui secundum propositum vocati sunt sancti</span></p>
<p id="romans-8-29"><span class="verse-num">8:29</span> <span class="verse-body">nam quos praescivit et praedestinavit conformes fieri imaginis Filii eius ut sit ipse primogenitus in multis fratribus</span></p>
<p id="romans-8-30"><span class="verse-num">8:30</span> <span class="verse-body">quos autem praedestinavit hos et vocavit et quos vocavit hos et iustificavit quos autem iustificavit illos et glorificavit</span></p>
<p id="romans-8-31"><span class="verse-num">8:31</span> <span class="verse-body">quid ergo dicemus ad haec si Deus pro nobis quis contra nos</span></p>
<p id="romans-8-32"><span class="verse-num">8:32</span> <span class="verse-body">qui etiam Filio suo non pepercit sed pro nobis omnibus tradidit illum quomodo non etiam cum illo omnia nobis donabit</span></p>
<p id="romans-8-33"><span class="verse-num">8:33</span> <span class="verse-body">quis accusabit adversus electos Dei Deus qui iustificat</span></p>
<p id="romans-8-34"><span class="verse-num">8:34</span> <span class="verse-body">quis est qui condemnet Christus Iesus qui mortuus est immo qui resurrexit qui et est ad dexteram Dei qui etiam interpellat pro nobis</span></p>
<p id="romans-8-35"><span class="verse-num">8:35</span> <span class="verse-body">quis nos separabit a caritate Christi tribulatio an angustia an persecutio an fames an nuditas an periculum an gladius</span></p>
<p id="romans-8-36"><span class="verse-num">8:36</span> <span class="verse-body">sicut scriptum est quia propter te mortificamur tota die aestimati sumus ut oves occisionis</span></p>
<p id="romans-8-37"><span class="verse-num">8:37</span> <span class="verse-body">sed in his omnibus superamus propter eum qui dilexit nos</span></p>
<p id="romans-8-38"><span class="verse-num">8:38</span> <span class="verse-body">certus sum enim quia neque mors neque vita neque angeli neque principatus neque instantia neque futura neque fortitudines</span></p>
<p id="romans-8-39"><span class="verse-num">8:39</span> <span class="verse-body">neque altitudo neque profundum neque creatura alia poterit nos separare a caritate Dei quae est in Christo Iesu Domino nostro</span></p>
<h2 id="romans-ch-9">Chapter 9</h2>
<p class="verses"><a href="#romans-9-1">1</a> <a href="#romans-9-2">2</a> <a href="#romans-9-3">3</a> <a href="#romans-9-4">4</a> <a href="#romans-9-5">5</a> <a href="#romans-9-6">6</a> <a href="#romans-9-7">7</a> <a href="#romans-9-8">8</a> <a href="#romans-9-9">9</a> <a href="#romans-9-10">10</a> <a href="#romans-9-11">11</a> <a href="#romans-9-12">12</a> <a href="#romans-9-13">13</a> <a href="#romans-9-14">14</a> <a href="#romans-9-15">15</a> <a href="#romans-9-16">16</a> <a href="#romans-9-17">17</a> <a href="#romans-9-18">18</a> <a href="#romans-9-19">19</a> <a href="#romans-9-20">20</a> <a href="#romans-9-21">21</a> <a href="#romans-9-22">22</a> <a href="#romans-9-23">23</a> <a href="#romans-9-24">24</a> <a href="#romans-9-25">25</a> <a href="#romans-9-26">26</a> <a href="#romans-9-27">27</a> <a href="#romans-9-28">28</a> <a href="#romans-9-29">29</a> <a href="#romans-9-30">30</a> <a href="#romans-9-31">31</a> <a href="#romans-9-32">32</a> <a href="#romans-9-33">33</a></p>
<p id="romans-9-1"><span class="verse-num">9:1</span> <span class="verse-body">veritatem dico in Christo non mentior testimonium mihi perhibente conscientia mea in Spiritu Sancto</span></p>
<p id="romans-9-2"><span class="verse-num">9:2</span> <span class="verse-body">quoniam tristitia est mihi magna et continuus dolor cordi meo</span></p>
<p id="romans-9-3"><span class="verse-num">9:3</span> <span class="verse-body">optabam enim ipse ego anathema esse a Christo pro fratribus meis qui sunt cognati mei secundum carnem</span></p>
<p id="romans-9-4"><span class="verse-num">9:4</span> <span class="verse-body">qui sunt Israhelitae quorum adoptio est filiorum et gloria et testamenta et legislatio et obsequium et promissa</span></p>
<p id="romans-9-5"><span class="verse-num">9:5</span> <span class="verse-body">quorum patres et ex quibus Christus secundum carnem qui est super omnia Deus benedictus in saecula amen</span></p>
<p id="romans-9-6"><span class="verse-num">9:6</span> <span class="verse-body">non autem quod exciderit verbum Dei non enim omnes qui ex Israhel hii sunt Israhel</span></p>
<p id="romans-9-7"><span class="verse-num">9:7</span> <span class="verse-body">neque quia semen sunt Abrahae omnes filii sed in Isaac vocabitur tibi semen</span></p>
<p id="romans-9-8"><span class="verse-num">9:8</span> <span class="verse-body">id est non qui filii carnis hii filii Dei sed qui filii sunt promissionis aestimantur in semine</span></p>
<p id="romans-9-9"><span class="verse-num">9:9</span> <span class="verse-body">promissionis enim verbum hoc est secundum hoc tempus veniam et erit Sarrae filius</span></p>
<p id="romans-9-10"><span class="verse-num">9:10</span> <span class="verse-body">non solum autem sed et Rebecca ex uno concubitum habens Isaac patre nostro</span></p>
<p id="romans-9-11"><span class="verse-num">9:11</span> <span class="verse-body">cum enim nondum nati fuissent aut aliquid egissent bonum aut malum ut secundum electionem propositum Dei maneret</span></p>
<p id="romans-9-12"><span class="verse-num">9:12</span> <span class="verse-body">non ex operibus sed ex vocante dictum est ei quia maior serviet minori</span></p>
<p id="romans-9-13"><span class="verse-num">9:13</span> <span class="verse-body">sicut scriptum est Iacob dilexi Esau autem odio habui</span></p>
<p id="romans-9-14"><span class="verse-num">9:14</span> <span class="verse-body">quid ergo dicemus numquid iniquitas apud Deum absit</span></p>
<p id="romans-9-15"><span class="verse-num">9:15</span> <span class="verse-body">Mosi enim dicit miserebor cuius misereor et misericordiam praestabo cuius miserebor</span></p>
<p id="romans-9-16"><span class="verse-num">9:16</span> <span class="verse-body">igitur non volentis neque currentis sed miserentis Dei</span></p>
<p id="romans-9-17"><span class="verse-num">9:17</span> <span class="verse-body">dicit enim scriptura Pharaoni quia in hoc ipsum excitavi te ut ostendam in te virtutem meam et ut adnuntietur nomen meum in universa terra</span></p>
<p id="romans-9-18"><span class="verse-num">9:18</span> <span class="verse-body">ergo cuius vult miseretur et quem vult indurat</span></p>
<p id="romans-9-19"><span class="verse-num">9:19</span> <span class="verse-body">dicis itaque mihi quid adhuc queritur voluntati enim eius quis resistit</span></p>
<p id="romans-9-20"><span class="verse-num">9:20</span> <span class="verse-body">o homo tu quis es qui respondeas Deo numquid dicit figmentum ei qui se finxit quid me fecisti sic</span></p>
<p id="romans-9-21"><span class="verse-num">9:21</span> <span class="verse-body">an non habet potestatem figulus luti ex eadem massa facere aliud quidem vas in honorem aliud vero in contumeliam</span></p>
<p id="romans-9-22"><span class="verse-num">9:22</span> <span class="verse-body">quod si volens Deus ostendere iram et notam facere potentiam suam sustinuit in multa patientia vasa irae aptata in interitum</span></p>
<p id="romans-9-23"><span class="verse-num">9:23</span> <span class="verse-body">ut ostenderet divitias gloriae suae in vasa misericordiae quae praeparavit in gloriam</span></p>
<p id="romans-9-24"><span class="verse-num">9:24</span> <span class="verse-body">quos et vocavit nos non solum ex Iudaeis sed etiam ex gentibus</span></p>
<p id="romans-9-25"><span class="verse-num">9:25</span> <span class="verse-body">sicut in Osee dicit vocabo non plebem meam plebem meam et non misericordiam consecutam misericordiam consecutam</span></p>
<p id="romans-9-26"><span class="verse-num">9:26</span> <span class="verse-body">et erit in loco ubi dictum est eis non plebs mea vos ibi vocabuntur filii Dei vivi</span></p>
<p id="romans-9-27"><span class="verse-num">9:27</span> <span class="verse-body">Esaias autem clamat pro Israhel si fuerit numerus filiorum Israhel tamquam harena maris reliquiae salvae fient</span></p>
<p id="romans-9-28"><span class="verse-num">9:28</span> <span class="verse-body">verbum enim consummans et brevians in aequitate quia verbum breviatum faciet Dominus super terram</span></p>
<p id="romans-9-29"><span class="verse-num">9:29</span> <span class="verse-body">et sicut praedixit Esaias nisi Dominus Sabaoth reliquisset nobis semen sicut Sodoma facti essemus et sicut Gomorra similes fuissemus</span></p>
<p id="romans-9-30"><span class="verse-num">9:30</span> <span class="verse-body">quid ergo dicemus quod gentes quae non sectabantur iustitiam adprehenderunt iustitiam iustitiam autem quae ex fide est</span></p>
<p id="romans-9-31"><span class="verse-num">9:31</span> <span class="verse-body">Israhel vero sectans legem iustitiae in legem iustitiae non pervenit</span></p>
<p id="romans-9-32"><span class="verse-num">9:32</span> <span class="verse-body">quare quia non ex fide sed quasi ex operibus offenderunt in lapidem offensionis</span></p>
<p id="romans-9-33"><span class="verse-num">9:33</span> <span class="verse-body">sicut scriptum est ecce pono in Sion lapidem offensionis et petram scandali et omnis qui credit in eum non confundetur</span></p>
<h2 id="romans-ch-10">Chapter 10</h2>
<p class="verses"><a href="#romans-10-1">1</a> <a href="#romans-10-2">2</a> <a href="#romans-10-3">3</a> <a href="#romans-10-4">4</a> <a href="#romans-10-5">5</a> <a href="#romans-10-6">6</a> <a href="#romans-10-7">7</a> <a href="#romans-10-8">8</a> <a href="#romans-10-9">9</a> <a href="#romans-10-10">10</a> <a href="#romans-10-11">11</a> <a href="#romans-10-12">12</a> <a href="#romans-10-13">13</a> <a href="#romans-10-14">14</a> <a href="#romans-10-15">15</a> <a href="#romans-10-16">16</a> <a href="#romans-10-17">17</a> <a href="#romans-10-18">18</a> <a href="#romans-10-19">19</a> <a href="#romans-10-20">20</a> <a href="#romans-10-21">21</a></p>
<p id="romans-10-1"><span class="verse-num">10:1</span> <span class="verse-body">fratres voluntas quidem cordis mei et obsecratio ad Deum fit pro illis in salutem</span></p>
<p id="romans-10-2"><span class="verse-num">10:2</span> <span class="verse-body">testimonium enim perhibeo illis quod aemulationem Dei habent sed non secundum scientiam</span></p>
<p id="romans-10-3"><span class="verse-num">10:3</span> <span class="verse-body">ignorantes enim Dei iustitiam et suam quaerentes statuere iustitiae Dei non sunt subiecti</span></p>
<p id="romans-10-4"><span class="verse-num">10:4</span> <span class="verse-body">finis enim legis Christus ad iustitiam omni credenti</span></p>
<p id="romans-10-5"><span class="verse-num">10:5</span> <span class="verse-body">Moses enim scripsit quoniam iustitiam quae ex lege est qui fecerit homo vivet in ea</span></p>
<p id="romans-10-6"><span class="verse-num">10:6</span> <span class="verse-body">quae autem ex fide est iustitia sic dicit ne dixeris in corde tuo quis ascendit in caelum id est Christum deducere</span></p>
<p id="romans-10-7"><span class="verse-num">10:7</span> <span class="verse-body">aut quis descendit in abyssum hoc est Christum ex mortuis revocare</span></p>
<p id="romans-10-8"><span class="verse-num">10:8</span> <span class="verse-body">sed quid dicit prope est verbum in ore tuo et in corde tuo hoc est verbum fidei quod praedicamus</span></p>
<p id="romans-10-9"><span class="verse-num">10:9</span> <span class="verse-body">quia si confitearis in ore tuo Dominum Iesum et in corde tuo credideris quod Deus illum excitavit ex mortuis salvus eris</span></p>
<p id="romans-10-10"><span class="verse-num">10:10</span> <span class="verse-body">corde enim creditur ad iustitiam ore autem confessio fit in salutem</span></p>
<p id="romans-10-11"><span class="verse-num">10:11</span> <span class="verse-body">dicit enim scriptura omnis qui credit in illum non confundetur</span></p>
<p id="romans-10-12"><span class="verse-num">10:12</span> <span class="verse-body">non enim est distinctio Iudaei et Graeci nam idem Dominus omnium dives in omnes qui invocant illum</span></p>
<p id="romans-10-13"><span class="verse-num">10:13</span> <span class="verse-body">omnis enim quicumque invocaverit nomen Domini salvus erit</span></p>
<p id="romans-10-14"><span class="verse-num">10:14</span> <span class="verse-body">quomodo ergo invocabunt in quem non crediderunt aut quomodo credent ei quem non audierunt quomodo autem audient sine praedicante</span></p>
<p id="romans-10-15"><span class="verse-num">10:15</span> <span class="verse-body">quomodo vero praedicabunt nisi mittantur sicut scriptum est quam speciosi pedes evangelizantium pacem evangelizantium bona</span></p>
<p id="romans-10-16"><span class="verse-num">10:16</span> <span class="verse-body">sed non omnes oboedierunt evangelio Esaias enim dicit Domine quis credidit auditui nostro</span></p>
<p id="romans-10-17"><span class="verse-num">10:17</span> <span class="verse-body">ergo fides ex auditu auditus autem per verbum Christi</span></p>
<p id="romans-10-18"><span class="verse-num">10:18</span> <span class="verse-body">sed dico numquid non audierunt et quidem in omnem terram exiit sonus eorum et in fines orbis terrae verba eorum</span></p>
<p id="romans-10-19"><span class="verse-num">10:19</span> <span class="verse-body">sed dico numquid Israhel non cognovit primus Moses dicit ego ad aemulationem vos adducam in non gentem in gentem insipientem in iram vos mittam</span></p>
<p id="romans-10-20"><span class="verse-num">10:20</span> <span class="verse-body">Esaias autem audet et dicit inventus sum non quaerentibus me palam apparui his qui me non interrogabant</span></p>
<p id="romans-10-21"><span class="verse-num">10:21</span> <span class="verse-body">ad Israhel autem dicit tota die expandi manus meas ad populum non credentem et contradicentem</span></p>
<h2 id="romans-ch-11">Chapter 11</h2>
<p class="verses"><a href="#romans-11-1">1</a> <a href="#romans-11-2">2</a> <a href="#romans-11-3">3</a> <a href="#romans-11-4">4</a> <a href="#romans-11-5">5</a> <a href="#romans-11-6">6</a> <a href="#romans-11-7">7</a> <a href="#romans-11-8">8</a> <a href="#romans-11-9">9</a> <a href="#romans-11-10">10</a> <a href="#romans-11-11">11</a> <a href="#romans-11-12">12</a> <a href="#romans-11-13">13</a> <a href="#romans-11-14">14</a> <a href="#romans-11-15">15</a> <a href="#romans-11-16">16</a> <a href="#romans-11-17">17</a> <a href="#romans-11-18">18</a> <a href="#romans-11-19">19</a> <a href="#romans-11-20">20</a> <a href="#romans-11-21">21</a> <a href="#romans-11-22">22</a> <a href="#romans-11-23">23</a> <a href="#romans-11-24">24</a> <a href="#romans-11-25">25</a> <a href="#romans-11-26">26</a> <a href="#romans-11-27">27</a> <a href="#romans-11-28">28</a> <a href="#romans-11-29">29</a> <a href="#romans-11-30">30</a> <a href="#romans-11-31">31</a> <a href="#romans-11-32">32</a> <a href="#romans-11-33">33</a> <a href="#romans-11-34">34</a> <a href="#romans-11-35">35</a> <a href="#romans-11-36">36</a></p>
<p id="romans-11-1"><span class="verse-num">11:1</span> <span class="verse-body">dico ergo numquid reppulit Deus populum suum absit nam et ego Israhelita sum ex semine Abraham tribu Beniamin</span></p>
<p id="romans-11-2"><span class="verse-num">11:2</span> <span class="verse-body">non reppulit Deus plebem suam quam praesciit an nescitis in Helia quid dicit scriptura quemadmodum interpellat Deum adversus Israhel</span></p>
<p id="romans-11-3"><span class="verse-num">11:3</span> <span class="verse-body">Domine prophetas tuos occiderunt altaria tua suffoderunt et ego relictus sum solus et quaerunt animam meam</span></p>
<p id="romans-11-4"><span class="verse-num">11:4</span> <span class="verse-body">sed quid dicit illi responsum divinum reliqui mihi septem milia virorum qui non curvaverunt genu Baal</span></p>
<p id="romans-11-5"><span class="verse-num">11:5</span> <span class="verse-body">sic ergo et in hoc tempore reliquiae secundum electionem gratiae factae sunt</span></p>
<p id="romans-11-6"><span class="verse-num">11:6</span> <span class="verse-body">si autem gratia non ex operibus alioquin gratia iam non est gratia</span></p>
<p id="romans-11-7"><span class="verse-num">11:7</span> <span class="verse-body">quid ergo quod quaerebat Israhel hoc non est consecutus electio autem consecuta est ceteri vero excaecati sunt</span></p>
<p id="romans-11-8"><span class="verse-num">11:8</span> <span class="verse-body">sicut scriptum est dedit illis Deus spiritum conpunctionis oculos ut non videant et aures ut non audiant usque in hodiernum diem</span></p>
<p id="romans-11-9"><span class="verse-num">11:9</span> <span class="verse-body">et David dicit fiat mensa eorum in laqueum et in captionem et in scandalum et in retributionem illis</span></p>
<p id="romans-11-10"><span class="verse-num">11:10</span> <span class="verse-body">obscurentur oculi eorum ne videant et dorsum illorum semper incurva</span></p>
<p id="romans-11-11"><span class="verse-num">11:11</span> <span class="verse-body">dico ergo numquid sic offenderunt ut caderent absit sed illorum delicto salus gentibus ut illos aemulentur</span></p>
<p id="romans-11-12"><span class="verse-num">11:12</span> <span class="verse-body">quod si delictum illorum divitiae sunt mundi et deminutio eorum divitiae gentium quanto magis plenitudo eorum</span></p>
<p id="romans-11-13"><span class="verse-num">11:13</span> <span class="verse-body">vobis enim dico gentibus quamdiu quidem ego sum gentium apostolus ministerium meum honorificabo</span></p>
<p id="romans-11-14"><span class="verse-num">11:14</span> <span class="verse-body">si quo modo ad aemulandum provocem carnem meam et salvos faciam aliquos ex illis</span></p>
<p id="romans-11-15"><span class="verse-num">11:15</span> <span class="verse-body">si enim amissio eorum reconciliatio est mundi quae adsumptio nisi vita ex mortuis</span></p>
<p id="romans-11-16"><span class="verse-num">11:16</span> <span class="verse-body">quod si delibatio sancta est et massa et si radix sancta et rami</span></p>
<p id="romans-11-17"><span class="verse-num">11:17</span> <span class="verse-body">quod si aliqui ex ramis fracti sunt tu autem cum oleaster esses insertus es in illis et socius radicis et pinguidinis olivae factus es</span></p>
<p id="romans-11-18"><span class="verse-num">11:18</span> <span class="verse-body">noli gloriari adversus ramos quod si gloriaris non tu radicem portas sed radix te</span></p>
<p id="romans-11-19"><span class="verse-num">11:19</span> <span class="verse-body">dices ergo fracti sunt rami ut ego inserar</span></p>
<p id="romans-11-20"><span class="verse-num">11:20</span> <span class="verse-body">bene propter incredulitatem fracti sunt tu autem fide stas noli altum sapere sed time</span></p>
<p id="romans-11-21"><span class="verse-num">11:21</span> <span class="verse-body">si enim Deus naturalibus ramis non pepercit ne forte nec tibi parcat</span></p>
<p id="romans-11-22"><span class="verse-num">11:22</span> <span class="verse-body">vide ergo bonitatem et severitatem Dei in eos quidem qui ceciderunt severitatem in te autem bonitatem Dei si permanseris in bonitate alioquin et tu excideris</span></p>
<p id="romans-11-23"><span class="verse-num">11:23</span> <span class="verse-body">sed et illi si non permanserint in incredulitate inserentur potens est enim Deus iterum inserere illos</span></p>
<p id="romans-11-24"><span class="verse-num">11:24</span> <span class="verse-body">nam si tu ex naturali excisus es oleastro et contra naturam insertus es in bonam olivam quanto magis hii secundum naturam inserentur suae olivae</span></p>
<p id="romans-11-25"><span class="verse-num">11:25</span> <span class="verse-body">nolo enim vos ignorare fratres mysterium hoc ut non sitis vobis ipsis sapientes quia caecitas ex parte contigit in Israhel donec plenitudo gentium intraret</span></p>
<p id="romans-11-26"><span class="verse-num">11:26</span> <span class="verse-body">et sic omnis Israhel salvus fieret sicut scriptum est veniet ex Sion qui eripiat avertet impietates ab Iacob</span></p>
<p id="romans-11-27"><span class="verse-num">11:27</span> <span class="verse-body">et hoc illis a me testamentum cum abstulero peccata eorum</span></p>
<p id="romans-11-28"><span class="verse-num">11:28</span> <span class="verse-body">secundum evangelium quidem inimici propter vos secundum electionem autem carissimi propter patres</span></p>
<p id="romans-11-29"><span class="verse-num">11:29</span> <span class="verse-body">sine paenitentia enim sunt dona et vocatio Dei</span></p>
<p id="romans-11-30"><span class="verse-num">11:30</span> <span class="verse-body">sicut enim aliquando et vos non credidistis Deo nunc autem misericordiam consecuti estis propter illorum incredulitatem</span></p>
<p id="romans-11-31"><span class="verse-num">11:31</span> <span class="verse-body">ita et isti nunc non crediderunt in vestram misericordiam ut et ipsi misericordiam consequantur</span></p>
<p id="romans-11-32"><span class="verse-num">11:32</span> <span class="verse-body">conclusit enim Deus omnia in incredulitatem ut omnium misereatur</span></p>
<p id="romans-11-33"><span class="verse-num">11:33</span> <span class="verse-body">o altitudo divitiarum sapientiae et scientiae Dei quam inconprehensibilia sunt iudicia eius et investigabiles viae eius</span></p>
<p id="romans-11-34"><span class="verse-num">11:34</span> <span class="verse-body">quis enim cognovit sensum Domini aut quis consiliarius eius fuit</span></p>
<p id="romans-11-35"><span class="verse-num">11:35</span> <span class="verse-body">aut quis prior dedit illi et retribuetur ei</span></p>
<p id="romans-11-36"><span class="verse-num">11:36</span> <span class="verse-body">quoniam ex ipso et per ipsum et in ipso omnia ipsi gloria in saecula amen</span></p>
<h2 id="romans-ch-12">Chapter 12</h2>
<p class="verses"><a href="#romans-12-1">1</a> <a href="#romans-12-2">2</a> <a href="#romans-12-3">3</a> <a href="#romans-12-4">4</a> <a href="#romans-12-5">5</a> <a href="#romans-12-6">6</a> <a href="#romans-12-7">7</a> <a href="#romans-12-8">8</a> <a href="#romans-12-9">9</a> <a href="#romans-12-10">10</a> <a href="#romans-12-11">11</a> <a href="#romans-12-12">12</a> <a href="#romans-12-13">13</a> <a href="#romans-12-14">14</a> <a href="#romans-12-15">15</a> <a href="#romans-12-16">16</a> <a href="#romans-12-17">17</a> <a href="#romans-12-18">18</a> <a href="#romans-12-19">19</a> <a href="#romans-12-20">20</a> <a href="#romans-12-21">21</a></p>
<p id="romans-12-1"><span class="verse-num">12:1</span> <span class="verse-body">obsecro itaque vos fratres per misericordiam Dei ut exhibeatis corpora vestra hostiam viventem sanctam Deo placentem rationabile obsequium vestrum</span></p>
<p id="romans-12-2"><span class="verse-num">12:2</span> <span class="verse-body">et nolite conformari huic saeculo sed reformamini in novitate sensus vestri ut probetis quae sit voluntas Dei bona et placens et perfecta</span></p>
<p id="romans-12-3"><span class="verse-num">12:3</span> <span class="verse-body">dico enim per gratiam quae data est mihi omnibus qui sunt inter vos non plus sapere quam oportet sapere sed sapere ad sobrietatem unicuique sicut Deus divisit mensuram fidei</span></p>
<p id="romans-12-4"><span class="verse-num">12:4</span> <span class="verse-body">sicut enim in uno corpore multa membra habemus omnia autem membra non eundem actum habent</span></p>
<p id="romans-12-5"><span class="verse-num">12:5</span> <span class="verse-body">ita multi unum corpus sumus in Christo singuli autem alter alterius membra</span></p>
<p id="romans-12-6"><span class="verse-num">12:6</span> <span class="verse-body">habentes autem donationes secundum gratiam quae data est nobis differentes sive prophetiam secundum rationem fidei</span></p>
<p id="romans-12-7"><span class="verse-num">12:7</span> <span class="verse-body">sive ministerium in ministrando sive qui docet in doctrina</span></p>
<p id="romans-12-8"><span class="verse-num">12:8</span> <span class="verse-body">qui exhortatur in exhortando qui tribuit in simplicitate qui praeest in sollicitudine qui miseretur in hilaritate</span></p>
<p id="romans-12-9"><span class="verse-num">12:9</span> <span class="verse-body">dilectio sine simulatione odientes malum adherentes bono</span></p>
<p id="romans-12-10"><span class="verse-num">12:10</span> <span class="verse-body">caritatem fraternitatis invicem diligentes honore invicem praevenientes</span></p>
<p id="romans-12-11"><span class="verse-num">12:11</span> <span class="verse-body">sollicitudine non pigri spiritu ferventes Domino servientes</span></p>
<p id="romans-12-12"><span class="verse-num">12:12</span> <span class="verse-body">spe gaudentes in tribulatione patientes orationi instantes</span></p>
<p id="romans-12-13"><span class="verse-num">12:13</span> <span class="verse-body">necessitatibus sanctorum communicantes hospitalitatem sectantes</span></p>
<p id="romans-12-14"><span class="verse-num">12:14</span> <span class="verse-body">benedicite persequentibus benedicite et nolite maledicere</span></p>
<p id="romans-12-15"><span class="verse-num">12:15</span> <span class="verse-body">gaudere cum gaudentibus flere cum flentibus</span></p>
<p id="romans-12-16"><span class="verse-num">12:16</span> <span class="verse-body">id ipsum invicem sentientes non alta sapientes sed humilibus consentientes nolite esse prudentes apud vosmet ipsos</span></p>
<p id="romans-12-17"><span class="verse-num">12:17</span> <span class="verse-body">nulli malum pro malo reddentes providentes bona non tantum coram Deo sed etiam coram omnibus hominibus</span></p>
<p id="romans-12-18"><span class="verse-num">12:18</span> <span class="verse-body">si fieri potest quod ex vobis est cum omnibus hominibus pacem habentes</span></p>
<p id="romans-12-19"><span class="verse-num">12:19</span> <span class="verse-body">non vosmet ipsos defendentes carissimi sed date locum irae scriptum est enim mihi vindictam ego retribuam dicit Dominus</span></p>
<p id="romans-12-20"><span class="verse-num">12:20</span> <span class="verse-body">sed si esurierit inimicus tuus ciba illum si sitit potum da illi hoc enim faciens carbones ignis congeres super caput eius</span></p>
<p id="romans-12-21"><span class="verse-num">12:21</span> <span class="verse-body">noli vinci a malo sed vince in bono malum</span></p>
<h2 id="romans-ch-13">Chapter 13</h2>
<p class="verses"><a href="#romans-13-1">1</a> <a href="#romans-13-2">2</a> <a href="#romans-13-3">3</a> <a href="#romans-13-4">4</a> <a href="#romans-13-5">5</a> <a href="#romans-13-6">6</a> <a href="#romans-13-7">7</a> <a href="#romans-13-8">8</a> <a href="#romans-13-9">9</a> <a href="#romans-13-10">10</a> <a href="#romans-13-11">11</a> <a href="#romans-13-12">12</a> <a href="#romans-13-13">13</a> <a href="#romans-13-14">14</a></p>
<p id="romans-13-1"><span class="verse-num">13:1</span> <span class="verse-body">omnis anima potestatibus sublimioribus subdita sit non est enim potestas nisi a Deo quae autem sunt a Deo ordinatae sunt</span></p>
<p id="romans-13-2"><span class="verse-num">13:2</span> <span class="verse-body">itaque qui resistit potestati Dei ordinationi resistit qui autem resistunt ipsi sibi damnationem adquirunt</span></p>
<p id="romans-13-3"><span class="verse-num">13:3</span> <span class="verse-body">nam principes non sunt timori boni operis sed mali vis autem non timere potestatem bonum fac et habebis laudem ex illa</span></p>
<p id="romans-13-4"><span class="verse-num">13:4</span> <span class="verse-body">Dei enim minister est tibi in bonum si autem male feceris time non enim sine causa gladium portat Dei enim minister est vindex in iram ei qui malum agit</span></p>
<p id="romans-13-5"><span class="verse-num">13:5</span> <span class="verse-body">ideo necessitate subditi estote non solum propter iram sed et propter conscientiam</span></p>
<p id="romans-13-6"><span class="verse-num">13:6</span> <span class="verse-body">ideo enim et tributa praestatis ministri enim Dei sunt in hoc ipsum servientes</span></p>
<p id="romans-13-7"><span class="verse-num">13:7</span> <span class="verse-body">reddite omnibus debita cui tributum tributum cui vectigal vectigal cui timorem timorem cui honorem honorem</span></p>
<p id="romans-13-8"><span class="verse-num">13:8</span> <span class="verse-body">nemini quicquam debeatis nisi ut invicem diligatis qui enim diligit proximum legem implevit</span></p>
<p id="romans-13-9"><span class="verse-num">13:9</span> <span class="verse-body">nam non adulterabis non occides non furaberis non concupisces et si quod est aliud mandatum in hoc verbo instauratur diliges proximum tuum tamquam te ipsum</span></p>
<p id="romans-13-10"><span class="verse-num">13:10</span> <span class="verse-body">dilectio proximo malum non operatur plenitudo ergo legis est dilectio</span></p>
<p id="romans-13-11"><span class="verse-num">13:11</span> <span class="verse-body">et hoc scientes tempus quia hora est iam nos de somno surgere nunc enim propior est nostra salus quam cum credidimus</span></p>
<p id="romans-13-12"><span class="verse-num">13:12</span> <span class="verse-body">nox praecessit dies autem adpropiavit abiciamus ergo opera tenebrarum et induamur arma lucis</span></p>
<p id="romans-13-13"><span class="verse-num">13:13</span> <span class="verse-body">sicut in die honeste ambulemus non in comesationibus et ebrietatibus non in cubilibus et inpudicitiis non in contentione et aemulatione</span></p>
<p id="romans-13-14"><span class="verse-num">13:14</span> <span class="verse-body">sed induite Dominum Iesum Christum et carnis curam ne feceritis in desideriis</span></p>
<h2 id="romans-ch-14">Chapter 14</h2>
<p class="verses"><a href="#romans-14-1">1</a> <a href="#romans-14-2">2</a> <a href="#romans-14-3">3</a> <a href="#romans-14-4">4</a> <a href="#romans-14-5">5</a> <a href="#romans-14-6">6</a> <a href="#romans-14-7">7</a> <a href="#romans-14-8">8</a> <a href="#romans-14-9">9</a> <a href="#romans-14-10">10</a> <a href="#romans-14-11">11</a> <a href="#romans-14-12">12</a> <a href="#romans-14-13">13</a> <a href="#romans-14-14">14</a> <a href="#romans-14-15">15</a> <a href="#romans-14-16">16</a> <a href="#romans-14-17">17</a> <a href="#romans-14-18">18</a> <a href="#romans-14-19">19</a> <a href="#romans-14-20">20</a> <a href="#romans-14-21">21</a> <a href="#romans-14-22">22</a> <a href="#romans-14-23">23</a></p>
<p id="romans-14-1"><span class="verse-num">14:1</span> <span class="verse-body">infirmum autem in fide adsumite non in disceptationibus cogitationum</span></p>
<p id="romans-14-2"><span class="verse-num">14:2</span> <span class="verse-body">alius enim credit manducare omnia qui autem infirmus est holus manducat</span></p>
<p id="romans-14-3"><span class="verse-num">14:3</span> <span class="verse-body">is qui manducat non manducantem non spernat et qui non manducat manducantem non iudicet Deus enim illum adsumpsit</span></p>
<p id="romans-14-4"><span class="verse-num">14:4</span> <span class="verse-body">tu quis es qui iudices alienum servum suo domino stat aut cadit stabit autem potens est enim Deus statuere illum</span></p>
<p id="romans-14-5"><span class="verse-num">14:5</span> <span class="verse-body">nam alius iudicat diem plus inter diem alius iudicat omnem diem unusquisque in suo sensu abundet</span></p>
<p id="romans-14-6"><span class="verse-num">14:6</span> <span class="verse-body">qui sapit diem Domino sapit et qui manducat Domino manducat gratias enim agit Deo et qui non manducat Domino non manducat et gratias agit Deo</span></p>
<p id="romans-14-7"><span class="verse-num">14:7</span> <span class="verse-body">nemo enim nostrum sibi vivit et nemo sibi moritur</span></p>
<p id="romans-14-8"><span class="verse-num">14:8</span> <span class="verse-body">sive enim vivimus Domino vivimus sive morimur Domino morimur sive ergo vivimus sive morimur Domini sumus</span></p>
<p id="romans-14-9"><span class="verse-num">14:9</span> <span class="verse-body">in hoc enim Christus et mortuus est et revixit ut et mortuorum et vivorum dominetur</span></p>
<p id="romans-14-10"><span class="verse-num">14:10</span> <span class="verse-body">tu autem quid iudicas fratrem tuum aut tu quare spernis fratrem tuum omnes enim stabimus ante tribunal Dei</span></p>
<p id="romans-14-11"><span class="verse-num">14:11</span> <span class="verse-body">scriptum est enim vivo ego dicit Dominus quoniam mihi flectet omne genu et omnis lingua confitebitur Deo</span></p>
<p id="romans-14-12"><span class="verse-num">14:12</span> <span class="verse-body">itaque unusquisque nostrum pro se rationem reddet Deo</span></p>
<p id="romans-14-13"><span class="verse-num">14:13</span> <span class="verse-body">non ergo amplius invicem iudicemus sed hoc iudicate magis ne ponatis offendiculum fratri vel scandalum</span></p>
<p id="romans-14-14"><span class="verse-num">14:14</span> <span class="verse-body">scio et confido in Domino Iesu quia nihil commune per ipsum nisi ei qui existimat quid commune esse illi commune est</span></p>
<p id="romans-14-15"><span class="verse-num">14:15</span> <span class="verse-body">si enim propter cibum frater tuus contristatur iam non secundum caritatem ambulas noli cibo tuo illum perdere pro quo Christus mortuus est</span></p>
<p id="romans-14-16"><span class="verse-num">14:16</span> <span class="verse-body">non ergo blasphemetur bonum nostrum</span></p>
<p id="romans-14-17"><span class="verse-num">14:17</span> <span class="verse-body">non est regnum Dei esca et potus sed iustitia et pax et gaudium in Spiritu Sancto</span></p>
<p id="romans-14-18"><span class="verse-num">14:18</span> <span class="verse-body">qui enim in hoc servit Christo placet Deo et probatus est hominibus</span></p>
<p id="romans-14-19"><span class="verse-num">14:19</span> <span class="verse-body">itaque quae pacis sunt sectemur et quae aedificationis sunt in invicem</span></p>
<p id="romans-14-20"><span class="verse-num">14:20</span> <span class="verse-body">noli propter escam destruere opus Dei omnia quidem munda sunt sed malum est homini qui per offendiculum manducat</span></p>
<p id="romans-14-21"><span class="verse-num">14:21</span> <span class="verse-body">bonum est non manducare carnem et non bibere vinum neque in quo frater tuus offendit aut scandalizatur aut infirmatur</span></p>
<p id="romans-14-22"><span class="verse-num">14:22</span> <span class="verse-body">tu fidem habes penes temet ipsum habe coram Deo beatus qui non iudicat semet ipsum in eo quo probat</span></p>
<p id="romans-14-23"><span class="verse-num">14:23</span> <span class="verse-body">qui autem discernit si manducaverit damnatus est quia non ex fide omne autem quod non ex fide peccatum est</span></p>
<h2 id="romans-ch-15">Chapter 15</h2>
<p class="verses"><a href="#romans-15-1">1</a> <a href="#romans-15-2">2</a> <a href="#romans-15-3">3</a> <a href="#romans-15-4">4</a> <a href="#romans-15-5">5</a> <a href="#romans-15-6">6</a> <a href="#romans-15-7">7</a> <a href="#romans-15-8">8</a> <a href="#romans-15-9">9</a> <a href="#romans-15-10">10</a> <a href="#romans-15-11">11</a> <a href="#romans-15-12">12</a> <a href="#romans-15-13">13</a> <a href="#romans-15-14">14</a> <a href="#romans-15-15">15</a> <a href="#romans-15-16">16</a> <a href="#romans-15-17">17</a> <a href="#romans-15-18">18</a> <a href="#romans-15-19">19</a> <a href="#romans-15-20">20</a> <a href="#romans-15-21">21</a> <a href="#romans-15-22">22</a> <a href="#romans-15-23">23</a> <a href="#romans-15-24">24</a> <a href="#romans-15-25">25</a> <a href="#romans-15-26">26</a> <a href="#romans-15-27">27</a> <a href="#romans-15-28">28</a> <a href="#romans-15-29">29</a> <a href="#romans-15-30">30</a> <a href="#romans-15-31">31</a> <a href="#romans-15-32">32</a> <a href="#romans-15-33">33</a></p>
<p id="romans-15-1"><span class="verse-num">15:1</span> <span class="verse-body">debemus autem nos firmiores inbecillitates infirmorum sustinere et non nobis placere</span></p>
<p id="romans-15-2"><span class="verse-num">15:2</span> <span class="verse-body">unusquisque vestrum proximo suo placeat in bonum ad aedificationem</span></p>
<p id="romans-15-3"><span class="verse-num">15:3</span> <span class="verse-body">etenim Christus non sibi placuit sed sicut scriptum est inproperia inproperantium tibi ceciderunt super me</span></p>
<p id="romans-15-4"><span class="verse-num">15:4</span> <span class="verse-body">quaecumque enim scripta sunt ad nostram doctrinam scripta sunt ut per patientiam et consolationem scripturarum spem habeamus</span></p>
<p id="romans-15-5"><span class="verse-num">15:5</span> <span class="verse-body">Deus autem patientiae et solacii det vobis id ipsum sapere in alterutrum secundum Iesum Christum</span></p>
<p id="romans-15-6"><span class="verse-num">15:6</span> <span class="verse-body">ut unianimes uno ore honorificetis Deum et Patrem Domini nostri Iesu Christi</span></p>
<p id="romans-15-7"><span class="verse-num">15:7</span> <span class="verse-body">propter quod suscipite invicem sicut et Christus suscepit vos in honorem Dei</span></p>
<p id="romans-15-8"><span class="verse-num">15:8</span> <span class="verse-body">dico enim Christum Iesum ministrum fuisse circumcisionis propter veritatem Dei ad confirmandas promissiones patrum</span></p>
<p id="romans-15-9"><span class="verse-num">15:9</span> <span class="verse-body">gentes autem super misericordiam honorare Deum sicut scriptum est propter hoc confitebor tibi in gentibus et nomini tuo cantabo</span></p>
<p id="romans-15-10"><span class="verse-num">15:10</span> <span class="verse-body">et iterum dicit laetamini gentes cum plebe eius</span></p>
<p id="romans-15-11"><span class="verse-num">15:11</span> <span class="verse-body">et iterum laudate omnes gentes Dominum et magnificate eum omnes populi</span></p>
<p id="romans-15-12"><span class="verse-num">15:12</span> <span class="verse-body">et rursus Esaias ait erit radix Iesse et qui exsurget regere gentes in eo gentes sperabunt</span></p>
<p id="romans-15-13"><span class="verse-num">15:13</span> <span class="verse-body">Deus autem spei repleat vos omni gaudio et pace in credendo ut abundetis in spe in virtute Spiritus Sancti</span></p>
<p id="romans-15-14"><span class="verse-num">15:14</span> <span class="verse-body">certus sum autem fratres mei et ego ipse de vobis quoniam et ipsi pleni estis dilectione repleti omni scientia ita ut possitis alterutrum monere</span></p>
<p id="romans-15-15"><span class="verse-num">15:15</span> <span class="verse-body">audacius autem scripsi vobis fratres ex parte tamquam in memoriam vos reducens propter gratiam quae data est mihi a Deo</span></p>
<p id="romans-15-16"><span class="verse-num">15:16</span> <span class="verse-body">ut sim minister Christi Iesu in gentibus sanctificans evangelium Dei ut fiat oblatio gentium accepta sanctificata in Spiritu Sancto</span></p>
<p id="romans-15-17"><span class="verse-num">15:17</span> <span class="verse-body">habeo igitur gloriam in Christo Iesu ad Deum</span></p>
<p id="romans-15-18"><span class="verse-num">15:18</span> <span class="verse-body">non enim audeo aliquid loqui eorum quae per me non effecit Christus in oboedientiam gentium verbo et factis</span></p>
<p id="romans-15-19"><span class="verse-num">15:19</span> <span class="verse-body">in virtute signorum et prodigiorum in virtute Spiritus Sancti ita ut ab Hierusalem per circuitum usque in Illyricum repleverim evangelium Christi</span></p>
<p id="romans-15-20"><span class="verse-num">15:20</span> <span class="verse-body">sic autem hoc praedicavi evangelium non ubi nominatus est Christus ne super alienum fundamentum aedificarem</span></p>
<p id="romans-15-21"><span class="verse-num">15:21</span> <span class="verse-body">sed sicut scriptum est quibus non est adnuntiatum de eo videbunt et qui non audierunt intellegent</span></p>
<p id="romans-15-22"><span class="verse-num">15:22</span> <span class="verse-body">propter quod et inpediebar plurimum venire ad vos</span></p>
<p id="romans-15-23"><span class="verse-num">15:23</span> <span class="verse-body">nunc vero ulterius locum non habens in his regionibus cupiditatem autem habens veniendi ad vos ex multis iam annis</span></p>
<p id="romans-15-24"><span class="verse-num">15:24</span> <span class="verse-body">cum in Hispaniam proficisci coepero spero quod praeteriens videam vos et a vobis deducar illuc si vobis primum ex parte fruitus fuero</span></p>
<p id="romans-15-25"><span class="verse-num">15:25</span> <span class="verse-body">nunc igitur proficiscar in Hierusalem ministrare sanctis</span></p>
<p id="romans-15-26"><span class="verse-num">15:26</span> <span class="verse-body">probaverunt enim Macedonia et Achaia conlationem aliquam facere in pauperes sanctorum qui sunt in Hierusalem</span></p>
<p id="romans-15-27"><span class="verse-num">15:27</span> <span class="verse-body">placuit enim eis et debitores sunt eorum nam si spiritalium eorum participes facti sunt gentiles debent et in carnalibus ministrare eis</span></p>
<p id="romans-15-28"><span class="verse-num">15:28</span> <span class="verse-body">hoc igitur cum consummavero et adsignavero eis fructum hunc proficiscar per vos in Hispaniam</span></p>
<p id="romans-15-29"><span class="verse-num">15:29</span> <span class="verse-body">scio autem quoniam veniens ad vos in abundantia benedictionis Christi veniam</span></p>
<p id="romans-15-30"><span class="verse-num">15:30</span> <span class="verse-body">obsecro igitur vos fratres per Dominum nostrum Iesum Christum et per caritatem Spiritus ut adiuvetis me in orationibus pro me ad Deum</span></p>
<p id="romans-15-31"><span class="verse-num">15:31</span> <span class="verse-body">ut liberer ab infidelibus qui sunt in Iudaea et obsequii mei oblatio accepta fiat in Hierosolyma sanctis</span></p>
<p id="romans-15-32"><span class="verse-num">15:32</span> <span class="verse-body">ut veniam ad vos in gaudio per voluntatem Dei et refrigerer vobiscum</span></p>
<p id="romans-15-33"><span class="verse-num">15:33</span> <span class="verse-body">Deus autem pacis sit cum omnibus vobis amen</span></p>
<h2 id="romans-ch-16">Chapter 16</h2>
<p class="verses"><a href="#romans-16-1">1</a> <a href="#romans-16-2">2</a> <a href="#romans-16-3">3</a> <a href="#romans-16-4">4</a> <a href="#romans-16-5">5</a> <a href="#romans-16-6">6</a> <a href="#romans-16-7">7</a> <a href="#romans-16-8">8</a> <a href="#romans-16-9">9</a> <a href="#romans-16-10">10</a> <a href="#romans-16-11">11</a> <a href="#romans-16-12">12</a> <a href="#romans-16-13">13</a> <a href="#romans-16-14">14</a> <a href="#romans-16-15">15</a> <a href="#romans-16-16">16</a> <a href="#romans-16-17">17</a> <a href="#romans-16-18">18</a> <a href="#romans-16-19">19</a> <a href="#romans-16-20">20</a> <a href="#romans-16-21">21</a> <a href="#romans-16-22">22</a> <a href="#romans-16-23">23</a> <a href="#romans-16-24">24</a> <a href="#romans-16-25">25</a> <a href="#romans-16-26">26</a></p>
<p id="romans-16-1"><span class="verse-num">16:1</span> <span class="verse-body">commendo autem vobis Phoebem sororem nostram quae est in ministerio ecclesiae quae est Cenchris</span></p>
<p id="romans-16-2"><span class="verse-num">16:2</span> <span class="verse-body">ut eam suscipiatis in Domino digne sanctis et adsistatis ei in quocumque negotio vestri indiguerit etenim ipsa quoque adstitit multis et mihi ipsi</span></p>
<p id="romans-16-3"><span class="verse-num">16:3</span> <span class="verse-body">salutate Priscam et Aquilam adiutores meos in Christo Iesu</span></p>
<p id="romans-16-4"><span class="verse-num">16:4</span> <span class="verse-body">qui pro anima mea suas cervices subposuerunt quibus non solus ego gratias ago sed et cunctae ecclesiae gentium</span></p>
<p id="romans-16-5"><span class="verse-num">16:5</span> <span class="verse-body">et domesticam eorum ecclesiam salutate Ephaenetum dilectum mihi qui est primitivus Asiae in Christo</span></p>
<p id="romans-16-6"><span class="verse-num">16:6</span> <span class="verse-body">salutate Mariam quae multum laboravit in vobis</span></p>
<p id="romans-16-7"><span class="verse-num">16:7</span> <span class="verse-body">salutate Andronicum et Iuniam cognatos et concaptivos meos qui sunt nobiles in apostolis qui et ante me fuerunt in Christo</span></p>
<p id="romans-16-8"><span class="verse-num">16:8</span> <span class="verse-body">salutate Ampliatum dilectissimum mihi in Domino</span></p>
<p id="romans-16-9"><span class="verse-num">16:9</span> <span class="verse-body">salutate Urbanum adiutorem nostrum in Christo et Stachyn dilectum meum</span></p>
<p id="romans-16-10"><span class="verse-num">16:10</span> <span class="verse-body">salutate Apellen probum in Christo</span></p>
<p id="romans-16-11"><span class="verse-num">16:11</span> <span class="verse-body">salutate eos qui sunt ex Aristoboli salutate Herodionem cognatum meum salutate eos qui sunt ex Narcissi qui sunt in Domino</span></p>
<p id="romans-16-12"><span class="verse-num">16:12</span> <span class="verse-body">salutate Tryfenam et Tryfosam quae laborant in Domino salutate Persidam carissimam quae multum laboravit in Domino</span></p>
<p id="romans-16-13"><span class="verse-num">16:13</span> <span class="verse-body">salutate Rufum electum in Domino et matrem eius et meam</span></p>
<p id="romans-16-14"><span class="verse-num">16:14</span> <span class="verse-body">salutate Asyncritum Flegonta Hermen Patrobam Hermam et qui cum eis sunt fratres</span></p>
<p id="romans-16-15"><span class="verse-num">16:15</span> <span class="verse-body">salutate Filologum et Iuliam Nereum et sororem eius et Olympiadem et omnes qui cum eis sunt sanctos</span></p>
<p id="romans-16-16"><span class="verse-num">16:16</span> <span class="verse-body">salutate invicem in osculo sancto salutant vos omnes ecclesiae Christi</span></p>
<p id="romans-16-17"><span class="verse-num">16:17</span> <span class="verse-body">rogo autem vos fratres ut observetis eos qui dissensiones et offendicula praeter doctrinam quam vos didicistis faciunt et declinate ab illis</span></p>
<p id="romans-16-18"><span class="verse-num">16:18</span> <span class="verse-body">huiusmodi enim Christo Domino nostro non serviunt sed suo ventri et per dulces sermones et benedictiones seducunt corda innocentium</span></p>
<p id="romans-16-19"><span class="verse-num">16:19</span> <span class="verse-body">vestra enim oboedientia in omnem locum divulgata est gaudeo igitur in vobis sed volo vos sapientes esse in bono et simplices in malo</span></p>
<p id="romans-16-20"><span class="verse-num">16:20</span> <span class="verse-body">Deus autem pacis conteret Satanan sub pedibus vestris velociter gratia Domini nostri Iesu Christi vobiscum</span></p>
<p id="romans-16-21"><span class="verse-num">16:21</span> <span class="verse-body">salutat vos Timotheus adiutor meus et Lucius et Iason et Sosipater cognati mei</span></p>
<p id="romans-16-22"><span class="verse-num">16:22</span> <span class="verse-body">saluto vos ego Tertius qui scripsi epistulam in Domino</span></p>
<p id="romans-16-23"><span class="verse-num">16:23</span> <span class="verse-body">salutat vos Gaius hospes meus et universae ecclesiae salutat vos Erastus arcarius civitatis et Quartus frater</span></p>
<p id="romans-16-24"><span class="verse-num">16:24</span> <span class="verse-body">[]</span></p>
<p id="romans-16-25"><span class="verse-num">16:25</span> <span class="verse-body">ei autem qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti</span></p>
<p id="romans-16-26"><span class="verse-num">16:26</span> <span class="verse-body">quod nunc patefactum est per scripturas prophetarum secundum praeceptum aeterni Dei ad oboeditionem fidei in cunctis gentibus cognito</span></p>
