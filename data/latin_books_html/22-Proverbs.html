<h1>Proverbs</h1>
<p class="chapters"><a href="#proverbs-ch-1">1</a> <a href="#proverbs-ch-2">2</a> <a href="#proverbs-ch-3">3</a> <a href="#proverbs-ch-4">4</a> <a href="#proverbs-ch-5">5</a> <a href="#proverbs-ch-6">6</a> <a href="#proverbs-ch-7">7</a> <a href="#proverbs-ch-8">8</a> <a href="#proverbs-ch-9">9</a> <a href="#proverbs-ch-10">10</a> <a href="#proverbs-ch-11">11</a> <a href="#proverbs-ch-12">12</a> <a href="#proverbs-ch-13">13</a> <a href="#proverbs-ch-14">14</a> <a href="#proverbs-ch-15">15</a> <a href="#proverbs-ch-16">16</a> <a href="#proverbs-ch-17">17</a> <a href="#proverbs-ch-18">18</a> <a href="#proverbs-ch-19">19</a> <a href="#proverbs-ch-20">20</a> <a href="#proverbs-ch-21">21</a> <a href="#proverbs-ch-22">22</a> <a href="#proverbs-ch-23">23</a> <a href="#proverbs-ch-24">24</a> <a href="#proverbs-ch-25">25</a> <a href="#proverbs-ch-26">26</a> <a href="#proverbs-ch-27">27</a> <a href="#proverbs-ch-28">28</a> <a href="#proverbs-ch-29">29</a> <a href="#proverbs-ch-30">30</a> <a href="#proverbs-ch-31">31</a></p>
<h2 id="proverbs-ch-1">Chapter 1</h2>
<p class="verses"><a href="#proverbs-1-1">1</a> <a href="#proverbs-1-2">2</a> <a href="#proverbs-1-3">3</a> <a href="#proverbs-1-4">4</a> <a href="#proverbs-1-5">5</a> <a href="#proverbs-1-6">6</a> <a href="#proverbs-1-7">7</a> <a href="#proverbs-1-8">8</a> <a href="#proverbs-1-9">9</a> <a href="#proverbs-1-10">10</a> <a href="#proverbs-1-11">11</a> <a href="#proverbs-1-12">12</a> <a href="#proverbs-1-13">13</a> <a href="#proverbs-1-14">14</a> <a href="#proverbs-1-15">15</a> <a href="#proverbs-1-16">16</a> <a href="#proverbs-1-17">17</a> <a href="#proverbs-1-18">18</a> <a href="#proverbs-1-19">19</a> <a href="#proverbs-1-20">20</a> <a href="#proverbs-1-21">21</a> <a href="#proverbs-1-22">22</a> <a href="#proverbs-1-23">23</a> <a href="#proverbs-1-24">24</a> <a href="#proverbs-1-25">25</a> <a href="#proverbs-1-26">26</a> <a href="#proverbs-1-27">27</a> <a href="#proverbs-1-28">28</a> <a href="#proverbs-1-29">29</a> <a href="#proverbs-1-30">30</a> <a href="#proverbs-1-31">31</a> <a href="#proverbs-1-32">32</a> <a href="#proverbs-1-33">33</a></p>
<p id="proverbs-1-1"><span class="verse-num">1:1</span> <span class="verse-body">parabolae Salomonis filii David regis Israhel</span></p>
<p id="proverbs-1-2"><span class="verse-num">1:2</span> <span class="verse-body">ad sciendam sapientiam et disciplinam</span></p>
<p id="proverbs-1-3"><span class="verse-num">1:3</span> <span class="verse-body">ad intellegenda verba prudentiae et suscipiendam eruditionem doctrinae iustitiam et iudicium et aequitatem</span></p>
<p id="proverbs-1-4"><span class="verse-num">1:4</span> <span class="verse-body">ut detur parvulis astutia adulescenti scientia et intellectus</span></p>
<p id="proverbs-1-5"><span class="verse-num">1:5</span> <span class="verse-body">audiens sapiens sapientior erit et intellegens gubernacula possidebit</span></p>
<p id="proverbs-1-6"><span class="verse-num">1:6</span> <span class="verse-body">animadvertet parabolam et interpretationem verba sapientium et enigmata eorum</span></p>
<p id="proverbs-1-7"><span class="verse-num">1:7</span> <span class="verse-body">timor Domini principium scientiae sapientiam atque doctrinam stulti despiciunt</span></p>
<p id="proverbs-1-8"><span class="verse-num">1:8</span> <span class="verse-body">audi fili mi disciplinam patris tui et ne dimittas legem matris tuae</span></p>
<p id="proverbs-1-9"><span class="verse-num">1:9</span> <span class="verse-body">ut addatur gratia capiti tuo et torques collo tuo</span></p>
<p id="proverbs-1-10"><span class="verse-num">1:10</span> <span class="verse-body">fili mi si te lactaverint peccatores ne adquiescas</span></p>
<p id="proverbs-1-11"><span class="verse-num">1:11</span> <span class="verse-body">si dixerint veni nobiscum insidiemur sanguini abscondamus tendiculas contra insontem frustra</span></p>
<p id="proverbs-1-12"><span class="verse-num">1:12</span> <span class="verse-body">degluttiamus eum sicut infernus viventem et integrum quasi descendentem in lacum</span></p>
<p id="proverbs-1-13"><span class="verse-num">1:13</span> <span class="verse-body">omnem pretiosam substantiam repperiemus implebimus domos nostras spoliis</span></p>
<p id="proverbs-1-14"><span class="verse-num">1:14</span> <span class="verse-body">sortem mitte nobiscum marsuppium unum sit omnium nostrum</span></p>
<p id="proverbs-1-15"><span class="verse-num">1:15</span> <span class="verse-body">fili mi ne ambules cum eis prohibe pedem tuum a semitis eorum</span></p>
<p id="proverbs-1-16"><span class="verse-num">1:16</span> <span class="verse-body">pedes enim illorum ad malum currunt et festinant ut effundant sanguinem</span></p>
<p id="proverbs-1-17"><span class="verse-num">1:17</span> <span class="verse-body">frustra autem iacitur rete ante oculos pinnatorum</span></p>
<p id="proverbs-1-18"><span class="verse-num">1:18</span> <span class="verse-body">ipsique contra sanguinem suum insidiantur et moliuntur fraudes contra animas suas</span></p>
<p id="proverbs-1-19"><span class="verse-num">1:19</span> <span class="verse-body">sic semitae omnis avari animas possidentium rapiunt</span></p>
<p id="proverbs-1-20"><span class="verse-num">1:20</span> <span class="verse-body">sapientia foris praedicat in plateis dat vocem suam</span></p>
<p id="proverbs-1-21"><span class="verse-num">1:21</span> <span class="verse-body">in capite turbarum clamitat in foribus portarum urbis profert verba sua dicens</span></p>
<p id="proverbs-1-22"><span class="verse-num">1:22</span> <span class="verse-body">usquequo parvuli diligitis infantiam et stulti ea quae sibi sunt noxia cupiunt et inprudentes odibunt scientiam</span></p>
<p id="proverbs-1-23"><span class="verse-num">1:23</span> <span class="verse-body">convertimini ad correptionem meam en proferam vobis spiritum meum et ostendam verba mea</span></p>
<p id="proverbs-1-24"><span class="verse-num">1:24</span> <span class="verse-body">quia vocavi et rennuistis extendi manum meam et non fuit qui aspiceret</span></p>
<p id="proverbs-1-25"><span class="verse-num">1:25</span> <span class="verse-body">despexistis omne consilium meum et increpationes meas neglexistis</span></p>
<p id="proverbs-1-26"><span class="verse-num">1:26</span> <span class="verse-body">ego quoque in interitu vestro ridebo et subsannabo cum vobis quod timebatis advenerit</span></p>
<p id="proverbs-1-27"><span class="verse-num">1:27</span> <span class="verse-body">cum inruerit repentina calamitas et interitus quasi tempestas ingruerit quando venerit super vos tribulatio et angustia</span></p>
<p id="proverbs-1-28"><span class="verse-num">1:28</span> <span class="verse-body">tunc invocabunt me et non exaudiam mane consurgent et non invenient me</span></p>
<p id="proverbs-1-29"><span class="verse-num">1:29</span> <span class="verse-body">eo quod exosam habuerint disciplinam et timorem Domini non susceperint</span></p>
<p id="proverbs-1-30"><span class="verse-num">1:30</span> <span class="verse-body">nec adquieverint consilio meo et detraxerint universae correptioni meae</span></p>
<p id="proverbs-1-31"><span class="verse-num">1:31</span> <span class="verse-body">comedent igitur fructus viae suae suisque consiliis saturabuntur</span></p>
<p id="proverbs-1-32"><span class="verse-num">1:32</span> <span class="verse-body">aversio parvulorum interficiet eos et prosperitas stultorum perdet illos</span></p>
<p id="proverbs-1-33"><span class="verse-num">1:33</span> <span class="verse-body">qui autem me audierit absque terrore requiescet et abundantia perfruetur malorum timore sublato</span></p>
<h2 id="proverbs-ch-2">Chapter 2</h2>
<p class="verses"><a href="#proverbs-2-1">1</a> <a href="#proverbs-2-2">2</a> <a href="#proverbs-2-3">3</a> <a href="#proverbs-2-4">4</a> <a href="#proverbs-2-5">5</a> <a href="#proverbs-2-6">6</a> <a href="#proverbs-2-7">7</a> <a href="#proverbs-2-8">8</a> <a href="#proverbs-2-9">9</a> <a href="#proverbs-2-10">10</a> <a href="#proverbs-2-11">11</a> <a href="#proverbs-2-12">12</a> <a href="#proverbs-2-13">13</a> <a href="#proverbs-2-14">14</a> <a href="#proverbs-2-15">15</a> <a href="#proverbs-2-16">16</a> <a href="#proverbs-2-17">17</a> <a href="#proverbs-2-18">18</a> <a href="#proverbs-2-19">19</a> <a href="#proverbs-2-20">20</a> <a href="#proverbs-2-21">21</a> <a href="#proverbs-2-22">22</a></p>
<p id="proverbs-2-1"><span class="verse-num">2:1</span> <span class="verse-body">fili mi si susceperis sermones meos et mandata mea absconderis penes te</span></p>
<p id="proverbs-2-2"><span class="verse-num">2:2</span> <span class="verse-body">ut audiat sapientiam auris tua inclina cor tuum ad noscendam prudentiam</span></p>
<p id="proverbs-2-3"><span class="verse-num">2:3</span> <span class="verse-body">si enim sapientiam invocaveris et inclinaveris cor tuum prudentiae</span></p>
<p id="proverbs-2-4"><span class="verse-num">2:4</span> <span class="verse-body">si quaesieris eam quasi pecuniam et sicut thesauros effoderis illam</span></p>
<p id="proverbs-2-5"><span class="verse-num">2:5</span> <span class="verse-body">tunc intelleges timorem Domini et scientiam Dei invenies</span></p>
<p id="proverbs-2-6"><span class="verse-num">2:6</span> <span class="verse-body">quia Dominus dat sapientiam et ex ore eius scientia et prudentia</span></p>
<p id="proverbs-2-7"><span class="verse-num">2:7</span> <span class="verse-body">custodiet rectorum salutem et proteget gradientes simpliciter</span></p>
<p id="proverbs-2-8"><span class="verse-num">2:8</span> <span class="verse-body">servans semitas iustitiae et vias sanctorum custodiens</span></p>
<p id="proverbs-2-9"><span class="verse-num">2:9</span> <span class="verse-body">tunc intelleges iustitiam et iudicium et aequitatem et omnem semitam bonam</span></p>
<p id="proverbs-2-10"><span class="verse-num">2:10</span> <span class="verse-body">si intraverit sapientia cor tuum et scientia animae tuae placuerit</span></p>
<p id="proverbs-2-11"><span class="verse-num">2:11</span> <span class="verse-body">consilium custodiet te prudentia servabit te</span></p>
<p id="proverbs-2-12"><span class="verse-num">2:12</span> <span class="verse-body">ut eruaris de via mala ab homine qui perversa loquitur</span></p>
<p id="proverbs-2-13"><span class="verse-num">2:13</span> <span class="verse-body">qui relinquunt iter rectum et ambulant per vias tenebrosas</span></p>
<p id="proverbs-2-14"><span class="verse-num">2:14</span> <span class="verse-body">qui laetantur cum malefecerint et exultant in rebus pessimis</span></p>
<p id="proverbs-2-15"><span class="verse-num">2:15</span> <span class="verse-body">quorum viae perversae et infames gressus eorum</span></p>
<p id="proverbs-2-16"><span class="verse-num">2:16</span> <span class="verse-body">ut eruaris a muliere aliena et ab extranea quae mollit sermones suos</span></p>
<p id="proverbs-2-17"><span class="verse-num">2:17</span> <span class="verse-body">et relinquit ducem pubertatis suae</span></p>
<p id="proverbs-2-18"><span class="verse-num">2:18</span> <span class="verse-body">et pacti Dei sui oblita est inclinata est enim ad mortem domus eius et ad impios semitae ipsius</span></p>
<p id="proverbs-2-19"><span class="verse-num">2:19</span> <span class="verse-body">omnes qui ingrediuntur ad eam non revertentur nec adprehendent semitas vitae</span></p>
<p id="proverbs-2-20"><span class="verse-num">2:20</span> <span class="verse-body">ut ambules in via bona et calles iustorum custodias</span></p>
<p id="proverbs-2-21"><span class="verse-num">2:21</span> <span class="verse-body">qui enim recti sunt habitabunt in terra et simplices permanebunt in ea</span></p>
<p id="proverbs-2-22"><span class="verse-num">2:22</span> <span class="verse-body">impii vero de terra perdentur et qui inique agunt auferentur ex ea</span></p>
<h2 id="proverbs-ch-3">Chapter 3</h2>
<p class="verses"><a href="#proverbs-3-1">1</a> <a href="#proverbs-3-2">2</a> <a href="#proverbs-3-3">3</a> <a href="#proverbs-3-4">4</a> <a href="#proverbs-3-5">5</a> <a href="#proverbs-3-6">6</a> <a href="#proverbs-3-7">7</a> <a href="#proverbs-3-8">8</a> <a href="#proverbs-3-9">9</a> <a href="#proverbs-3-10">10</a> <a href="#proverbs-3-11">11</a> <a href="#proverbs-3-12">12</a> <a href="#proverbs-3-13">13</a> <a href="#proverbs-3-14">14</a> <a href="#proverbs-3-15">15</a> <a href="#proverbs-3-16">16</a> <a href="#proverbs-3-17">17</a> <a href="#proverbs-3-18">18</a> <a href="#proverbs-3-19">19</a> <a href="#proverbs-3-20">20</a> <a href="#proverbs-3-21">21</a> <a href="#proverbs-3-22">22</a> <a href="#proverbs-3-23">23</a> <a href="#proverbs-3-24">24</a> <a href="#proverbs-3-25">25</a> <a href="#proverbs-3-26">26</a> <a href="#proverbs-3-27">27</a> <a href="#proverbs-3-28">28</a> <a href="#proverbs-3-29">29</a> <a href="#proverbs-3-30">30</a> <a href="#proverbs-3-31">31</a> <a href="#proverbs-3-32">32</a> <a href="#proverbs-3-33">33</a> <a href="#proverbs-3-34">34</a> <a href="#proverbs-3-35">35</a></p>
<p id="proverbs-3-1"><span class="verse-num">3:1</span> <span class="verse-body">fili mi ne obliviscaris legis meae et praecepta mea custodiat cor tuum</span></p>
<p id="proverbs-3-2"><span class="verse-num">3:2</span> <span class="verse-body">longitudinem enim dierum et annos vitae et pacem adponent tibi</span></p>
<p id="proverbs-3-3"><span class="verse-num">3:3</span> <span class="verse-body">misericordia et veritas non te deserant circumda eas gutturi tuo et describe in tabulis cordis tui</span></p>
<p id="proverbs-3-4"><span class="verse-num">3:4</span> <span class="verse-body">et invenies gratiam et disciplinam bonam coram Deo et hominibus</span></p>
<p id="proverbs-3-5"><span class="verse-num">3:5</span> <span class="verse-body">habe fiduciam in Domino ex toto corde tuo et ne innitaris prudentiae tuae</span></p>
<p id="proverbs-3-6"><span class="verse-num">3:6</span> <span class="verse-body">in omnibus viis tuis cogita illum et ipse diriget gressus tuos</span></p>
<p id="proverbs-3-7"><span class="verse-num">3:7</span> <span class="verse-body">ne sis sapiens apud temet ipsum time Dominum et recede a malo</span></p>
<p id="proverbs-3-8"><span class="verse-num">3:8</span> <span class="verse-body">sanitas quippe erit umbilico tuo et inrigatio ossuum tuorum</span></p>
<p id="proverbs-3-9"><span class="verse-num">3:9</span> <span class="verse-body">honora Dominum de tua substantia et de primitiis omnium frugum tuarum</span></p>
<p id="proverbs-3-10"><span class="verse-num">3:10</span> <span class="verse-body">et implebuntur horrea tua saturitate et vino torcularia redundabunt</span></p>
<p id="proverbs-3-11"><span class="verse-num">3:11</span> <span class="verse-body">disciplinam Domini fili mi ne abicias nec deficias cum ab eo corriperis</span></p>
<p id="proverbs-3-12"><span class="verse-num">3:12</span> <span class="verse-body">quem enim diligit Dominus corripit et quasi pater in filio conplacet sibi</span></p>
<p id="proverbs-3-13"><span class="verse-num">3:13</span> <span class="verse-body">beatus homo qui invenit sapientiam et qui affluit prudentia</span></p>
<p id="proverbs-3-14"><span class="verse-num">3:14</span> <span class="verse-body">melior est adquisitio eius negotiatione argenti et auro primo fructus eius</span></p>
<p id="proverbs-3-15"><span class="verse-num">3:15</span> <span class="verse-body">pretiosior est cunctis opibus et omnia quae desiderantur huic non valent conparari</span></p>
<p id="proverbs-3-16"><span class="verse-num">3:16</span> <span class="verse-body">longitudo dierum in dextera eius in sinistra illius divitiae et gloria</span></p>
<p id="proverbs-3-17"><span class="verse-num">3:17</span> <span class="verse-body">viae eius viae pulchrae et omnes semitae illius pacificae</span></p>
<p id="proverbs-3-18"><span class="verse-num">3:18</span> <span class="verse-body">lignum vitae est his qui adprehenderint eam et qui tenuerit eam beatus</span></p>
<p id="proverbs-3-19"><span class="verse-num">3:19</span> <span class="verse-body">Dominus sapientia fundavit terram stabilivit caelos prudentia</span></p>
<p id="proverbs-3-20"><span class="verse-num">3:20</span> <span class="verse-body">sapientia illius eruperunt abyssi et nubes rore concrescunt</span></p>
<p id="proverbs-3-21"><span class="verse-num">3:21</span> <span class="verse-body">fili mi ne effluant haec ab oculis tuis custodi legem atque consilium</span></p>
<p id="proverbs-3-22"><span class="verse-num">3:22</span> <span class="verse-body">et erit vita animae tuae et gratia faucibus tuis</span></p>
<p id="proverbs-3-23"><span class="verse-num">3:23</span> <span class="verse-body">tunc ambulabis fiducialiter in via tua et pes tuus non inpinget</span></p>
<p id="proverbs-3-24"><span class="verse-num">3:24</span> <span class="verse-body">si dormieris non timebis quiesces et suavis erit somnus tuus</span></p>
<p id="proverbs-3-25"><span class="verse-num">3:25</span> <span class="verse-body">ne paveas repentino terrore et inruentes tibi potentias impiorum</span></p>
<p id="proverbs-3-26"><span class="verse-num">3:26</span> <span class="verse-body">Dominus enim erit in latere tuo et custodiet pedem tuum ne capiaris</span></p>
<p id="proverbs-3-27"><span class="verse-num">3:27</span> <span class="verse-body">noli prohibere benefacere eum qui potest si vales et ipse benefac</span></p>
<p id="proverbs-3-28"><span class="verse-num">3:28</span> <span class="verse-body">ne dicas amico tuo vade et revertere et cras dabo tibi cum statim possis dare</span></p>
<p id="proverbs-3-29"><span class="verse-num">3:29</span> <span class="verse-body">ne moliaris amico tuo malum cum ille in te habeat fiduciam</span></p>
<p id="proverbs-3-30"><span class="verse-num">3:30</span> <span class="verse-body">ne contendas adversus hominem frustra cum ipse tibi nihil mali fecerit</span></p>
<p id="proverbs-3-31"><span class="verse-num">3:31</span> <span class="verse-body">ne aemuleris hominem iniustum nec imiteris vias eius</span></p>
<p id="proverbs-3-32"><span class="verse-num">3:32</span> <span class="verse-body">quia abominatio Domini est omnis inlusor et cum simplicibus sermocinatio eius</span></p>
<p id="proverbs-3-33"><span class="verse-num">3:33</span> <span class="verse-body">egestas a Domino in domo impii habitacula autem iustorum benedicentur</span></p>
<p id="proverbs-3-34"><span class="verse-num">3:34</span> <span class="verse-body">inlusores ipse deludet et mansuetis dabit gratiam</span></p>
<p id="proverbs-3-35"><span class="verse-num">3:35</span> <span class="verse-body">gloriam sapientes possidebunt stultorum exaltatio ignominia</span></p>
<h2 id="proverbs-ch-4">Chapter 4</h2>
<p class="verses"><a href="#proverbs-4-1">1</a> <a href="#proverbs-4-2">2</a> <a href="#proverbs-4-3">3</a> <a href="#proverbs-4-4">4</a> <a href="#proverbs-4-5">5</a> <a href="#proverbs-4-6">6</a> <a href="#proverbs-4-7">7</a> <a href="#proverbs-4-8">8</a> <a href="#proverbs-4-9">9</a> <a href="#proverbs-4-10">10</a> <a href="#proverbs-4-11">11</a> <a href="#proverbs-4-12">12</a> <a href="#proverbs-4-13">13</a> <a href="#proverbs-4-14">14</a> <a href="#proverbs-4-15">15</a> <a href="#proverbs-4-16">16</a> <a href="#proverbs-4-17">17</a> <a href="#proverbs-4-18">18</a> <a href="#proverbs-4-19">19</a> <a href="#proverbs-4-20">20</a> <a href="#proverbs-4-21">21</a> <a href="#proverbs-4-22">22</a> <a href="#proverbs-4-23">23</a> <a href="#proverbs-4-24">24</a> <a href="#proverbs-4-25">25</a> <a href="#proverbs-4-26">26</a> <a href="#proverbs-4-27">27</a></p>
<p id="proverbs-4-1"><span class="verse-num">4:1</span> <span class="verse-body">audite filii disciplinam patris et adtendite ut sciatis prudentiam</span></p>
<p id="proverbs-4-2"><span class="verse-num">4:2</span> <span class="verse-body">donum bonum tribuam vobis legem meam ne derelinquatis</span></p>
<p id="proverbs-4-3"><span class="verse-num">4:3</span> <span class="verse-body">nam et ego filius fui patris mei tenellus et unigenitus coram matre mea</span></p>
<p id="proverbs-4-4"><span class="verse-num">4:4</span> <span class="verse-body">et docebat me atque dicebat suscipiat verba mea cor tuum custodi praecepta mea et vives</span></p>
<p id="proverbs-4-5"><span class="verse-num">4:5</span> <span class="verse-body">posside sapientiam posside prudentiam ne obliviscaris neque declines a verbis oris mei</span></p>
<p id="proverbs-4-6"><span class="verse-num">4:6</span> <span class="verse-body">ne dimittas eam et custodiet te dilige eam et servabit te</span></p>
<p id="proverbs-4-7"><span class="verse-num">4:7</span> <span class="verse-body">principium sapientiae posside sapientiam et in omni possessione tua adquire prudentiam</span></p>
<p id="proverbs-4-8"><span class="verse-num">4:8</span> <span class="verse-body">arripe illam et exaltabit te glorificaberis ab ea cum eam fueris amplexatus</span></p>
<p id="proverbs-4-9"><span class="verse-num">4:9</span> <span class="verse-body">dabit capiti tuo augmenta gratiarum et corona inclita proteget te</span></p>
<p id="proverbs-4-10"><span class="verse-num">4:10</span> <span class="verse-body">audi fili mi et suscipe verba mea ut multiplicentur tibi anni vitae</span></p>
<p id="proverbs-4-11"><span class="verse-num">4:11</span> <span class="verse-body">viam sapientiae monstravi tibi duxi te per semitas aequitatis</span></p>
<p id="proverbs-4-12"><span class="verse-num">4:12</span> <span class="verse-body">quas cum ingressus fueris non artabuntur gressus tui et currens non habebis offendiculum</span></p>
<p id="proverbs-4-13"><span class="verse-num">4:13</span> <span class="verse-body">tene disciplinam ne dimittas eam custodi illam quia ipsa est vita tua</span></p>
<p id="proverbs-4-14"><span class="verse-num">4:14</span> <span class="verse-body">ne delecteris semitis impiorum nec tibi placeat malorum via</span></p>
<p id="proverbs-4-15"><span class="verse-num">4:15</span> <span class="verse-body">fuge ab ea ne transeas per illam declina et desere eam</span></p>
<p id="proverbs-4-16"><span class="verse-num">4:16</span> <span class="verse-body">non enim dormiunt nisi malefecerint et rapitur somnus ab eis nisi subplantaverint</span></p>
<p id="proverbs-4-17"><span class="verse-num">4:17</span> <span class="verse-body">comedunt panem impietatis et vinum iniquitatis bibunt</span></p>
<p id="proverbs-4-18"><span class="verse-num">4:18</span> <span class="verse-body">iustorum autem semita quasi lux splendens procedit et crescit usque ad perfectam diem</span></p>
<p id="proverbs-4-19"><span class="verse-num">4:19</span> <span class="verse-body">via impiorum tenebrosa nesciunt ubi corruant</span></p>
<p id="proverbs-4-20"><span class="verse-num">4:20</span> <span class="verse-body">fili mi ausculta sermones meos et ad eloquia mea inclina aurem tuam</span></p>
<p id="proverbs-4-21"><span class="verse-num">4:21</span> <span class="verse-body">ne recedant ab oculis tuis custodi ea in medio cordis tui</span></p>
<p id="proverbs-4-22"><span class="verse-num">4:22</span> <span class="verse-body">vita enim sunt invenientibus ea et universae carni sanitas</span></p>
<p id="proverbs-4-23"><span class="verse-num">4:23</span> <span class="verse-body">omni custodia serva cor tuum quia ex ipso vita procedit</span></p>
<p id="proverbs-4-24"><span class="verse-num">4:24</span> <span class="verse-body">remove a te os pravum et detrahentia labia sint procul a te</span></p>
<p id="proverbs-4-25"><span class="verse-num">4:25</span> <span class="verse-body">oculi tui recta videant et palpebrae tuae praecedant gressus tuos</span></p>
<p id="proverbs-4-26"><span class="verse-num">4:26</span> <span class="verse-body">dirige semitam pedibus tuis et omnes viae tuae stabilientur</span></p>
<p id="proverbs-4-27"><span class="verse-num">4:27</span> <span class="verse-body">ne declines ad dexteram et ad sinistram averte pedem tuum a malo</span></p>
<h2 id="proverbs-ch-5">Chapter 5</h2>
<p class="verses"><a href="#proverbs-5-1">1</a> <a href="#proverbs-5-2">2</a> <a href="#proverbs-5-3">3</a> <a href="#proverbs-5-4">4</a> <a href="#proverbs-5-5">5</a> <a href="#proverbs-5-6">6</a> <a href="#proverbs-5-7">7</a> <a href="#proverbs-5-8">8</a> <a href="#proverbs-5-9">9</a> <a href="#proverbs-5-10">10</a> <a href="#proverbs-5-11">11</a> <a href="#proverbs-5-12">12</a> <a href="#proverbs-5-13">13</a> <a href="#proverbs-5-14">14</a> <a href="#proverbs-5-15">15</a> <a href="#proverbs-5-16">16</a> <a href="#proverbs-5-17">17</a> <a href="#proverbs-5-18">18</a> <a href="#proverbs-5-19">19</a> <a href="#proverbs-5-20">20</a> <a href="#proverbs-5-21">21</a> <a href="#proverbs-5-22">22</a> <a href="#proverbs-5-23">23</a></p>
<p id="proverbs-5-1"><span class="verse-num">5:1</span> <span class="verse-body">fili mi adtende sapientiam meam et prudentiae meae inclina aurem tuam</span></p>
<p id="proverbs-5-2"><span class="verse-num">5:2</span> <span class="verse-body">ut custodias cogitationes et disciplinam labia tua conservent</span></p>
<p id="proverbs-5-3"><span class="verse-num">5:3</span> <span class="verse-body">favus enim stillans labia meretricis et nitidius oleo guttur eius</span></p>
<p id="proverbs-5-4"><span class="verse-num">5:4</span> <span class="verse-body">novissima autem illius amara quasi absinthium et acuta quasi gladius biceps</span></p>
<p id="proverbs-5-5"><span class="verse-num">5:5</span> <span class="verse-body">pedes eius descendunt in mortem et ad inferos gressus illius penetrant</span></p>
<p id="proverbs-5-6"><span class="verse-num">5:6</span> <span class="verse-body">per semitam vitae non ambulat vagi sunt gressus eius et investigabiles</span></p>
<p id="proverbs-5-7"><span class="verse-num">5:7</span> <span class="verse-body">nunc ergo fili audi me et ne recedas a verbis oris mei</span></p>
<p id="proverbs-5-8"><span class="verse-num">5:8</span> <span class="verse-body">longe fac ab ea viam tuam et ne adpropinques foribus domus eius</span></p>
<p id="proverbs-5-9"><span class="verse-num">5:9</span> <span class="verse-body">ne des alienis honorem tuum et annos tuos crudeli</span></p>
<p id="proverbs-5-10"><span class="verse-num">5:10</span> <span class="verse-body">ne forte impleantur extranei viribus tuis et labores tui sint in domo aliena</span></p>
<p id="proverbs-5-11"><span class="verse-num">5:11</span> <span class="verse-body">et gemas in novissimis quando consumpseris carnes et corpus tuum et dicas</span></p>
<p id="proverbs-5-12"><span class="verse-num">5:12</span> <span class="verse-body">cur detestatus sum disciplinam et increpationibus non adquievit cor meum</span></p>
<p id="proverbs-5-13"><span class="verse-num">5:13</span> <span class="verse-body">nec audivi vocem docentium me et magistris non inclinavi aurem meam</span></p>
<p id="proverbs-5-14"><span class="verse-num">5:14</span> <span class="verse-body">paene fui in omni malo in medio ecclesiae et synagogae</span></p>
<p id="proverbs-5-15"><span class="verse-num">5:15</span> <span class="verse-body">bibe aquam de cisterna tua et fluenta putei tui</span></p>
<p id="proverbs-5-16"><span class="verse-num">5:16</span> <span class="verse-body">deriventur fontes tui foras et in plateis aquas tuas divide</span></p>
<p id="proverbs-5-17"><span class="verse-num">5:17</span> <span class="verse-body">habeto eas solus nec sint alieni participes tui</span></p>
<p id="proverbs-5-18"><span class="verse-num">5:18</span> <span class="verse-body">sit vena tua benedicta et laetare cum muliere adulescentiae tuae</span></p>
<p id="proverbs-5-19"><span class="verse-num">5:19</span> <span class="verse-body">cerva carissima et gratissimus hinulus ubera eius inebrient te omni tempore in amore illius delectare iugiter</span></p>
<p id="proverbs-5-20"><span class="verse-num">5:20</span> <span class="verse-body">quare seduceris fili mi ab aliena et foveris sinu alterius</span></p>
<p id="proverbs-5-21"><span class="verse-num">5:21</span> <span class="verse-body">respicit Dominus vias hominis et omnes gressus illius considerat</span></p>
<p id="proverbs-5-22"><span class="verse-num">5:22</span> <span class="verse-body">iniquitates suae capiunt impium et funibus peccatorum suorum constringitur</span></p>
<p id="proverbs-5-23"><span class="verse-num">5:23</span> <span class="verse-body">ipse morietur quia non habuit disciplinam et multitudine stultitiae suae decipietur</span></p>
<h2 id="proverbs-ch-6">Chapter 6</h2>
<p class="verses"><a href="#proverbs-6-1">1</a> <a href="#proverbs-6-2">2</a> <a href="#proverbs-6-3">3</a> <a href="#proverbs-6-4">4</a> <a href="#proverbs-6-5">5</a> <a href="#proverbs-6-6">6</a> <a href="#proverbs-6-7">7</a> <a href="#proverbs-6-8">8</a> <a href="#proverbs-6-9">9</a> <a href="#proverbs-6-10">10</a> <a href="#proverbs-6-11">11</a> <a href="#proverbs-6-12">12</a> <a href="#proverbs-6-13">13</a> <a href="#proverbs-6-14">14</a> <a href="#proverbs-6-15">15</a> <a href="#proverbs-6-16">16</a> <a href="#proverbs-6-17">17</a> <a href="#proverbs-6-18">18</a> <a href="#proverbs-6-19">19</a> <a href="#proverbs-6-20">20</a> <a href="#proverbs-6-21">21</a> <a href="#proverbs-6-22">22</a> <a href="#proverbs-6-23">23</a> <a href="#proverbs-6-24">24</a> <a href="#proverbs-6-25">25</a> <a href="#proverbs-6-26">26</a> <a href="#proverbs-6-27">27</a> <a href="#proverbs-6-28">28</a> <a href="#proverbs-6-29">29</a> <a href="#proverbs-6-30">30</a> <a href="#proverbs-6-31">31</a> <a href="#proverbs-6-32">32</a> <a href="#proverbs-6-33">33</a> <a href="#proverbs-6-34">34</a> <a href="#proverbs-6-35">35</a></p>
<p id="proverbs-6-1"><span class="verse-num">6:1</span> <span class="verse-body">fili mi si spoponderis pro amico tuo defixisti apud extraneum manum tuam</span></p>
<p id="proverbs-6-2"><span class="verse-num">6:2</span> <span class="verse-body">inlaqueatus es verbis oris tui et captus propriis sermonibus</span></p>
<p id="proverbs-6-3"><span class="verse-num">6:3</span> <span class="verse-body">fac ergo quod dico fili mi et temet ipsum libera quia incidisti in manu proximi tui discurre festina suscita amicum tuum</span></p>
<p id="proverbs-6-4"><span class="verse-num">6:4</span> <span class="verse-body">ne dederis somnum oculis tuis nec dormitent palpebrae tuae</span></p>
<p id="proverbs-6-5"><span class="verse-num">6:5</span> <span class="verse-body">eruere quasi dammula de manu et quasi avis de insidiis aucupis</span></p>
<p id="proverbs-6-6"><span class="verse-num">6:6</span> <span class="verse-body">vade ad formicam o piger et considera vias eius et disce sapientiam</span></p>
<p id="proverbs-6-7"><span class="verse-num">6:7</span> <span class="verse-body">quae cum non habeat ducem nec praeceptorem nec principem</span></p>
<p id="proverbs-6-8"><span class="verse-num">6:8</span> <span class="verse-body">parat aestate cibum sibi et congregat in messe quod comedat</span></p>
<p id="proverbs-6-9"><span class="verse-num">6:9</span> <span class="verse-body">usquequo piger dormis quando consurges ex somno tuo</span></p>
<p id="proverbs-6-10"><span class="verse-num">6:10</span> <span class="verse-body">paululum dormies paululum dormitabis paululum conseres manus ut dormias</span></p>
<p id="proverbs-6-11"><span class="verse-num">6:11</span> <span class="verse-body">et veniet tibi quasi viator egestas et pauperies quasi vir armatus</span></p>
<p id="proverbs-6-12"><span class="verse-num">6:12</span> <span class="verse-body">homo apostata vir inutilis graditur ore perverso</span></p>
<p id="proverbs-6-13"><span class="verse-num">6:13</span> <span class="verse-body">annuit oculis terit pede digito loquitur</span></p>
<p id="proverbs-6-14"><span class="verse-num">6:14</span> <span class="verse-body">pravo corde machinatur malum et in omni tempore iurgia seminat</span></p>
<p id="proverbs-6-15"><span class="verse-num">6:15</span> <span class="verse-body">huic extemplo veniet perditio sua et subito conteretur nec habebit ultra medicinam</span></p>
<p id="proverbs-6-16"><span class="verse-num">6:16</span> <span class="verse-body">sex sunt quae odit Dominus et septimum detestatur anima eius</span></p>
<p id="proverbs-6-17"><span class="verse-num">6:17</span> <span class="verse-body">oculos sublimes linguam mendacem manus effundentes innoxium sanguinem</span></p>
<p id="proverbs-6-18"><span class="verse-num">6:18</span> <span class="verse-body">cor machinans cogitationes pessimas pedes veloces ad currendum in malum</span></p>
<p id="proverbs-6-19"><span class="verse-num">6:19</span> <span class="verse-body">proferentem mendacia testem fallacem et eum qui seminat inter fratres discordias</span></p>
<p id="proverbs-6-20"><span class="verse-num">6:20</span> <span class="verse-body">conserva fili mi praecepta patris tui et ne dimittas legem matris tuae</span></p>
<p id="proverbs-6-21"><span class="verse-num">6:21</span> <span class="verse-body">liga ea in corde tuo iugiter et circumda gutturi tuo</span></p>
<p id="proverbs-6-22"><span class="verse-num">6:22</span> <span class="verse-body">cum ambulaveris gradiantur tecum cum dormieris custodiant te et evigilans loquere cum eis</span></p>
<p id="proverbs-6-23"><span class="verse-num">6:23</span> <span class="verse-body">quia mandatum lucerna est et lex lux et via vitae increpatio disciplinae</span></p>
<p id="proverbs-6-24"><span class="verse-num">6:24</span> <span class="verse-body">ut custodiant te a muliere mala et a blanda lingua extraneae</span></p>
<p id="proverbs-6-25"><span class="verse-num">6:25</span> <span class="verse-body">non concupiscat pulchritudinem eius cor tuum nec capiaris nutibus illius</span></p>
<p id="proverbs-6-26"><span class="verse-num">6:26</span> <span class="verse-body">pretium enim scorti vix unius est panis mulier autem viri pretiosam animam capit</span></p>
<p id="proverbs-6-27"><span class="verse-num">6:27</span> <span class="verse-body">numquid abscondere potest homo ignem in sinu suo ut vestimenta illius non ardeant</span></p>
<p id="proverbs-6-28"><span class="verse-num">6:28</span> <span class="verse-body">aut ambulare super prunas et non conburentur plantae eius</span></p>
<p id="proverbs-6-29"><span class="verse-num">6:29</span> <span class="verse-body">sic qui ingreditur ad mulierem proximi sui non erit mundus cum tetigerit eam</span></p>
<p id="proverbs-6-30"><span class="verse-num">6:30</span> <span class="verse-body">non grandis est culpae cum quis furatus fuerit furatur enim ut esurientem impleat animam</span></p>
<p id="proverbs-6-31"><span class="verse-num">6:31</span> <span class="verse-body">deprehensus quoque reddet septuplum et omnem substantiam domus suae tradet</span></p>
<p id="proverbs-6-32"><span class="verse-num">6:32</span> <span class="verse-body">qui autem adulter est propter cordis inopiam perdet animam suam</span></p>
<p id="proverbs-6-33"><span class="verse-num">6:33</span> <span class="verse-body">turpitudinem et ignominiam congregat sibi et obprobrium illius non delebitur</span></p>
<p id="proverbs-6-34"><span class="verse-num">6:34</span> <span class="verse-body">quia zelus et furor viri non parcet in die vindictae</span></p>
<p id="proverbs-6-35"><span class="verse-num">6:35</span> <span class="verse-body">nec adquiescet cuiusquam precibus nec suscipiet pro redemptione dona plurima</span></p>
<h2 id="proverbs-ch-7">Chapter 7</h2>
<p class="verses"><a href="#proverbs-7-1">1</a> <a href="#proverbs-7-2">2</a> <a href="#proverbs-7-3">3</a> <a href="#proverbs-7-4">4</a> <a href="#proverbs-7-5">5</a> <a href="#proverbs-7-6">6</a> <a href="#proverbs-7-7">7</a> <a href="#proverbs-7-8">8</a> <a href="#proverbs-7-9">9</a> <a href="#proverbs-7-10">10</a> <a href="#proverbs-7-11">11</a> <a href="#proverbs-7-12">12</a> <a href="#proverbs-7-13">13</a> <a href="#proverbs-7-14">14</a> <a href="#proverbs-7-15">15</a> <a href="#proverbs-7-16">16</a> <a href="#proverbs-7-17">17</a> <a href="#proverbs-7-18">18</a> <a href="#proverbs-7-19">19</a> <a href="#proverbs-7-20">20</a> <a href="#proverbs-7-21">21</a> <a href="#proverbs-7-22">22</a> <a href="#proverbs-7-23">23</a> <a href="#proverbs-7-24">24</a> <a href="#proverbs-7-25">25</a> <a href="#proverbs-7-26">26</a> <a href="#proverbs-7-27">27</a></p>
<p id="proverbs-7-1"><span class="verse-num">7:1</span> <span class="verse-body">fili mi custodi sermones meos et praecepta mea reconde tibi</span></p>
<p id="proverbs-7-2"><span class="verse-num">7:2</span> <span class="verse-body">serva mandata mea et vives et legem meam quasi pupillam oculi tui</span></p>
<p id="proverbs-7-3"><span class="verse-num">7:3</span> <span class="verse-body">liga eam in digitis tuis scribe illam in tabulis cordis tui</span></p>
<p id="proverbs-7-4"><span class="verse-num">7:4</span> <span class="verse-body">dic sapientiae soror mea es et prudentiam voca amicam tuam</span></p>
<p id="proverbs-7-5"><span class="verse-num">7:5</span> <span class="verse-body">ut custodiat te a muliere extranea et ab aliena quae verba sua dulcia facit</span></p>
<p id="proverbs-7-6"><span class="verse-num">7:6</span> <span class="verse-body">de fenestra enim domus meae per cancellos prospexi</span></p>
<p id="proverbs-7-7"><span class="verse-num">7:7</span> <span class="verse-body">et video parvulos considero vecordem iuvenem</span></p>
<p id="proverbs-7-8"><span class="verse-num">7:8</span> <span class="verse-body">qui transit in platea iuxta angulum et propter viam domus illius graditur</span></p>
<p id="proverbs-7-9"><span class="verse-num">7:9</span> <span class="verse-body">in obscuro advesperascente die in noctis tenebris et caligine</span></p>
<p id="proverbs-7-10"><span class="verse-num">7:10</span> <span class="verse-body">et ecce mulier occurrit illi ornatu meretricio praeparata ad capiendas animas garrula et vaga</span></p>
<p id="proverbs-7-11"><span class="verse-num">7:11</span> <span class="verse-body">quietis inpatiens nec valens in domo consistere pedibus suis</span></p>
<p id="proverbs-7-12"><span class="verse-num">7:12</span> <span class="verse-body">nunc foris nunc in plateis nunc iuxta angulos insidians</span></p>
<p id="proverbs-7-13"><span class="verse-num">7:13</span> <span class="verse-body">adprehensumque deosculatur iuvenem et procaci vultu blanditur dicens</span></p>
<p id="proverbs-7-14"><span class="verse-num">7:14</span> <span class="verse-body">victimas pro salute debui hodie reddidi vota mea</span></p>
<p id="proverbs-7-15"><span class="verse-num">7:15</span> <span class="verse-body">idcirco egressa sum in occursum tuum desiderans te videre et repperi</span></p>
<p id="proverbs-7-16"><span class="verse-num">7:16</span> <span class="verse-body">intexui funibus lectum meum stravi tapetibus pictis ex Aegypto</span></p>
<p id="proverbs-7-17"><span class="verse-num">7:17</span> <span class="verse-body">aspersi cubile meum murra et aloe et cinnamomo</span></p>
<p id="proverbs-7-18"><span class="verse-num">7:18</span> <span class="verse-body">veni inebriemur uberibus donec inlucescat dies et fruamur cupitis amplexibus</span></p>
<p id="proverbs-7-19"><span class="verse-num">7:19</span> <span class="verse-body">non est enim vir in domo sua abiit via longissima</span></p>
<p id="proverbs-7-20"><span class="verse-num">7:20</span> <span class="verse-body">sacculum pecuniae secum tulit in die plenae lunae reversurus est domum suam</span></p>
<p id="proverbs-7-21"><span class="verse-num">7:21</span> <span class="verse-body">inretivit eum multis sermonibus et blanditiis labiorum protraxit illum</span></p>
<p id="proverbs-7-22"><span class="verse-num">7:22</span> <span class="verse-body">statim eam sequitur quasi bos ductus ad victimam et quasi agnus lasciviens et ignorans quod ad vincula stultus trahatur</span></p>
<p id="proverbs-7-23"><span class="verse-num">7:23</span> <span class="verse-body">donec transfigat sagitta iecur eius velut si avis festinet ad laqueum et nescit quia de periculo animae illius agitur</span></p>
<p id="proverbs-7-24"><span class="verse-num">7:24</span> <span class="verse-body">nunc ergo fili audi me et adtende verba oris mei</span></p>
<p id="proverbs-7-25"><span class="verse-num">7:25</span> <span class="verse-body">ne abstrahatur in viis illius mens tua neque decipiaris semitis eius</span></p>
<p id="proverbs-7-26"><span class="verse-num">7:26</span> <span class="verse-body">multos enim vulneratos deiecit et fortissimi quique interfecti sunt ab ea</span></p>
<p id="proverbs-7-27"><span class="verse-num">7:27</span> <span class="verse-body">viae inferi domus eius penetrantes interiora mortis</span></p>
<h2 id="proverbs-ch-8">Chapter 8</h2>
<p class="verses"><a href="#proverbs-8-1">1</a> <a href="#proverbs-8-2">2</a> <a href="#proverbs-8-3">3</a> <a href="#proverbs-8-4">4</a> <a href="#proverbs-8-5">5</a> <a href="#proverbs-8-6">6</a> <a href="#proverbs-8-7">7</a> <a href="#proverbs-8-8">8</a> <a href="#proverbs-8-9">9</a> <a href="#proverbs-8-10">10</a> <a href="#proverbs-8-11">11</a> <a href="#proverbs-8-12">12</a> <a href="#proverbs-8-13">13</a> <a href="#proverbs-8-14">14</a> <a href="#proverbs-8-15">15</a> <a href="#proverbs-8-16">16</a> <a href="#proverbs-8-17">17</a> <a href="#proverbs-8-18">18</a> <a href="#proverbs-8-19">19</a> <a href="#proverbs-8-20">20</a> <a href="#proverbs-8-21">21</a> <a href="#proverbs-8-22">22</a> <a href="#proverbs-8-23">23</a> <a href="#proverbs-8-24">24</a> <a href="#proverbs-8-25">25</a> <a href="#proverbs-8-26">26</a> <a href="#proverbs-8-27">27</a> <a href="#proverbs-8-28">28</a> <a href="#proverbs-8-29">29</a> <a href="#proverbs-8-30">30</a> <a href="#proverbs-8-31">31</a> <a href="#proverbs-8-32">32</a> <a href="#proverbs-8-33">33</a> <a href="#proverbs-8-34">34</a> <a href="#proverbs-8-35">35</a> <a href="#proverbs-8-36">36</a></p>
<p id="proverbs-8-1"><span class="verse-num">8:1</span> <span class="verse-body">numquid non sapientia clamitat et prudentia dat vocem suam</span></p>
<p id="proverbs-8-2"><span class="verse-num">8:2</span> <span class="verse-body">in summis excelsisque verticibus super viam in mediis semitis stans</span></p>
<p id="proverbs-8-3"><span class="verse-num">8:3</span> <span class="verse-body">iuxta portas civitatis in ipsis foribus loquitur dicens</span></p>
<p id="proverbs-8-4"><span class="verse-num">8:4</span> <span class="verse-body">o viri ad vos clamito et vox mea ad filios hominum</span></p>
<p id="proverbs-8-5"><span class="verse-num">8:5</span> <span class="verse-body">intellegite parvuli astutiam et insipientes animadvertite</span></p>
<p id="proverbs-8-6"><span class="verse-num">8:6</span> <span class="verse-body">audite quoniam de rebus magnis locutura sum et aperientur labia mea ut recta praedicent</span></p>
<p id="proverbs-8-7"><span class="verse-num">8:7</span> <span class="verse-body">veritatem meditabitur guttur meum et labia mea detestabuntur impium</span></p>
<p id="proverbs-8-8"><span class="verse-num">8:8</span> <span class="verse-body">iusti sunt omnes sermones mei non est in eis pravum quid neque perversum</span></p>
<p id="proverbs-8-9"><span class="verse-num">8:9</span> <span class="verse-body">recti sunt intellegentibus et aequi invenientibus scientiam</span></p>
<p id="proverbs-8-10"><span class="verse-num">8:10</span> <span class="verse-body">accipite disciplinam meam et non pecuniam doctrinam magis quam aurum eligite</span></p>
<p id="proverbs-8-11"><span class="verse-num">8:11</span> <span class="verse-body">melior est enim sapientia cunctis pretiosissimis et omne desiderabile ei non potest conparari</span></p>
<p id="proverbs-8-12"><span class="verse-num">8:12</span> <span class="verse-body">ego sapientia habito in consilio et eruditis intersum cogitationibus</span></p>
<p id="proverbs-8-13"><span class="verse-num">8:13</span> <span class="verse-body">timor Domini odit malum arrogantiam et superbiam et viam pravam et os bilingue detestor</span></p>
<p id="proverbs-8-14"><span class="verse-num">8:14</span> <span class="verse-body">meum est consilium et aequitas mea prudentia mea est fortitudo</span></p>
<p id="proverbs-8-15"><span class="verse-num">8:15</span> <span class="verse-body">per me reges regnant et legum conditores iusta decernunt</span></p>
<p id="proverbs-8-16"><span class="verse-num">8:16</span> <span class="verse-body">per me principes imperant et potentes decernunt iustitiam</span></p>
<p id="proverbs-8-17"><span class="verse-num">8:17</span> <span class="verse-body">ego diligentes me diligo et qui mane vigilant ad me invenient me</span></p>
<p id="proverbs-8-18"><span class="verse-num">8:18</span> <span class="verse-body">mecum sunt divitiae et gloria opes superbae et iustitia</span></p>
<p id="proverbs-8-19"><span class="verse-num">8:19</span> <span class="verse-body">melior est fructus meus auro et pretioso lapide et genimina mea argento electo</span></p>
<p id="proverbs-8-20"><span class="verse-num">8:20</span> <span class="verse-body">in viis iustitiae ambulo in medio semitarum iudicii</span></p>
<p id="proverbs-8-21"><span class="verse-num">8:21</span> <span class="verse-body">ut ditem diligentes me et thesauros eorum repleam</span></p>
<p id="proverbs-8-22"><span class="verse-num">8:22</span> <span class="verse-body">Dominus possedit me initium viarum suarum antequam quicquam faceret a principio</span></p>
<p id="proverbs-8-23"><span class="verse-num">8:23</span> <span class="verse-body">ab aeterno ordita sum et ex antiquis antequam terra fieret</span></p>
<p id="proverbs-8-24"><span class="verse-num">8:24</span> <span class="verse-body">necdum erant abyssi et ego iam concepta eram necdum fontes aquarum eruperant</span></p>
<p id="proverbs-8-25"><span class="verse-num">8:25</span> <span class="verse-body">necdum montes gravi mole constiterant ante colles ego parturiebar</span></p>
<p id="proverbs-8-26"><span class="verse-num">8:26</span> <span class="verse-body">adhuc terram non fecerat et flumina et cardines orbis terrae</span></p>
<p id="proverbs-8-27"><span class="verse-num">8:27</span> <span class="verse-body">quando praeparabat caelos aderam quando certa lege et gyro vallabat abyssos</span></p>
<p id="proverbs-8-28"><span class="verse-num">8:28</span> <span class="verse-body">quando aethera firmabat sursum et librabat fontes aquarum</span></p>
<p id="proverbs-8-29"><span class="verse-num">8:29</span> <span class="verse-body">quando circumdabat mari terminum suum et legem ponebat aquis ne transirent fines suos quando adpendebat fundamenta terrae</span></p>
<p id="proverbs-8-30"><span class="verse-num">8:30</span> <span class="verse-body">cum eo eram cuncta conponens et delectabar per singulos dies ludens coram eo omni tempore</span></p>
<p id="proverbs-8-31"><span class="verse-num">8:31</span> <span class="verse-body">ludens in orbe terrarum et deliciae meae esse cum filiis hominum</span></p>
<p id="proverbs-8-32"><span class="verse-num">8:32</span> <span class="verse-body">nunc ergo filii audite me beati qui custodiunt vias meas</span></p>
<p id="proverbs-8-33"><span class="verse-num">8:33</span> <span class="verse-body">audite disciplinam et estote sapientes et nolite abicere eam</span></p>
<p id="proverbs-8-34"><span class="verse-num">8:34</span> <span class="verse-body">beatus homo qui audit me qui vigilat ad fores meas cotidie et observat ad postes ostii mei</span></p>
<p id="proverbs-8-35"><span class="verse-num">8:35</span> <span class="verse-body">qui me invenerit inveniet vitam et hauriet salutem a Domino</span></p>
<p id="proverbs-8-36"><span class="verse-num">8:36</span> <span class="verse-body">qui autem in me peccaverit laedet animam suam omnes qui me oderunt diligunt mortem</span></p>
<h2 id="proverbs-ch-9">Chapter 9</h2>
<p class="verses"><a href="#proverbs-9-1">1</a> <a href="#proverbs-9-2">2</a> <a href="#proverbs-9-3">3</a> <a href="#proverbs-9-4">4</a> <a href="#proverbs-9-5">5</a> <a href="#proverbs-9-6">6</a> <a href="#proverbs-9-7">7</a> <a href="#proverbs-9-8">8</a> <a href="#proverbs-9-9">9</a> <a href="#proverbs-9-10">10</a> <a href="#proverbs-9-11">11</a> <a href="#proverbs-9-12">12</a> <a href="#proverbs-9-13">13</a> <a href="#proverbs-9-14">14</a> <a href="#proverbs-9-15">15</a> <a href="#proverbs-9-16">16</a> <a href="#proverbs-9-17">17</a> <a href="#proverbs-9-18">18</a></p>
<p id="proverbs-9-1"><span class="verse-num">9:1</span> <span class="verse-body">sapientia aedificavit sibi domum excidit columnas septem</span></p>
<p id="proverbs-9-2"><span class="verse-num">9:2</span> <span class="verse-body">immolavit victimas suas miscuit vinum et proposuit mensam suam</span></p>
<p id="proverbs-9-3"><span class="verse-num">9:3</span> <span class="verse-body">misit ancillas suas ut vocarent ad arcem et ad moenia civitatis</span></p>
<p id="proverbs-9-4"><span class="verse-num">9:4</span> <span class="verse-body">si quis est parvulus veniat ad me et insipientibus locuta est</span></p>
<p id="proverbs-9-5"><span class="verse-num">9:5</span> <span class="verse-body">venite comedite panem meum et bibite vinum quod miscui vobis</span></p>
<p id="proverbs-9-6"><span class="verse-num">9:6</span> <span class="verse-body">relinquite infantiam et vivite et ambulate per vias prudentiae</span></p>
<p id="proverbs-9-7"><span class="verse-num">9:7</span> <span class="verse-body">qui erudit derisorem ipse sibi facit iniuriam et qui arguit impium generat maculam sibi</span></p>
<p id="proverbs-9-8"><span class="verse-num">9:8</span> <span class="verse-body">noli arguere derisorem ne oderit te argue sapientem et diliget te</span></p>
<p id="proverbs-9-9"><span class="verse-num">9:9</span> <span class="verse-body">da sapienti et addetur ei sapientia doce iustum et festinabit accipere</span></p>
<p id="proverbs-9-10"><span class="verse-num">9:10</span> <span class="verse-body">principium sapientiae timor Domini et scientia sanctorum prudentia</span></p>
<p id="proverbs-9-11"><span class="verse-num">9:11</span> <span class="verse-body">per me enim multiplicabuntur dies tui et addentur tibi anni vitae</span></p>
<p id="proverbs-9-12"><span class="verse-num">9:12</span> <span class="verse-body">si sapiens fueris tibimet ipsi eris si inlusor solus portabis malum</span></p>
<p id="proverbs-9-13"><span class="verse-num">9:13</span> <span class="verse-body">mulier stulta et clamosa plenaque inlecebris et nihil omnino sciens</span></p>
<p id="proverbs-9-14"><span class="verse-num">9:14</span> <span class="verse-body">sedit in foribus domus suae super sellam in excelso urbis loco</span></p>
<p id="proverbs-9-15"><span class="verse-num">9:15</span> <span class="verse-body">ut vocaret transeuntes viam et pergentes itinere suo</span></p>
<p id="proverbs-9-16"><span class="verse-num">9:16</span> <span class="verse-body">quis est parvulus declinet ad me et vecordi locuta est</span></p>
<p id="proverbs-9-17"><span class="verse-num">9:17</span> <span class="verse-body">aquae furtivae dulciores sunt et panis absconditus suavior</span></p>
<p id="proverbs-9-18"><span class="verse-num">9:18</span> <span class="verse-body">et ignoravit quod gigantes ibi sint et in profundis inferni convivae eius</span></p>
<h2 id="proverbs-ch-10">Chapter 10</h2>
<p class="verses"><a href="#proverbs-10-1">1</a> <a href="#proverbs-10-2">2</a> <a href="#proverbs-10-3">3</a> <a href="#proverbs-10-4">4</a> <a href="#proverbs-10-5">5</a> <a href="#proverbs-10-6">6</a> <a href="#proverbs-10-7">7</a> <a href="#proverbs-10-8">8</a> <a href="#proverbs-10-9">9</a> <a href="#proverbs-10-10">10</a> <a href="#proverbs-10-11">11</a> <a href="#proverbs-10-12">12</a> <a href="#proverbs-10-13">13</a> <a href="#proverbs-10-14">14</a> <a href="#proverbs-10-15">15</a> <a href="#proverbs-10-16">16</a> <a href="#proverbs-10-17">17</a> <a href="#proverbs-10-18">18</a> <a href="#proverbs-10-19">19</a> <a href="#proverbs-10-20">20</a> <a href="#proverbs-10-21">21</a> <a href="#proverbs-10-22">22</a> <a href="#proverbs-10-23">23</a> <a href="#proverbs-10-24">24</a> <a href="#proverbs-10-25">25</a> <a href="#proverbs-10-26">26</a> <a href="#proverbs-10-27">27</a> <a href="#proverbs-10-28">28</a> <a href="#proverbs-10-29">29</a> <a href="#proverbs-10-30">30</a> <a href="#proverbs-10-31">31</a> <a href="#proverbs-10-32">32</a></p>
<p id="proverbs-10-1"><span class="verse-num">10:1</span> <span class="verse-body">parabolae Salomonis filius sapiens laetificat patrem filius vero stultus maestitia est matris suae</span></p>
<p id="proverbs-10-2"><span class="verse-num">10:2</span> <span class="verse-body">non proderunt thesauri impietatis iustitia vero liberabit a morte</span></p>
<p id="proverbs-10-3"><span class="verse-num">10:3</span> <span class="verse-body">non adfliget Dominus fame animam iusti et insidias impiorum subvertet</span></p>
<p id="proverbs-10-4"><span class="verse-num">10:4</span> <span class="verse-body">egestatem operata est manus remissa manus autem fortium divitias parat</span></p>
<p id="proverbs-10-5"><span class="verse-num">10:5</span> <span class="verse-body">qui congregat in messe filius sapiens est qui autem stertit aestate filius confusionis</span></p>
<p id="proverbs-10-6"><span class="verse-num">10:6</span> <span class="verse-body">benedictio super caput iusti os autem impiorum operit iniquitatem</span></p>
<p id="proverbs-10-7"><span class="verse-num">10:7</span> <span class="verse-body">memoria iusti cum laudibus et nomen impiorum putrescet</span></p>
<p id="proverbs-10-8"><span class="verse-num">10:8</span> <span class="verse-body">sapiens corde praecepta suscipiet stultus caeditur labiis</span></p>
<p id="proverbs-10-9"><span class="verse-num">10:9</span> <span class="verse-body">qui ambulat simpliciter ambulat confidenter qui autem depravat vias suas manifestus erit</span></p>
<p id="proverbs-10-10"><span class="verse-num">10:10</span> <span class="verse-body">qui annuit oculo dabit dolorem stultus labiis verberabitur</span></p>
<p id="proverbs-10-11"><span class="verse-num">10:11</span> <span class="verse-body">vena vitae os iusti et os impiorum operiet iniquitatem</span></p>
<p id="proverbs-10-12"><span class="verse-num">10:12</span> <span class="verse-body">odium suscitat rixas et universa delicta operit caritas</span></p>
<p id="proverbs-10-13"><span class="verse-num">10:13</span> <span class="verse-body">in labiis sapientis invenietur sapientia et virga in dorso eius qui indiget corde</span></p>
<p id="proverbs-10-14"><span class="verse-num">10:14</span> <span class="verse-body">sapientes abscondunt scientiam os autem stulti confusioni proximum est</span></p>
<p id="proverbs-10-15"><span class="verse-num">10:15</span> <span class="verse-body">substantia divitis urbs fortitudinis eius pavor pauperum egestas eorum</span></p>
<p id="proverbs-10-16"><span class="verse-num">10:16</span> <span class="verse-body">opus iusti ad vitam fructus impii ad peccatum</span></p>
<p id="proverbs-10-17"><span class="verse-num">10:17</span> <span class="verse-body">via vitae custodienti disciplinam qui autem increpationes relinquit errat</span></p>
<p id="proverbs-10-18"><span class="verse-num">10:18</span> <span class="verse-body">abscondunt odium labia mendacia qui profert contumeliam insipiens est</span></p>
<p id="proverbs-10-19"><span class="verse-num">10:19</span> <span class="verse-body">in multiloquio peccatum non deerit qui autem moderatur labia sua prudentissimus est</span></p>
<p id="proverbs-10-20"><span class="verse-num">10:20</span> <span class="verse-body">argentum electum lingua iusti cor impiorum pro nihilo</span></p>
<p id="proverbs-10-21"><span class="verse-num">10:21</span> <span class="verse-body">labia iusti erudiunt plurimos qui autem indocti sunt in cordis egestate morientur</span></p>
<p id="proverbs-10-22"><span class="verse-num">10:22</span> <span class="verse-body">benedictio Domini divites facit nec sociabitur ei adflictio</span></p>
<p id="proverbs-10-23"><span class="verse-num">10:23</span> <span class="verse-body">quasi per risum stultus operatur scelus sapientia autem est viro prudentia</span></p>
<p id="proverbs-10-24"><span class="verse-num">10:24</span> <span class="verse-body">quod timet impius veniet super eum desiderium suum iustis dabitur</span></p>
<p id="proverbs-10-25"><span class="verse-num">10:25</span> <span class="verse-body">quasi tempestas transiens non erit impius iustus autem quasi fundamentum sempiternum</span></p>
<p id="proverbs-10-26"><span class="verse-num">10:26</span> <span class="verse-body">sicut acetum dentibus et fumus oculis sic piger his qui miserunt eum</span></p>
<p id="proverbs-10-27"><span class="verse-num">10:27</span> <span class="verse-body">timor Domini adponet dies et anni impiorum breviabuntur</span></p>
<p id="proverbs-10-28"><span class="verse-num">10:28</span> <span class="verse-body">expectatio iustorum laetitia spes autem impiorum peribit</span></p>
<p id="proverbs-10-29"><span class="verse-num">10:29</span> <span class="verse-body">fortitudo simplicis via Domini et pavor his qui operantur malum</span></p>
<p id="proverbs-10-30"><span class="verse-num">10:30</span> <span class="verse-body">iustus in aeternum non commovebitur impii autem non habitabunt in terram</span></p>
<p id="proverbs-10-31"><span class="verse-num">10:31</span> <span class="verse-body">os iusti parturiet sapientiam lingua pravorum peribit</span></p>
<p id="proverbs-10-32"><span class="verse-num">10:32</span> <span class="verse-body">labia iusti considerant placita et os impiorum perversa</span></p>
<h2 id="proverbs-ch-11">Chapter 11</h2>
<p class="verses"><a href="#proverbs-11-1">1</a> <a href="#proverbs-11-2">2</a> <a href="#proverbs-11-3">3</a> <a href="#proverbs-11-4">4</a> <a href="#proverbs-11-5">5</a> <a href="#proverbs-11-6">6</a> <a href="#proverbs-11-7">7</a> <a href="#proverbs-11-8">8</a> <a href="#proverbs-11-9">9</a> <a href="#proverbs-11-10">10</a> <a href="#proverbs-11-11">11</a> <a href="#proverbs-11-12">12</a> <a href="#proverbs-11-13">13</a> <a href="#proverbs-11-14">14</a> <a href="#proverbs-11-15">15</a> <a href="#proverbs-11-16">16</a> <a href="#proverbs-11-17">17</a> <a href="#proverbs-11-18">18</a> <a href="#proverbs-11-19">19</a> <a href="#proverbs-11-20">20</a> <a href="#proverbs-11-21">21</a> <a href="#proverbs-11-22">22</a> <a href="#proverbs-11-23">23</a> <a href="#proverbs-11-24">24</a> <a href="#proverbs-11-25">25</a> <a href="#proverbs-11-26">26</a> <a href="#proverbs-11-27">27</a> <a href="#proverbs-11-28">28</a> <a href="#proverbs-11-29">29</a> <a href="#proverbs-11-30">30</a> <a href="#proverbs-11-31">31</a></p>
<p id="proverbs-11-1"><span class="verse-num">11:1</span> <span class="verse-body">statera dolosa abominatio apud Dominum et pondus aequum voluntas eius</span></p>
<p id="proverbs-11-2"><span class="verse-num">11:2</span> <span class="verse-body">ubi fuerit superbia ibi erit et contumelia ubi autem humilitas ibi et sapientia</span></p>
<p id="proverbs-11-3"><span class="verse-num">11:3</span> <span class="verse-body">simplicitas iustorum diriget eos et subplantatio perversorum vastabit illos</span></p>
<p id="proverbs-11-4"><span class="verse-num">11:4</span> <span class="verse-body">non proderunt divitiae in die ultionis iustitia autem liberabit a morte</span></p>
<p id="proverbs-11-5"><span class="verse-num">11:5</span> <span class="verse-body">iustitia simplicis diriget viam eius et in impietate sua corruet impius</span></p>
<p id="proverbs-11-6"><span class="verse-num">11:6</span> <span class="verse-body">iustitia rectorum liberabit eos et in insidiis suis capientur iniqui</span></p>
<p id="proverbs-11-7"><span class="verse-num">11:7</span> <span class="verse-body">mortuo homine impio nulla erit ultra spes et expectatio sollicitorum peribit</span></p>
<p id="proverbs-11-8"><span class="verse-num">11:8</span> <span class="verse-body">iustus de angustia liberatus est et tradetur impius pro eo</span></p>
<p id="proverbs-11-9"><span class="verse-num">11:9</span> <span class="verse-body">simulator ore decipit amicum suum iusti autem liberabuntur scientia</span></p>
<p id="proverbs-11-10"><span class="verse-num">11:10</span> <span class="verse-body">in bonis iustorum exultabit civitas et in perditione impiorum erit laudatio</span></p>
<p id="proverbs-11-11"><span class="verse-num">11:11</span> <span class="verse-body">benedictione iustorum exaltabitur civitas et ore impiorum subvertetur</span></p>
<p id="proverbs-11-12"><span class="verse-num">11:12</span> <span class="verse-body">qui despicit amicum suum indigens corde est vir autem prudens tacebit</span></p>
<p id="proverbs-11-13"><span class="verse-num">11:13</span> <span class="verse-body">qui ambulat fraudulenter revelat arcana qui autem fidelis est animi celat commissum</span></p>
<p id="proverbs-11-14"><span class="verse-num">11:14</span> <span class="verse-body">ubi non est gubernator populus corruet salus autem ubi multa consilia</span></p>
<p id="proverbs-11-15"><span class="verse-num">11:15</span> <span class="verse-body">adfligetur malo qui fidem facit pro extraneo qui autem cavet laqueos securus erit</span></p>
<p id="proverbs-11-16"><span class="verse-num">11:16</span> <span class="verse-body">mulier gratiosa inveniet gloriam et robusti habebunt divitias</span></p>
<p id="proverbs-11-17"><span class="verse-num">11:17</span> <span class="verse-body">benefacit animae suae vir misericors qui autem crudelis est et propinquos abicit</span></p>
<p id="proverbs-11-18"><span class="verse-num">11:18</span> <span class="verse-body">impius facit opus instabile seminanti autem iustitiam merces fidelis</span></p>
<p id="proverbs-11-19"><span class="verse-num">11:19</span> <span class="verse-body">clementia praeparat vitam et sectatio malorum mortem</span></p>
<p id="proverbs-11-20"><span class="verse-num">11:20</span> <span class="verse-body">abominabile Domino pravum cor et voluntas eius in his qui simpliciter ambulant</span></p>
<p id="proverbs-11-21"><span class="verse-num">11:21</span> <span class="verse-body">manus in manu non erit innocens malus semen autem iustorum salvabitur</span></p>
<p id="proverbs-11-22"><span class="verse-num">11:22</span> <span class="verse-body">circulus aureus in naribus suis mulier pulchra et fatua</span></p>
<p id="proverbs-11-23"><span class="verse-num">11:23</span> <span class="verse-body">desiderium iustorum omne bonum est praestolatio impiorum furor</span></p>
<p id="proverbs-11-24"><span class="verse-num">11:24</span> <span class="verse-body">alii dividunt propria et ditiores fiunt alii rapiunt non sua et semper in egestate sunt</span></p>
<p id="proverbs-11-25"><span class="verse-num">11:25</span> <span class="verse-body">anima quae benedicit inpinguabitur et qui inebriat ipse quoque inebriabitur</span></p>
<p id="proverbs-11-26"><span class="verse-num">11:26</span> <span class="verse-body">qui abscondit frumenta maledicetur in populis benedictio autem super caput vendentium</span></p>
<p id="proverbs-11-27"><span class="verse-num">11:27</span> <span class="verse-body">bene consurgit diluculo qui quaerit bona qui autem investigator malorum est opprimetur ab eis</span></p>
<p id="proverbs-11-28"><span class="verse-num">11:28</span> <span class="verse-body">qui confidet in divitiis suis corruet iusti autem quasi virens folium germinabunt</span></p>
<p id="proverbs-11-29"><span class="verse-num">11:29</span> <span class="verse-body">qui conturbat domum suam possidebit ventos et qui stultus est serviet sapienti</span></p>
<p id="proverbs-11-30"><span class="verse-num">11:30</span> <span class="verse-body">fructus iusti lignum vitae et qui suscipit animas sapiens est</span></p>
<p id="proverbs-11-31"><span class="verse-num">11:31</span> <span class="verse-body">si iustus in terra recipit quanto magis impius et peccator</span></p>
<h2 id="proverbs-ch-12">Chapter 12</h2>
<p class="verses"><a href="#proverbs-12-1">1</a> <a href="#proverbs-12-2">2</a> <a href="#proverbs-12-3">3</a> <a href="#proverbs-12-4">4</a> <a href="#proverbs-12-5">5</a> <a href="#proverbs-12-6">6</a> <a href="#proverbs-12-7">7</a> <a href="#proverbs-12-8">8</a> <a href="#proverbs-12-9">9</a> <a href="#proverbs-12-10">10</a> <a href="#proverbs-12-11">11</a> <a href="#proverbs-12-12">12</a> <a href="#proverbs-12-13">13</a> <a href="#proverbs-12-14">14</a> <a href="#proverbs-12-15">15</a> <a href="#proverbs-12-16">16</a> <a href="#proverbs-12-17">17</a> <a href="#proverbs-12-18">18</a> <a href="#proverbs-12-19">19</a> <a href="#proverbs-12-20">20</a> <a href="#proverbs-12-21">21</a> <a href="#proverbs-12-22">22</a> <a href="#proverbs-12-23">23</a> <a href="#proverbs-12-24">24</a> <a href="#proverbs-12-25">25</a> <a href="#proverbs-12-26">26</a> <a href="#proverbs-12-27">27</a> <a href="#proverbs-12-28">28</a></p>
<p id="proverbs-12-1"><span class="verse-num">12:1</span> <span class="verse-body">qui diligit disciplinam diligit scientiam qui autem odit increpationes insipiens est</span></p>
<p id="proverbs-12-2"><span class="verse-num">12:2</span> <span class="verse-body">qui bonus est hauriet a Domino gratiam qui autem confidit cogitationibus suis impie agit</span></p>
<p id="proverbs-12-3"><span class="verse-num">12:3</span> <span class="verse-body">non roborabitur homo ex impietate et radix iustorum non commovebitur</span></p>
<p id="proverbs-12-4"><span class="verse-num">12:4</span> <span class="verse-body">mulier diligens corona viro suo et putredo in ossibus eius quae confusione res dignas gerit</span></p>
<p id="proverbs-12-5"><span class="verse-num">12:5</span> <span class="verse-body">cogitationes iustorum iudicia et consilia impiorum fraudulentia</span></p>
<p id="proverbs-12-6"><span class="verse-num">12:6</span> <span class="verse-body">verba impiorum insidiantur sanguini os iustorum liberabit eos</span></p>
<p id="proverbs-12-7"><span class="verse-num">12:7</span> <span class="verse-body">verte impios et non erunt domus autem iustorum permanebit</span></p>
<p id="proverbs-12-8"><span class="verse-num">12:8</span> <span class="verse-body">doctrina sua noscetur vir qui autem vanus et excors est patebit contemptui</span></p>
<p id="proverbs-12-9"><span class="verse-num">12:9</span> <span class="verse-body">melior est pauper et sufficiens sibi quam gloriosus et indigens pane</span></p>
<p id="proverbs-12-10"><span class="verse-num">12:10</span> <span class="verse-body">novit iustus animas iumentorum suorum viscera autem impiorum crudelia</span></p>
<p id="proverbs-12-11"><span class="verse-num">12:11</span> <span class="verse-body">qui operatur terram suam saturabitur panibus qui autem sectatur otium stultissimus est</span></p>
<p id="proverbs-12-12"><span class="verse-num">12:12</span> <span class="verse-body">desiderium impii munimentum est pessimorum radix autem iustorum proficiet</span></p>
<p id="proverbs-12-13"><span class="verse-num">12:13</span> <span class="verse-body">propter peccata labiorum ruina proximat malo effugiet autem iustus de angustia</span></p>
<p id="proverbs-12-14"><span class="verse-num">12:14</span> <span class="verse-body">de fructu oris sui unusquisque replebitur bonis et iuxta opera manuum suarum retribuetur ei</span></p>
<p id="proverbs-12-15"><span class="verse-num">12:15</span> <span class="verse-body">via stulti recta in oculis eius qui autem sapiens est audit consilia</span></p>
<p id="proverbs-12-16"><span class="verse-num">12:16</span> <span class="verse-body">fatuus statim indicat iram suam qui autem dissimulat iniuriam callidus est</span></p>
<p id="proverbs-12-17"><span class="verse-num">12:17</span> <span class="verse-body">qui quod novit loquitur index iustitiae est qui autem mentitur testis est fraudulentus</span></p>
<p id="proverbs-12-18"><span class="verse-num">12:18</span> <span class="verse-body">est qui promittit et quasi gladio pungitur conscientiae lingua autem sapientium sanitas est</span></p>
<p id="proverbs-12-19"><span class="verse-num">12:19</span> <span class="verse-body">labium veritatis firmum erit in perpetuum qui autem testis est repentinus concinnat linguam mendacii</span></p>
<p id="proverbs-12-20"><span class="verse-num">12:20</span> <span class="verse-body">dolus in corde cogitantium mala qui autem ineunt pacis consilia sequitur eos gaudium</span></p>
<p id="proverbs-12-21"><span class="verse-num">12:21</span> <span class="verse-body">non contristabit iustum quicquid ei acciderit impii autem replebuntur malo</span></p>
<p id="proverbs-12-22"><span class="verse-num">12:22</span> <span class="verse-body">abominatio Domino labia mendacia qui autem fideliter agunt placent ei</span></p>
<p id="proverbs-12-23"><span class="verse-num">12:23</span> <span class="verse-body">homo versutus celat scientiam et cor insipientium provocabit stultitiam</span></p>
<p id="proverbs-12-24"><span class="verse-num">12:24</span> <span class="verse-body">manus fortium dominabitur quae autem remissa est tributis serviet</span></p>
<p id="proverbs-12-25"><span class="verse-num">12:25</span> <span class="verse-body">maeror in corde viri humiliabit illud et sermone bono laetificabitur</span></p>
<p id="proverbs-12-26"><span class="verse-num">12:26</span> <span class="verse-body">qui neglegit damnum propter amicum iustus est iter autem impiorum decipiet eos</span></p>
<p id="proverbs-12-27"><span class="verse-num">12:27</span> <span class="verse-body">non inveniet fraudulentus lucrum et substantia hominis erit auri pretium</span></p>
<p id="proverbs-12-28"><span class="verse-num">12:28</span> <span class="verse-body">in semita iustitiae vita iter autem devium ducit ad mortem</span></p>
<h2 id="proverbs-ch-13">Chapter 13</h2>
<p class="verses"><a href="#proverbs-13-1">1</a> <a href="#proverbs-13-2">2</a> <a href="#proverbs-13-3">3</a> <a href="#proverbs-13-4">4</a> <a href="#proverbs-13-5">5</a> <a href="#proverbs-13-6">6</a> <a href="#proverbs-13-7">7</a> <a href="#proverbs-13-8">8</a> <a href="#proverbs-13-9">9</a> <a href="#proverbs-13-10">10</a> <a href="#proverbs-13-11">11</a> <a href="#proverbs-13-12">12</a> <a href="#proverbs-13-13">13</a> <a href="#proverbs-13-14">14</a> <a href="#proverbs-13-15">15</a> <a href="#proverbs-13-16">16</a> <a href="#proverbs-13-17">17</a> <a href="#proverbs-13-18">18</a> <a href="#proverbs-13-19">19</a> <a href="#proverbs-13-20">20</a> <a href="#proverbs-13-21">21</a> <a href="#proverbs-13-22">22</a> <a href="#proverbs-13-23">23</a> <a href="#proverbs-13-24">24</a> <a href="#proverbs-13-25">25</a></p>
<p id="proverbs-13-1"><span class="verse-num">13:1</span> <span class="verse-body">filius sapiens doctrina patris qui autem inlusor est non audit cum arguitur</span></p>
<p id="proverbs-13-2"><span class="verse-num">13:2</span> <span class="verse-body">de fructu oris homo saturabitur bonis anima autem praevaricatorum iniqua</span></p>
<p id="proverbs-13-3"><span class="verse-num">13:3</span> <span class="verse-body">qui custodit os suum custodit animam suam qui autem inconsideratus est ad loquendum sentiet mala</span></p>
<p id="proverbs-13-4"><span class="verse-num">13:4</span> <span class="verse-body">vult et non vult piger anima autem operantium inpinguabitur</span></p>
<p id="proverbs-13-5"><span class="verse-num">13:5</span> <span class="verse-body">verbum mendax iustus detestabitur impius confundit et confundetur</span></p>
<p id="proverbs-13-6"><span class="verse-num">13:6</span> <span class="verse-body">iustitia custodit innocentis viam impietas vero peccato subplantat</span></p>
<p id="proverbs-13-7"><span class="verse-num">13:7</span> <span class="verse-body">est quasi dives cum nihil habeat et est quasi pauper cum in multis divitiis sit</span></p>
<p id="proverbs-13-8"><span class="verse-num">13:8</span> <span class="verse-body">redemptio animae viri divitiae suae qui autem pauper est increpationem non sustinet</span></p>
<p id="proverbs-13-9"><span class="verse-num">13:9</span> <span class="verse-body">lux iustorum laetificat lucerna autem impiorum extinguetur</span></p>
<p id="proverbs-13-10"><span class="verse-num">13:10</span> <span class="verse-body">inter superbos semper iurgia sunt qui autem agunt cuncta consilio reguntur sapientia</span></p>
<p id="proverbs-13-11"><span class="verse-num">13:11</span> <span class="verse-body">substantia festinata minuetur quae autem paulatim colligitur manu multiplicabitur</span></p>
<p id="proverbs-13-12"><span class="verse-num">13:12</span> <span class="verse-body">spes quae differtur adfligit animam lignum vitae desiderium veniens</span></p>
<p id="proverbs-13-13"><span class="verse-num">13:13</span> <span class="verse-body">qui detrahit alicui rei ipse se in futurum obligat qui autem timet praeceptum in pace versabitur</span></p>
<p id="proverbs-13-14"><span class="verse-num">13:14</span> <span class="verse-body">lex sapientis fons vitae ut declinet a ruina mortis</span></p>
<p id="proverbs-13-15"><span class="verse-num">13:15</span> <span class="verse-body">doctrina bona dabit gratiam in itinere contemptorum vorago</span></p>
<p id="proverbs-13-16"><span class="verse-num">13:16</span> <span class="verse-body">astutus omnia agit cum consilio qui autem fatuus est aperit stultitiam</span></p>
<p id="proverbs-13-17"><span class="verse-num">13:17</span> <span class="verse-body">nuntius impii cadet in malum legatus fidelis sanitas</span></p>
<p id="proverbs-13-18"><span class="verse-num">13:18</span> <span class="verse-body">egestas et ignominia ei qui deserit disciplinam qui autem adquiescit arguenti glorificabitur</span></p>
<p id="proverbs-13-19"><span class="verse-num">13:19</span> <span class="verse-body">desiderium si conpleatur delectat animam detestantur stulti eos qui fugiunt mala</span></p>
<p id="proverbs-13-20"><span class="verse-num">13:20</span> <span class="verse-body">qui cum sapientibus graditur sapiens erit amicus stultorum efficietur similis</span></p>
<p id="proverbs-13-21"><span class="verse-num">13:21</span> <span class="verse-body">peccatores persequetur malum et iustis retribuentur bona</span></p>
<p id="proverbs-13-22"><span class="verse-num">13:22</span> <span class="verse-body">bonus relinquet heredes filios et nepotes et custoditur iusto substantia peccatoris</span></p>
<p id="proverbs-13-23"><span class="verse-num">13:23</span> <span class="verse-body">multi cibi in novalibus patrum et alii congregantur absque iudicio</span></p>
<p id="proverbs-13-24"><span class="verse-num">13:24</span> <span class="verse-body">qui parcit virgae suae odit filium suum qui autem diligit illum instanter erudit</span></p>
<p id="proverbs-13-25"><span class="verse-num">13:25</span> <span class="verse-body">iustus comedit et replet animam suam venter autem impiorum insaturabilis</span></p>
<h2 id="proverbs-ch-14">Chapter 14</h2>
<p class="verses"><a href="#proverbs-14-1">1</a> <a href="#proverbs-14-2">2</a> <a href="#proverbs-14-3">3</a> <a href="#proverbs-14-4">4</a> <a href="#proverbs-14-5">5</a> <a href="#proverbs-14-6">6</a> <a href="#proverbs-14-7">7</a> <a href="#proverbs-14-8">8</a> <a href="#proverbs-14-9">9</a> <a href="#proverbs-14-10">10</a> <a href="#proverbs-14-11">11</a> <a href="#proverbs-14-12">12</a> <a href="#proverbs-14-13">13</a> <a href="#proverbs-14-14">14</a> <a href="#proverbs-14-15">15</a> <a href="#proverbs-14-16">16</a> <a href="#proverbs-14-17">17</a> <a href="#proverbs-14-18">18</a> <a href="#proverbs-14-19">19</a> <a href="#proverbs-14-20">20</a> <a href="#proverbs-14-21">21</a> <a href="#proverbs-14-22">22</a> <a href="#proverbs-14-23">23</a> <a href="#proverbs-14-24">24</a> <a href="#proverbs-14-25">25</a> <a href="#proverbs-14-26">26</a> <a href="#proverbs-14-27">27</a> <a href="#proverbs-14-28">28</a> <a href="#proverbs-14-29">29</a> <a href="#proverbs-14-30">30</a> <a href="#proverbs-14-31">31</a> <a href="#proverbs-14-32">32</a> <a href="#proverbs-14-33">33</a> <a href="#proverbs-14-34">34</a> <a href="#proverbs-14-35">35</a></p>
<p id="proverbs-14-1"><span class="verse-num">14:1</span> <span class="verse-body">sapiens mulier aedificavit domum suam insipiens instructam quoque destruet manibus</span></p>
<p id="proverbs-14-2"><span class="verse-num">14:2</span> <span class="verse-body">ambulans recto itinere et timens Deum despicitur ab eo qui infami graditur via</span></p>
<p id="proverbs-14-3"><span class="verse-num">14:3</span> <span class="verse-body">in ore stulti virga superbiae labia sapientium custodiunt eos</span></p>
<p id="proverbs-14-4"><span class="verse-num">14:4</span> <span class="verse-body">ubi non sunt boves praesepe vacuum est ubi autem plurimae segetes ibi manifesta fortitudo bovis</span></p>
<p id="proverbs-14-5"><span class="verse-num">14:5</span> <span class="verse-body">testis fidelis non mentietur profert mendacium testis dolosus</span></p>
<p id="proverbs-14-6"><span class="verse-num">14:6</span> <span class="verse-body">quaerit derisor sapientiam et non inveniet doctrina prudentium facilis</span></p>
<p id="proverbs-14-7"><span class="verse-num">14:7</span> <span class="verse-body">vade contra virum stultum et nescito labia prudentiae</span></p>
<p id="proverbs-14-8"><span class="verse-num">14:8</span> <span class="verse-body">sapientia callidi est intellegere viam suam et inprudentia stultorum errans</span></p>
<p id="proverbs-14-9"><span class="verse-num">14:9</span> <span class="verse-body">stultis inludet peccatum inter iustos morabitur gratia</span></p>
<p id="proverbs-14-10"><span class="verse-num">14:10</span> <span class="verse-body">cor quod novit amaritudinem animae suae in gaudio eius non miscebitur extraneus</span></p>
<p id="proverbs-14-11"><span class="verse-num">14:11</span> <span class="verse-body">domus impiorum delebitur tabernacula iustorum germinabunt</span></p>
<p id="proverbs-14-12"><span class="verse-num">14:12</span> <span class="verse-body">est via quae videtur homini iusta novissima autem eius deducunt ad mortem</span></p>
<p id="proverbs-14-13"><span class="verse-num">14:13</span> <span class="verse-body">risus dolore miscebitur et extrema gaudii luctus occupat</span></p>
<p id="proverbs-14-14"><span class="verse-num">14:14</span> <span class="verse-body">viis suis replebitur stultus et super eum erit vir bonus</span></p>
<p id="proverbs-14-15"><span class="verse-num">14:15</span> <span class="verse-body">innocens credit omni verbo astutus considerat gressus suos</span></p>
<p id="proverbs-14-16"><span class="verse-num">14:16</span> <span class="verse-body">sapiens timet et declinat malum stultus transilit et confidit</span></p>
<p id="proverbs-14-17"><span class="verse-num">14:17</span> <span class="verse-body">inpatiens operabitur stultitiam et vir versutus odiosus est</span></p>
<p id="proverbs-14-18"><span class="verse-num">14:18</span> <span class="verse-body">possidebunt parvuli stultitiam et astuti expectabunt scientiam</span></p>
<p id="proverbs-14-19"><span class="verse-num">14:19</span> <span class="verse-body">iacebunt mali ante bonos et impii ante portas iustorum</span></p>
<p id="proverbs-14-20"><span class="verse-num">14:20</span> <span class="verse-body">etiam proximo suo pauper odiosus erit amici vero divitum multi</span></p>
<p id="proverbs-14-21"><span class="verse-num">14:21</span> <span class="verse-body">qui despicit proximum suum peccat qui autem miseretur pauperi beatus erit</span></p>
<p id="proverbs-14-22"><span class="verse-num">14:22</span> <span class="verse-body">errant qui operantur malum misericordia et veritas praeparant bona</span></p>
<p id="proverbs-14-23"><span class="verse-num">14:23</span> <span class="verse-body">in omni opere erit abundantia ubi autem verba sunt plurima frequenter egestas</span></p>
<p id="proverbs-14-24"><span class="verse-num">14:24</span> <span class="verse-body">corona sapientium divitiae eorum fatuitas stultorum inprudentia</span></p>
<p id="proverbs-14-25"><span class="verse-num">14:25</span> <span class="verse-body">liberat animas testis fidelis et profert mendacia versipellis</span></p>
<p id="proverbs-14-26"><span class="verse-num">14:26</span> <span class="verse-body">in timore Domini fiducia fortitudinis et filiis eius erit spes</span></p>
<p id="proverbs-14-27"><span class="verse-num">14:27</span> <span class="verse-body">timor Domini fons vitae ut declinet a ruina mortis</span></p>
<p id="proverbs-14-28"><span class="verse-num">14:28</span> <span class="verse-body">in multitudine populi dignitas regis et in paucitate plebis ignominia principis</span></p>
<p id="proverbs-14-29"><span class="verse-num">14:29</span> <span class="verse-body">qui patiens est multa gubernatur prudentia qui autem inpatiens exaltat stultitiam suam</span></p>
<p id="proverbs-14-30"><span class="verse-num">14:30</span> <span class="verse-body">vita carnium sanitas cordis putredo ossuum invidia</span></p>
<p id="proverbs-14-31"><span class="verse-num">14:31</span> <span class="verse-body">qui calumniatur egentem exprobrat factori eius honorat autem eum qui miseretur pauperis</span></p>
<p id="proverbs-14-32"><span class="verse-num">14:32</span> <span class="verse-body">in malitia sua expelletur impius sperat autem iustus in morte sua</span></p>
<p id="proverbs-14-33"><span class="verse-num">14:33</span> <span class="verse-body">in corde prudentis requiescit sapientia et indoctos quoque erudiet</span></p>
<p id="proverbs-14-34"><span class="verse-num">14:34</span> <span class="verse-body">iustitia elevat gentem miseros facit populos peccatum</span></p>
<p id="proverbs-14-35"><span class="verse-num">14:35</span> <span class="verse-body">acceptus est regi minister intellegens iracundiam eius inutilis sustinebit</span></p>
<h2 id="proverbs-ch-15">Chapter 15</h2>
<p class="verses"><a href="#proverbs-15-1">1</a> <a href="#proverbs-15-2">2</a> <a href="#proverbs-15-3">3</a> <a href="#proverbs-15-4">4</a> <a href="#proverbs-15-5">5</a> <a href="#proverbs-15-6">6</a> <a href="#proverbs-15-7">7</a> <a href="#proverbs-15-8">8</a> <a href="#proverbs-15-9">9</a> <a href="#proverbs-15-10">10</a> <a href="#proverbs-15-11">11</a> <a href="#proverbs-15-12">12</a> <a href="#proverbs-15-13">13</a> <a href="#proverbs-15-14">14</a> <a href="#proverbs-15-15">15</a> <a href="#proverbs-15-16">16</a> <a href="#proverbs-15-17">17</a> <a href="#proverbs-15-18">18</a> <a href="#proverbs-15-19">19</a> <a href="#proverbs-15-20">20</a> <a href="#proverbs-15-21">21</a> <a href="#proverbs-15-22">22</a> <a href="#proverbs-15-23">23</a> <a href="#proverbs-15-24">24</a> <a href="#proverbs-15-25">25</a> <a href="#proverbs-15-26">26</a> <a href="#proverbs-15-27">27</a> <a href="#proverbs-15-28">28</a> <a href="#proverbs-15-29">29</a> <a href="#proverbs-15-30">30</a> <a href="#proverbs-15-31">31</a> <a href="#proverbs-15-32">32</a> <a href="#proverbs-15-33">33</a></p>
<p id="proverbs-15-1"><span class="verse-num">15:1</span> <span class="verse-body">responsio mollis frangit iram sermo durus suscitat furorem</span></p>
<p id="proverbs-15-2"><span class="verse-num">15:2</span> <span class="verse-body">lingua sapientium ornat scientiam os fatuorum ebullit stultitiam</span></p>
<p id="proverbs-15-3"><span class="verse-num">15:3</span> <span class="verse-body">in omni loco oculi Domini contemplantur malos et bonos</span></p>
<p id="proverbs-15-4"><span class="verse-num">15:4</span> <span class="verse-body">lingua placabilis lignum vitae quae inmoderata est conteret spiritum</span></p>
<p id="proverbs-15-5"><span class="verse-num">15:5</span> <span class="verse-body">stultus inridet disciplinam patris sui qui autem custodit increpationes astutior fiet</span></p>
<p id="proverbs-15-6"><span class="verse-num">15:6</span> <span class="verse-body">domus iusti plurima fortitudo et in fructibus impii conturbatur</span></p>
<p id="proverbs-15-7"><span class="verse-num">15:7</span> <span class="verse-body">labia sapientium disseminabunt scientiam cor stultorum dissimile erit</span></p>
<p id="proverbs-15-8"><span class="verse-num">15:8</span> <span class="verse-body">victimae impiorum abominabiles Domino vota iustorum placabilia</span></p>
<p id="proverbs-15-9"><span class="verse-num">15:9</span> <span class="verse-body">abominatio est Domino via impii qui sequitur iustitiam diligetur ab eo</span></p>
<p id="proverbs-15-10"><span class="verse-num">15:10</span> <span class="verse-body">doctrina mala deserenti viam qui increpationes odit morietur</span></p>
<p id="proverbs-15-11"><span class="verse-num">15:11</span> <span class="verse-body">infernus et perditio coram Domino quanto magis corda filiorum hominum</span></p>
<p id="proverbs-15-12"><span class="verse-num">15:12</span> <span class="verse-body">non amat pestilens eum qui se corripit nec ad sapientes graditur</span></p>
<p id="proverbs-15-13"><span class="verse-num">15:13</span> <span class="verse-body">cor gaudens exhilarat faciem in maerore animi deicitur spiritus</span></p>
<p id="proverbs-15-14"><span class="verse-num">15:14</span> <span class="verse-body">cor sapientis quaerit doctrinam et os stultorum pascetur inperitia</span></p>
<p id="proverbs-15-15"><span class="verse-num">15:15</span> <span class="verse-body">omnes dies pauperis mali secura mens quasi iuge convivium</span></p>
<p id="proverbs-15-16"><span class="verse-num">15:16</span> <span class="verse-body">melius est parum cum timore Domini quam thesauri magni et insatiabiles</span></p>
<p id="proverbs-15-17"><span class="verse-num">15:17</span> <span class="verse-body">melius est vocare ad holera cum caritate quam ad vitulum saginatum cum odio</span></p>
<p id="proverbs-15-18"><span class="verse-num">15:18</span> <span class="verse-body">vir iracundus provocat rixas qui patiens est mitigat suscitatas</span></p>
<p id="proverbs-15-19"><span class="verse-num">15:19</span> <span class="verse-body">iter pigrorum quasi sepes spinarum via iustorum absque offendiculo</span></p>
<p id="proverbs-15-20"><span class="verse-num">15:20</span> <span class="verse-body">filius sapiens laetificat patrem et stultus homo despicit matrem suam</span></p>
<p id="proverbs-15-21"><span class="verse-num">15:21</span> <span class="verse-body">stultitia gaudium stulto et vir prudens dirigit gressus</span></p>
<p id="proverbs-15-22"><span class="verse-num">15:22</span> <span class="verse-body">dissipantur cogitationes ubi non est consilium ubi vero plures sunt consiliarii confirmantur</span></p>
<p id="proverbs-15-23"><span class="verse-num">15:23</span> <span class="verse-body">laetatur homo in sententia oris sui et sermo oportunus est optimus</span></p>
<p id="proverbs-15-24"><span class="verse-num">15:24</span> <span class="verse-body">semita vitae super eruditum ut declinet de inferno novissimo</span></p>
<p id="proverbs-15-25"><span class="verse-num">15:25</span> <span class="verse-body">domum superborum demolietur Dominus et firmos facit terminos viduae</span></p>
<p id="proverbs-15-26"><span class="verse-num">15:26</span> <span class="verse-body">abominatio Domini cogitationes malae et purus sermo pulcherrimus</span></p>
<p id="proverbs-15-27"><span class="verse-num">15:27</span> <span class="verse-body">conturbat domum suam qui sectatur avaritiam qui autem odit munera vivet</span></p>
<p id="proverbs-15-28"><span class="verse-num">15:28</span> <span class="verse-body">mens iusti meditatur oboedientiam os impiorum redundat malis</span></p>
<p id="proverbs-15-29"><span class="verse-num">15:29</span> <span class="verse-body">longe est Dominus ab impiis et orationes iustorum exaudiet</span></p>
<p id="proverbs-15-30"><span class="verse-num">15:30</span> <span class="verse-body">lux oculorum laetificat animam fama bona inpinguat ossa</span></p>
<p id="proverbs-15-31"><span class="verse-num">15:31</span> <span class="verse-body">auris quae audit increpationes vitae in medio sapientium commorabitur</span></p>
<p id="proverbs-15-32"><span class="verse-num">15:32</span> <span class="verse-body">qui abicit disciplinam despicit animam suam qui adquiescit increpationibus possessor est cordis</span></p>
<p id="proverbs-15-33"><span class="verse-num">15:33</span> <span class="verse-body">timor Domini disciplina sapientiae et gloriam praecedit humilitas</span></p>
<h2 id="proverbs-ch-16">Chapter 16</h2>
<p class="verses"><a href="#proverbs-16-1">1</a> <a href="#proverbs-16-2">2</a> <a href="#proverbs-16-3">3</a> <a href="#proverbs-16-4">4</a> <a href="#proverbs-16-5">5</a> <a href="#proverbs-16-6">6</a> <a href="#proverbs-16-7">7</a> <a href="#proverbs-16-8">8</a> <a href="#proverbs-16-9">9</a> <a href="#proverbs-16-10">10</a> <a href="#proverbs-16-11">11</a> <a href="#proverbs-16-12">12</a> <a href="#proverbs-16-13">13</a> <a href="#proverbs-16-14">14</a> <a href="#proverbs-16-15">15</a> <a href="#proverbs-16-16">16</a> <a href="#proverbs-16-17">17</a> <a href="#proverbs-16-18">18</a> <a href="#proverbs-16-19">19</a> <a href="#proverbs-16-20">20</a> <a href="#proverbs-16-21">21</a> <a href="#proverbs-16-22">22</a> <a href="#proverbs-16-23">23</a> <a href="#proverbs-16-24">24</a> <a href="#proverbs-16-25">25</a> <a href="#proverbs-16-26">26</a> <a href="#proverbs-16-27">27</a> <a href="#proverbs-16-28">28</a> <a href="#proverbs-16-29">29</a> <a href="#proverbs-16-30">30</a> <a href="#proverbs-16-31">31</a> <a href="#proverbs-16-32">32</a> <a href="#proverbs-16-33">33</a></p>
<p id="proverbs-16-1"><span class="verse-num">16:1</span> <span class="verse-body">hominis est animum praeparare et Dei gubernare linguam</span></p>
<p id="proverbs-16-2"><span class="verse-num">16:2</span> <span class="verse-body">omnes viae hominum patent oculis eius spirituum ponderator est Dominus</span></p>
<p id="proverbs-16-3"><span class="verse-num">16:3</span> <span class="verse-body">revela Domino opera tua et dirigentur cogitationes tuae</span></p>
<p id="proverbs-16-4"><span class="verse-num">16:4</span> <span class="verse-body">universa propter semet ipsum operatus est Dominus impium quoque ad diem malum</span></p>
<p id="proverbs-16-5"><span class="verse-num">16:5</span> <span class="verse-body">abominatio Domini omnis arrogans etiam si manus ad manum fuerit non erit innocens</span></p>
<p id="proverbs-16-6"><span class="verse-num">16:6</span> <span class="verse-body">misericordia et veritate redimitur iniquitas et in timore Domini declinatur a malo</span></p>
<p id="proverbs-16-7"><span class="verse-num">16:7</span> <span class="verse-body">cum placuerint Domino viae hominis inimicos quoque eius convertet ad pacem</span></p>
<p id="proverbs-16-8"><span class="verse-num">16:8</span> <span class="verse-body">melius est parum cum iustitia quam multi fructus cum iniquitate</span></p>
<p id="proverbs-16-9"><span class="verse-num">16:9</span> <span class="verse-body">cor hominis disponet viam suam sed Domini est dirigere gressus eius</span></p>
<p id="proverbs-16-10"><span class="verse-num">16:10</span> <span class="verse-body">divinatio in labiis regis in iudicio non errabit os eius</span></p>
<p id="proverbs-16-11"><span class="verse-num">16:11</span> <span class="verse-body">pondus et statera iudicia Domini sunt et opera eius omnes lapides sacculi</span></p>
<p id="proverbs-16-12"><span class="verse-num">16:12</span> <span class="verse-body">abominabiles regi qui agunt impie quoniam iustitia firmatur solium</span></p>
<p id="proverbs-16-13"><span class="verse-num">16:13</span> <span class="verse-body">voluntas regum labia iusta qui recta loquitur diligetur</span></p>
<p id="proverbs-16-14"><span class="verse-num">16:14</span> <span class="verse-body">indignatio regis nuntii mortis et vir sapiens placabit eam</span></p>
<p id="proverbs-16-15"><span class="verse-num">16:15</span> <span class="verse-body">in hilaritate vultus regis vita et clementia eius quasi imber serotinus</span></p>
<p id="proverbs-16-16"><span class="verse-num">16:16</span> <span class="verse-body">posside sapientiam quia auro melior est et adquire prudentiam quia pretiosior est argento</span></p>
<p id="proverbs-16-17"><span class="verse-num">16:17</span> <span class="verse-body">semita iustorum declinat mala custos animae suae servat viam suam</span></p>
<p id="proverbs-16-18"><span class="verse-num">16:18</span> <span class="verse-body">contritionem praecedit superbia et ante ruinam exaltatur spiritus</span></p>
<p id="proverbs-16-19"><span class="verse-num">16:19</span> <span class="verse-body">melius est humiliari cum mitibus quam dividere spolia cum superbis</span></p>
<p id="proverbs-16-20"><span class="verse-num">16:20</span> <span class="verse-body">eruditus in verbo repperiet bona et qui in Domino sperat beatus est</span></p>
<p id="proverbs-16-21"><span class="verse-num">16:21</span> <span class="verse-body">qui sapiens corde est appellabitur prudens et qui dulcis eloquio maiora percipiet</span></p>
<p id="proverbs-16-22"><span class="verse-num">16:22</span> <span class="verse-body">fons vitae eruditio possidentis doctrina stultorum fatuitas</span></p>
<p id="proverbs-16-23"><span class="verse-num">16:23</span> <span class="verse-body">cor sapientis erudiet os eius et labiis illius addet gratiam</span></p>
<p id="proverbs-16-24"><span class="verse-num">16:24</span> <span class="verse-body">favus mellis verba conposita dulcedo animae et sanitas ossuum</span></p>
<p id="proverbs-16-25"><span class="verse-num">16:25</span> <span class="verse-body">est via quae videtur homini recta et novissimum eius ducit ad mortem</span></p>
<p id="proverbs-16-26"><span class="verse-num">16:26</span> <span class="verse-body">anima laborantis laborat sibi quia conpulit eum os suum</span></p>
<p id="proverbs-16-27"><span class="verse-num">16:27</span> <span class="verse-body">vir impius fodit malum et in labiis eius ignis ardescit</span></p>
<p id="proverbs-16-28"><span class="verse-num">16:28</span> <span class="verse-body">homo perversus suscitat lites et verbosus separat principes</span></p>
<p id="proverbs-16-29"><span class="verse-num">16:29</span> <span class="verse-body">vir iniquus lactat amicum suum et ducit eum per viam non bonam</span></p>
<p id="proverbs-16-30"><span class="verse-num">16:30</span> <span class="verse-body">qui adtonitis oculis cogitat prava mordens labia sua perficit malum</span></p>
<p id="proverbs-16-31"><span class="verse-num">16:31</span> <span class="verse-body">corona dignitatis senectus in viis iustitiae repperietur</span></p>
<p id="proverbs-16-32"><span class="verse-num">16:32</span> <span class="verse-body">melior est patiens viro forte et qui dominatur animo suo expugnatore urbium</span></p>
<p id="proverbs-16-33"><span class="verse-num">16:33</span> <span class="verse-body">sortes mittuntur in sinu sed a Domino temperantur</span></p>
<h2 id="proverbs-ch-17">Chapter 17</h2>
<p class="verses"><a href="#proverbs-17-1">1</a> <a href="#proverbs-17-2">2</a> <a href="#proverbs-17-3">3</a> <a href="#proverbs-17-4">4</a> <a href="#proverbs-17-5">5</a> <a href="#proverbs-17-6">6</a> <a href="#proverbs-17-7">7</a> <a href="#proverbs-17-8">8</a> <a href="#proverbs-17-9">9</a> <a href="#proverbs-17-10">10</a> <a href="#proverbs-17-11">11</a> <a href="#proverbs-17-12">12</a> <a href="#proverbs-17-13">13</a> <a href="#proverbs-17-14">14</a> <a href="#proverbs-17-15">15</a> <a href="#proverbs-17-16">16</a> <a href="#proverbs-17-17">17</a> <a href="#proverbs-17-18">18</a> <a href="#proverbs-17-19">19</a> <a href="#proverbs-17-20">20</a> <a href="#proverbs-17-21">21</a> <a href="#proverbs-17-22">22</a> <a href="#proverbs-17-23">23</a> <a href="#proverbs-17-24">24</a> <a href="#proverbs-17-25">25</a> <a href="#proverbs-17-26">26</a> <a href="#proverbs-17-27">27</a> <a href="#proverbs-17-28">28</a></p>
<p id="proverbs-17-1"><span class="verse-num">17:1</span> <span class="verse-body">melior est buccella sicca cum gaudio quam domus plena victimis cum iurgio</span></p>
<p id="proverbs-17-2"><span class="verse-num">17:2</span> <span class="verse-body">servus sapiens dominabitur filiis stultis et inter fratres hereditatem dividet</span></p>
<p id="proverbs-17-3"><span class="verse-num">17:3</span> <span class="verse-body">sicut igne probatur argentum et aurum camino ita corda probat Dominus</span></p>
<p id="proverbs-17-4"><span class="verse-num">17:4</span> <span class="verse-body">malus oboedit linguae iniquae et fallax obtemperat labiis mendacibus</span></p>
<p id="proverbs-17-5"><span class="verse-num">17:5</span> <span class="verse-body">qui despicit pauperem exprobrat factori eius et qui in ruina laetatur alterius non erit inpunitus</span></p>
<p id="proverbs-17-6"><span class="verse-num">17:6</span> <span class="verse-body">corona senum filii filiorum et gloria filiorum patres sui</span></p>
<p id="proverbs-17-7"><span class="verse-num">17:7</span> <span class="verse-body">non decent stultum verba conposita nec principem labium mentiens</span></p>
<p id="proverbs-17-8"><span class="verse-num">17:8</span> <span class="verse-body">gemma gratissima expectatio praestolantis quocumque se verterit prudenter intellegit</span></p>
<p id="proverbs-17-9"><span class="verse-num">17:9</span> <span class="verse-body">qui celat delictum quaerit amicitias qui altero sermone repetit separat foederatos</span></p>
<p id="proverbs-17-10"><span class="verse-num">17:10</span> <span class="verse-body">plus proficit correptio apud prudentem quam centum plagae apud stultum</span></p>
<p id="proverbs-17-11"><span class="verse-num">17:11</span> <span class="verse-body">semper iurgia quaerit malus angelus autem crudelis mittetur contra eum</span></p>
<p id="proverbs-17-12"><span class="verse-num">17:12</span> <span class="verse-body">expedit magis ursae occurrere raptis fetibus quam fatuo confidenti sibi in stultitia sua</span></p>
<p id="proverbs-17-13"><span class="verse-num">17:13</span> <span class="verse-body">qui reddit mala pro bonis non recedet malum de domo eius</span></p>
<p id="proverbs-17-14"><span class="verse-num">17:14</span> <span class="verse-body">qui dimittit aquam caput est iurgiorum et antequam patiatur contumeliam iudicium deserit</span></p>
<p id="proverbs-17-15"><span class="verse-num">17:15</span> <span class="verse-body">et qui iustificat impium et qui condemnat iustum abominabilis est uterque apud Dominum</span></p>
<p id="proverbs-17-16"><span class="verse-num">17:16</span> <span class="verse-body">quid prodest habere divitias stultum cum sapientiam emere non possit</span></p>
<p id="proverbs-17-17"><span class="verse-num">17:17</span> <span class="verse-body">omni tempore diligit qui amicus est et frater in angustiis conprobatur</span></p>
<p id="proverbs-17-18"><span class="verse-num">17:18</span> <span class="verse-body">homo stultus plaudet manibus cum spoponderit pro amico suo</span></p>
<p id="proverbs-17-19"><span class="verse-num">17:19</span> <span class="verse-body">qui meditatur discordiam diligit rixas et qui exaltat ostium quaerit ruinam</span></p>
<p id="proverbs-17-20"><span class="verse-num">17:20</span> <span class="verse-body">qui perversi cordis est non inveniet bonum et qui vertit linguam incidet in malum</span></p>
<p id="proverbs-17-21"><span class="verse-num">17:21</span> <span class="verse-body">natus est stultus in ignominiam suam sed nec pater in fatuo laetabitur</span></p>
<p id="proverbs-17-22"><span class="verse-num">17:22</span> <span class="verse-body">animus gaudens aetatem floridam facit spiritus tristis exsiccat ossa</span></p>
<p id="proverbs-17-23"><span class="verse-num">17:23</span> <span class="verse-body">munera de sinu impius accipit ut pervertat semitas iudicii</span></p>
<p id="proverbs-17-24"><span class="verse-num">17:24</span> <span class="verse-body">in facie prudentis lucet sapientia oculi stultorum in finibus terrae</span></p>
<p id="proverbs-17-25"><span class="verse-num">17:25</span> <span class="verse-body">ira patris filius stultus et dolor matris quae genuit eum</span></p>
<p id="proverbs-17-26"><span class="verse-num">17:26</span> <span class="verse-body">non est bonum damnum inferre iusto nec percutere principem qui recta iudicat</span></p>
<p id="proverbs-17-27"><span class="verse-num">17:27</span> <span class="verse-body">qui moderatur sermones suos doctus et prudens est et pretiosi spiritus vir eruditus</span></p>
<p id="proverbs-17-28"><span class="verse-num">17:28</span> <span class="verse-body">stultus quoque si tacuerit sapiens putabitur et si conpresserit labia sua intellegens</span></p>
<h2 id="proverbs-ch-18">Chapter 18</h2>
<p class="verses"><a href="#proverbs-18-1">1</a> <a href="#proverbs-18-2">2</a> <a href="#proverbs-18-3">3</a> <a href="#proverbs-18-4">4</a> <a href="#proverbs-18-5">5</a> <a href="#proverbs-18-6">6</a> <a href="#proverbs-18-7">7</a> <a href="#proverbs-18-8">8</a> <a href="#proverbs-18-9">9</a> <a href="#proverbs-18-10">10</a> <a href="#proverbs-18-11">11</a> <a href="#proverbs-18-12">12</a> <a href="#proverbs-18-13">13</a> <a href="#proverbs-18-14">14</a> <a href="#proverbs-18-15">15</a> <a href="#proverbs-18-16">16</a> <a href="#proverbs-18-17">17</a> <a href="#proverbs-18-18">18</a> <a href="#proverbs-18-19">19</a> <a href="#proverbs-18-20">20</a> <a href="#proverbs-18-21">21</a> <a href="#proverbs-18-22">22</a> <a href="#proverbs-18-23">23</a> <a href="#proverbs-18-24">24</a></p>
<p id="proverbs-18-1"><span class="verse-num">18:1</span> <span class="verse-body">occasiones quaerit qui vult recedere ab amico omni tempore erit exprobrabilis</span></p>
<p id="proverbs-18-2"><span class="verse-num">18:2</span> <span class="verse-body">non recipit stultus verba prudentiae nisi ea dixeris quae versantur in corde eius</span></p>
<p id="proverbs-18-3"><span class="verse-num">18:3</span> <span class="verse-body">impius cum in profundum venerit peccatorum contemnit sed sequitur eum ignominia et obprobrium</span></p>
<p id="proverbs-18-4"><span class="verse-num">18:4</span> <span class="verse-body">aqua profunda verba ex ore viri et torrens redundans fons sapientiae</span></p>
<p id="proverbs-18-5"><span class="verse-num">18:5</span> <span class="verse-body">accipere personam impii non est bonum ut declines a veritate iudicii</span></p>
<p id="proverbs-18-6"><span class="verse-num">18:6</span> <span class="verse-body">labia stulti inmiscunt se rixis et os eius iurgia provocat</span></p>
<p id="proverbs-18-7"><span class="verse-num">18:7</span> <span class="verse-body">os stulti contritio eius et labia illius ruina animae eius</span></p>
<p id="proverbs-18-8"><span class="verse-num">18:8</span> <span class="verse-body">verba bilinguis quasi simplicia et ipsa perveniunt usque ad interiora ventris</span></p>
<p id="proverbs-18-9"><span class="verse-num">18:9</span> <span class="verse-body">qui mollis et dissolutus est in opere suo frater est sua opera dissipantis</span></p>
<p id="proverbs-18-10"><span class="verse-num">18:10</span> <span class="verse-body">turris fortissima nomen Domini ad ipsum currit iustus et exaltabitur</span></p>
<p id="proverbs-18-11"><span class="verse-num">18:11</span> <span class="verse-body">substantia divitis urbs roboris eius et quasi murus validus circumdans eum</span></p>
<p id="proverbs-18-12"><span class="verse-num">18:12</span> <span class="verse-body">antequam conteratur exaltatur cor hominis et antequam glorificetur humiliatur</span></p>
<p id="proverbs-18-13"><span class="verse-num">18:13</span> <span class="verse-body">qui prius respondit quam audiat stultum se esse demonstrat et confusione dignum</span></p>
<p id="proverbs-18-14"><span class="verse-num">18:14</span> <span class="verse-body">spiritus viri sustentat inbecillitatem suam spiritum vero ad irascendum facilem quis poterit sustinere</span></p>
<p id="proverbs-18-15"><span class="verse-num">18:15</span> <span class="verse-body">cor prudens possidebit scientiam et auris sapientium quaerit doctrinam</span></p>
<p id="proverbs-18-16"><span class="verse-num">18:16</span> <span class="verse-body">donum hominis dilatat viam eius et ante principes spatium ei facit</span></p>
<p id="proverbs-18-17"><span class="verse-num">18:17</span> <span class="verse-body">iustus prior est accusator sui venit amicus eius et investigavit eum</span></p>
<p id="proverbs-18-18"><span class="verse-num">18:18</span> <span class="verse-body">contradictiones conprimit sors et inter potentes quoque diiudicat</span></p>
<p id="proverbs-18-19"><span class="verse-num">18:19</span> <span class="verse-body">frater qui adiuvatur a fratre quasi civitas firma et iudicia quasi vectes urbium</span></p>
<p id="proverbs-18-20"><span class="verse-num">18:20</span> <span class="verse-body">de fructu oris viri replebitur venter eius et genimina labiorum illius saturabunt eum</span></p>
<p id="proverbs-18-21"><span class="verse-num">18:21</span> <span class="verse-body">mors et vita in manu linguae qui diligunt eam comedent fructus eius</span></p>
<p id="proverbs-18-22"><span class="verse-num">18:22</span> <span class="verse-body">qui invenit mulierem invenit bonum et hauriet iucunditatem a Domino</span></p>
<p id="proverbs-18-23"><span class="verse-num">18:23</span> <span class="verse-body">cum obsecrationibus loquetur pauper et dives effabitur rigide</span></p>
<p id="proverbs-18-24"><span class="verse-num">18:24</span> <span class="verse-body">vir amicalis ad societatem magis amicus erit quam frater</span></p>
<h2 id="proverbs-ch-19">Chapter 19</h2>
<p class="verses"><a href="#proverbs-19-1">1</a> <a href="#proverbs-19-2">2</a> <a href="#proverbs-19-3">3</a> <a href="#proverbs-19-4">4</a> <a href="#proverbs-19-5">5</a> <a href="#proverbs-19-6">6</a> <a href="#proverbs-19-7">7</a> <a href="#proverbs-19-8">8</a> <a href="#proverbs-19-9">9</a> <a href="#proverbs-19-10">10</a> <a href="#proverbs-19-11">11</a> <a href="#proverbs-19-12">12</a> <a href="#proverbs-19-13">13</a> <a href="#proverbs-19-14">14</a> <a href="#proverbs-19-15">15</a> <a href="#proverbs-19-16">16</a> <a href="#proverbs-19-17">17</a> <a href="#proverbs-19-18">18</a> <a href="#proverbs-19-19">19</a> <a href="#proverbs-19-20">20</a> <a href="#proverbs-19-21">21</a> <a href="#proverbs-19-22">22</a> <a href="#proverbs-19-23">23</a> <a href="#proverbs-19-24">24</a> <a href="#proverbs-19-25">25</a> <a href="#proverbs-19-26">26</a> <a href="#proverbs-19-27">27</a> <a href="#proverbs-19-28">28</a> <a href="#proverbs-19-29">29</a></p>
<p id="proverbs-19-1"><span class="verse-num">19:1</span> <span class="verse-body">melior est pauper qui ambulat in simplicitate sua quam torquens labia insipiens</span></p>
<p id="proverbs-19-2"><span class="verse-num">19:2</span> <span class="verse-body">ubi non est scientia animae non est bonum et qui festinus est pedibus offendit</span></p>
<p id="proverbs-19-3"><span class="verse-num">19:3</span> <span class="verse-body">stultitia hominis subplantat gressus eius et contra Deum fervet animo suo</span></p>
<p id="proverbs-19-4"><span class="verse-num">19:4</span> <span class="verse-body">divitiae addunt amicos plurimos a paupere autem et hii quos habuit separantur</span></p>
<p id="proverbs-19-5"><span class="verse-num">19:5</span> <span class="verse-body">testis falsus non erit inpunitus et qui mendacia loquitur non effugiet</span></p>
<p id="proverbs-19-6"><span class="verse-num">19:6</span> <span class="verse-body">multi colunt personam potentis et amici sunt dona tribuenti</span></p>
<p id="proverbs-19-7"><span class="verse-num">19:7</span> <span class="verse-body">fratres hominis pauperis oderunt eum insuper et amici procul recesserunt ab eo qui tantum verba sectatur nihil habebit</span></p>
<p id="proverbs-19-8"><span class="verse-num">19:8</span> <span class="verse-body">qui autem possessor est mentis diligit animam suam et custos prudentiae inveniet bona</span></p>
<p id="proverbs-19-9"><span class="verse-num">19:9</span> <span class="verse-body">testis falsus non erit inpunitus et qui loquitur mendacia peribit</span></p>
<p id="proverbs-19-10"><span class="verse-num">19:10</span> <span class="verse-body">non decent stultum deliciae nec servum dominari principibus</span></p>
<p id="proverbs-19-11"><span class="verse-num">19:11</span> <span class="verse-body">doctrina viri per patientiam noscitur et gloria eius est iniqua praetergredi</span></p>
<p id="proverbs-19-12"><span class="verse-num">19:12</span> <span class="verse-body">sicut fremitus leonis ita et regis ira et sicut ros super herbam ita hilaritas eius</span></p>
<p id="proverbs-19-13"><span class="verse-num">19:13</span> <span class="verse-body">dolor patris filius stultus et tecta iugiter perstillantia litigiosa mulier</span></p>
<p id="proverbs-19-14"><span class="verse-num">19:14</span> <span class="verse-body">domus et divitiae dantur a patribus a Domino autem proprie uxor prudens</span></p>
<p id="proverbs-19-15"><span class="verse-num">19:15</span> <span class="verse-body">pigredo inmittit soporem et anima dissoluta esuriet</span></p>
<p id="proverbs-19-16"><span class="verse-num">19:16</span> <span class="verse-body">qui custodit mandatum custodit animam suam qui autem neglegit vias suas mortificabitur</span></p>
<p id="proverbs-19-17"><span class="verse-num">19:17</span> <span class="verse-body">feneratur Domino qui miseretur pauperis et vicissitudinem suam reddet ei</span></p>
<p id="proverbs-19-18"><span class="verse-num">19:18</span> <span class="verse-body">erudi filium tuum ne desperes ad interfectionem autem eius ne ponas animam tuam</span></p>
<p id="proverbs-19-19"><span class="verse-num">19:19</span> <span class="verse-body">qui inpatiens est sustinebit damnum et cum rapuerit aliud adponet</span></p>
<p id="proverbs-19-20"><span class="verse-num">19:20</span> <span class="verse-body">audi consilium et suscipe disciplinam ut sis sapiens in novissimis tuis</span></p>
<p id="proverbs-19-21"><span class="verse-num">19:21</span> <span class="verse-body">multae cogitationes in corde viri voluntas autem Domini permanebit</span></p>
<p id="proverbs-19-22"><span class="verse-num">19:22</span> <span class="verse-body">homo indigens misericors est et melior pauper quam vir mendax</span></p>
<p id="proverbs-19-23"><span class="verse-num">19:23</span> <span class="verse-body">timor Domini ad vitam et in plenitudine commorabitur absque visitatione pessimi</span></p>
<p id="proverbs-19-24"><span class="verse-num">19:24</span> <span class="verse-body">abscondit piger manum suam sub ascella nec ad os suum adplicat eam</span></p>
<p id="proverbs-19-25"><span class="verse-num">19:25</span> <span class="verse-body">pestilente flagellato stultus sapientior erit sin autem corripueris sapientem intelleget disciplinam</span></p>
<p id="proverbs-19-26"><span class="verse-num">19:26</span> <span class="verse-body">qui adfligit patrem et fugat matrem ignominiosus est et infelix</span></p>
<p id="proverbs-19-27"><span class="verse-num">19:27</span> <span class="verse-body">non cesses fili audire doctrinam nec ignores sermones scientiae</span></p>
<p id="proverbs-19-28"><span class="verse-num">19:28</span> <span class="verse-body">testis iniquus deridet iudicium et os impiorum devorat iniquitatem</span></p>
<p id="proverbs-19-29"><span class="verse-num">19:29</span> <span class="verse-body">parata sunt derisoribus iudicia et mallei percutientes stultorum corporibus</span></p>
<h2 id="proverbs-ch-20">Chapter 20</h2>
<p class="verses"><a href="#proverbs-20-1">1</a> <a href="#proverbs-20-2">2</a> <a href="#proverbs-20-3">3</a> <a href="#proverbs-20-4">4</a> <a href="#proverbs-20-5">5</a> <a href="#proverbs-20-6">6</a> <a href="#proverbs-20-7">7</a> <a href="#proverbs-20-8">8</a> <a href="#proverbs-20-9">9</a> <a href="#proverbs-20-10">10</a> <a href="#proverbs-20-11">11</a> <a href="#proverbs-20-12">12</a> <a href="#proverbs-20-13">13</a> <a href="#proverbs-20-14">14</a> <a href="#proverbs-20-15">15</a> <a href="#proverbs-20-16">16</a> <a href="#proverbs-20-17">17</a> <a href="#proverbs-20-18">18</a> <a href="#proverbs-20-19">19</a> <a href="#proverbs-20-20">20</a> <a href="#proverbs-20-21">21</a> <a href="#proverbs-20-22">22</a> <a href="#proverbs-20-23">23</a> <a href="#proverbs-20-24">24</a> <a href="#proverbs-20-25">25</a> <a href="#proverbs-20-26">26</a> <a href="#proverbs-20-27">27</a> <a href="#proverbs-20-28">28</a> <a href="#proverbs-20-29">29</a> <a href="#proverbs-20-30">30</a></p>
<p id="proverbs-20-1"><span class="verse-num">20:1</span> <span class="verse-body">luxuriosa res vinum et tumultuosa ebrietas quicumque his delectatur non erit sapiens</span></p>
<p id="proverbs-20-2"><span class="verse-num">20:2</span> <span class="verse-body">sicut rugitus leonis ita terror regis qui provocat eum peccat in animam suam</span></p>
<p id="proverbs-20-3"><span class="verse-num">20:3</span> <span class="verse-body">honor est homini qui separat se a contentionibus omnes autem stulti miscentur contumeliis</span></p>
<p id="proverbs-20-4"><span class="verse-num">20:4</span> <span class="verse-body">propter frigus piger arare noluit mendicabit ergo aestate et non dabitur ei</span></p>
<p id="proverbs-20-5"><span class="verse-num">20:5</span> <span class="verse-body">sicut aqua profunda sic consilium in corde viri sed homo sapiens exhauriet illud</span></p>
<p id="proverbs-20-6"><span class="verse-num">20:6</span> <span class="verse-body">multi homines misericordes vocantur virum autem fidelem quis inveniet</span></p>
<p id="proverbs-20-7"><span class="verse-num">20:7</span> <span class="verse-body">iustus qui ambulat in simplicitate sua beatos post se filios derelinquet</span></p>
<p id="proverbs-20-8"><span class="verse-num">20:8</span> <span class="verse-body">rex qui sedet in solio iudicii dissipat omne malum intuitu suo</span></p>
<p id="proverbs-20-9"><span class="verse-num">20:9</span> <span class="verse-body">quis potest dicere mundum est cor meum purus sum a peccato</span></p>
<p id="proverbs-20-10"><span class="verse-num">20:10</span> <span class="verse-body">pondus et pondus mensura et mensura utrumque abominabile est apud Deum</span></p>
<p id="proverbs-20-11"><span class="verse-num">20:11</span> <span class="verse-body">ex studiis suis intellegitur puer si munda et si recta sint opera eius</span></p>
<p id="proverbs-20-12"><span class="verse-num">20:12</span> <span class="verse-body">aurem audientem et oculum videntem Dominus fecit utrumque</span></p>
<p id="proverbs-20-13"><span class="verse-num">20:13</span> <span class="verse-body">noli diligere somnum ne te egestas opprimat aperi oculos tuos et saturare panibus</span></p>
<p id="proverbs-20-14"><span class="verse-num">20:14</span> <span class="verse-body">malum est malum est dicit omnis emptor et cum recesserit tunc gloriabitur</span></p>
<p id="proverbs-20-15"><span class="verse-num">20:15</span> <span class="verse-body">est aurum et multitudo gemmarum vas autem pretiosum labia scientiae</span></p>
<p id="proverbs-20-16"><span class="verse-num">20:16</span> <span class="verse-body">tolle vestimentum eius qui fideiussor extitit alieni et pro extraneis aufer pignus ab eo</span></p>
<p id="proverbs-20-17"><span class="verse-num">20:17</span> <span class="verse-body">suavis est homini panis mendacii et postea implebitur os eius calculo</span></p>
<p id="proverbs-20-18"><span class="verse-num">20:18</span> <span class="verse-body">cogitationes consiliis roborantur et gubernaculis tractanda sunt bella</span></p>
<p id="proverbs-20-19"><span class="verse-num">20:19</span> <span class="verse-body">ei qui revelat mysteria et ambulat fraudulenter et dilatat labia sua ne commiscearis</span></p>
<p id="proverbs-20-20"><span class="verse-num">20:20</span> <span class="verse-body">qui maledicit patri suo et matri extinguetur lucerna eius in mediis tenebris</span></p>
<p id="proverbs-20-21"><span class="verse-num">20:21</span> <span class="verse-body">hereditas ad quam festinatur in principio in novissimo benedictione carebit</span></p>
<p id="proverbs-20-22"><span class="verse-num">20:22</span> <span class="verse-body">ne dicas reddam malum expecta Dominum et liberabit te</span></p>
<p id="proverbs-20-23"><span class="verse-num">20:23</span> <span class="verse-body">abominatio est apud Deum pondus et pondus statera dolosa non est bona</span></p>
<p id="proverbs-20-24"><span class="verse-num">20:24</span> <span class="verse-body">a Domino diriguntur gressus viri quis autem hominum intellegere potest viam suam</span></p>
<p id="proverbs-20-25"><span class="verse-num">20:25</span> <span class="verse-body">ruina est hominis devorare sanctos et post vota tractare</span></p>
<p id="proverbs-20-26"><span class="verse-num">20:26</span> <span class="verse-body">dissipat impios rex sapiens et curvat super eos fornicem</span></p>
<p id="proverbs-20-27"><span class="verse-num">20:27</span> <span class="verse-body">lucerna Domini spiraculum hominis quae investigat omnia secreta ventris</span></p>
<p id="proverbs-20-28"><span class="verse-num">20:28</span> <span class="verse-body">misericordia et veritas custodiunt regem et roboratur clementia thronus eius</span></p>
<p id="proverbs-20-29"><span class="verse-num">20:29</span> <span class="verse-body">exultatio iuvenum fortitudo eorum et dignitas senum canities</span></p>
<p id="proverbs-20-30"><span class="verse-num">20:30</span> <span class="verse-body">livor vulneris absterget mala et plagae in secretioribus ventris</span></p>
<h2 id="proverbs-ch-21">Chapter 21</h2>
<p class="verses"><a href="#proverbs-21-1">1</a> <a href="#proverbs-21-2">2</a> <a href="#proverbs-21-3">3</a> <a href="#proverbs-21-4">4</a> <a href="#proverbs-21-5">5</a> <a href="#proverbs-21-6">6</a> <a href="#proverbs-21-7">7</a> <a href="#proverbs-21-8">8</a> <a href="#proverbs-21-9">9</a> <a href="#proverbs-21-10">10</a> <a href="#proverbs-21-11">11</a> <a href="#proverbs-21-12">12</a> <a href="#proverbs-21-13">13</a> <a href="#proverbs-21-14">14</a> <a href="#proverbs-21-15">15</a> <a href="#proverbs-21-16">16</a> <a href="#proverbs-21-17">17</a> <a href="#proverbs-21-18">18</a> <a href="#proverbs-21-19">19</a> <a href="#proverbs-21-20">20</a> <a href="#proverbs-21-21">21</a> <a href="#proverbs-21-22">22</a> <a href="#proverbs-21-23">23</a> <a href="#proverbs-21-24">24</a> <a href="#proverbs-21-25">25</a> <a href="#proverbs-21-26">26</a> <a href="#proverbs-21-27">27</a> <a href="#proverbs-21-28">28</a> <a href="#proverbs-21-29">29</a> <a href="#proverbs-21-30">30</a> <a href="#proverbs-21-31">31</a></p>
<p id="proverbs-21-1"><span class="verse-num">21:1</span> <span class="verse-body">sicut divisiones aquarum ita cor regis in manu Domini quocumque voluerit inclinabit illud</span></p>
<p id="proverbs-21-2"><span class="verse-num">21:2</span> <span class="verse-body">omnis via viri recta sibi videtur adpendit autem corda Dominus</span></p>
<p id="proverbs-21-3"><span class="verse-num">21:3</span> <span class="verse-body">facere misericordiam et iudicium magis placent Domino quam victimae</span></p>
<p id="proverbs-21-4"><span class="verse-num">21:4</span> <span class="verse-body">exaltatio oculorum et dilatatio cordis lucerna impiorum peccatum</span></p>
<p id="proverbs-21-5"><span class="verse-num">21:5</span> <span class="verse-body">cogitationes robusti semper in abundantia omnis autem piger semper in egestate</span></p>
<p id="proverbs-21-6"><span class="verse-num">21:6</span> <span class="verse-body">qui congregat thesauros lingua mendacii vanus est et inpingetur ad laqueos mortis</span></p>
<p id="proverbs-21-7"><span class="verse-num">21:7</span> <span class="verse-body">rapinae impiorum detrahent eos quia noluerunt facere iudicium</span></p>
<p id="proverbs-21-8"><span class="verse-num">21:8</span> <span class="verse-body">perversa via viri aliena est qui autem mundus est rectum opus eius</span></p>
<p id="proverbs-21-9"><span class="verse-num">21:9</span> <span class="verse-body">melius est sedere in angulo domatis quam cum muliere litigiosa et in domo communi</span></p>
<p id="proverbs-21-10"><span class="verse-num">21:10</span> <span class="verse-body">anima impii desiderat malum non miserebitur proximo suo</span></p>
<p id="proverbs-21-11"><span class="verse-num">21:11</span> <span class="verse-body">multato pestilente sapientior erit parvulus et si sectetur sapientem sumet scientiam</span></p>
<p id="proverbs-21-12"><span class="verse-num">21:12</span> <span class="verse-body">excogitat iustus de domo impii ut detrahat impios in malum</span></p>
<p id="proverbs-21-13"><span class="verse-num">21:13</span> <span class="verse-body">qui obturat aurem suam ad clamorem pauperis et ipse clamabit et non exaudietur</span></p>
<p id="proverbs-21-14"><span class="verse-num">21:14</span> <span class="verse-body">munus absconditum extinguet iras et donum in sinu indignationem maximam</span></p>
<p id="proverbs-21-15"><span class="verse-num">21:15</span> <span class="verse-body">gaudium iusto est facere iudicium et pavor operantibus iniquitatem</span></p>
<p id="proverbs-21-16"><span class="verse-num">21:16</span> <span class="verse-body">vir qui erraverit a via doctrinae in coetu gigantum commorabitur</span></p>
<p id="proverbs-21-17"><span class="verse-num">21:17</span> <span class="verse-body">qui diligit epulas in egestate erit qui amat vinum et pinguia non ditabitur</span></p>
<p id="proverbs-21-18"><span class="verse-num">21:18</span> <span class="verse-body">pro iusto datur impius et pro rectis iniquus</span></p>
<p id="proverbs-21-19"><span class="verse-num">21:19</span> <span class="verse-body">melius est habitare in terra deserta quam cum muliere rixosa et iracunda</span></p>
<p id="proverbs-21-20"><span class="verse-num">21:20</span> <span class="verse-body">thesaurus desiderabilis et oleum in habitaculo iusti et inprudens homo dissipabit illud</span></p>
<p id="proverbs-21-21"><span class="verse-num">21:21</span> <span class="verse-body">qui sequitur iustitiam et misericordiam inveniet vitam et iustitiam et gloriam</span></p>
<p id="proverbs-21-22"><span class="verse-num">21:22</span> <span class="verse-body">civitatem fortium ascendit sapiens et destruxit robur fiduciae eius</span></p>
<p id="proverbs-21-23"><span class="verse-num">21:23</span> <span class="verse-body">qui custodit os suum et linguam suam custodit ab angustiis animam suam</span></p>
<p id="proverbs-21-24"><span class="verse-num">21:24</span> <span class="verse-body">superbus et arrogans vocatur indoctus qui in ira operatur superbiam</span></p>
<p id="proverbs-21-25"><span class="verse-num">21:25</span> <span class="verse-body">desideria occidunt pigrum noluerunt enim quicquam manus eius operari</span></p>
<p id="proverbs-21-26"><span class="verse-num">21:26</span> <span class="verse-body">tota die concupiscit et desiderat qui autem iustus est tribuet et non cessabit</span></p>
<p id="proverbs-21-27"><span class="verse-num">21:27</span> <span class="verse-body">hostiae impiorum abominabiles quia offeruntur ex scelere</span></p>
<p id="proverbs-21-28"><span class="verse-num">21:28</span> <span class="verse-body">testis mendax peribit vir oboediens loquitur victoriam</span></p>
<p id="proverbs-21-29"><span class="verse-num">21:29</span> <span class="verse-body">vir impius procaciter obfirmat vultum suum qui autem rectus est corrigit viam suam</span></p>
<p id="proverbs-21-30"><span class="verse-num">21:30</span> <span class="verse-body">non est sapientia non est prudentia non est consilium contra Dominum</span></p>
<p id="proverbs-21-31"><span class="verse-num">21:31</span> <span class="verse-body">equus paratur ad diem belli Dominus autem salutem tribuet</span></p>
<h2 id="proverbs-ch-22">Chapter 22</h2>
<p class="verses"><a href="#proverbs-22-1">1</a> <a href="#proverbs-22-2">2</a> <a href="#proverbs-22-3">3</a> <a href="#proverbs-22-4">4</a> <a href="#proverbs-22-5">5</a> <a href="#proverbs-22-6">6</a> <a href="#proverbs-22-7">7</a> <a href="#proverbs-22-8">8</a> <a href="#proverbs-22-9">9</a> <a href="#proverbs-22-10">10</a> <a href="#proverbs-22-11">11</a> <a href="#proverbs-22-12">12</a> <a href="#proverbs-22-13">13</a> <a href="#proverbs-22-14">14</a> <a href="#proverbs-22-15">15</a> <a href="#proverbs-22-16">16</a> <a href="#proverbs-22-17">17</a> <a href="#proverbs-22-18">18</a> <a href="#proverbs-22-19">19</a> <a href="#proverbs-22-20">20</a> <a href="#proverbs-22-21">21</a> <a href="#proverbs-22-22">22</a> <a href="#proverbs-22-23">23</a> <a href="#proverbs-22-24">24</a> <a href="#proverbs-22-25">25</a> <a href="#proverbs-22-26">26</a> <a href="#proverbs-22-27">27</a> <a href="#proverbs-22-28">28</a> <a href="#proverbs-22-29">29</a></p>
<p id="proverbs-22-1"><span class="verse-num">22:1</span> <span class="verse-body">melius est nomen bonum quam divitiae multae super argentum et aurum gratia bona</span></p>
<p id="proverbs-22-2"><span class="verse-num">22:2</span> <span class="verse-body">dives et pauper obviaverunt sibi utriusque operator est Dominus</span></p>
<p id="proverbs-22-3"><span class="verse-num">22:3</span> <span class="verse-body">callidus vidit malum et abscondit se innocens pertransiit et adflictus est damno</span></p>
<p id="proverbs-22-4"><span class="verse-num">22:4</span> <span class="verse-body">finis modestiae timor Domini divitiae et gloria et vita</span></p>
<p id="proverbs-22-5"><span class="verse-num">22:5</span> <span class="verse-body">arma et gladii in via perversi custos animae suae longe recedit ab eis</span></p>
<p id="proverbs-22-6"><span class="verse-num">22:6</span> <span class="verse-body">proverbium est adulescens iuxta viam suam etiam cum senuerit non recedet ab ea</span></p>
<p id="proverbs-22-7"><span class="verse-num">22:7</span> <span class="verse-body">dives pauperibus imperat et qui accipit mutuum servus est fenerantis</span></p>
<p id="proverbs-22-8"><span class="verse-num">22:8</span> <span class="verse-body">qui seminat iniquitatem metet mala et virga irae suae consummabitur</span></p>
<p id="proverbs-22-9"><span class="verse-num">22:9</span> <span class="verse-body">qui pronus est ad misericordiam benedicetur de panibus enim suis dedit pauperi</span></p>
<p id="proverbs-22-10"><span class="verse-num">22:10</span> <span class="verse-body">eice derisorem et exibit cum eo iurgium cessabuntque causae et contumeliae</span></p>
<p id="proverbs-22-11"><span class="verse-num">22:11</span> <span class="verse-body">qui diligit cordis munditiam propter gratiam labiorum suorum habebit amicum regem</span></p>
<p id="proverbs-22-12"><span class="verse-num">22:12</span> <span class="verse-body">oculi Domini custodiunt scientiam et subplantantur verba iniqui</span></p>
<p id="proverbs-22-13"><span class="verse-num">22:13</span> <span class="verse-body">dicit piger leo foris in medio platearum occidendus sum</span></p>
<p id="proverbs-22-14"><span class="verse-num">22:14</span> <span class="verse-body">fovea profunda os alienae cui iratus est Dominus incidet in eam</span></p>
<p id="proverbs-22-15"><span class="verse-num">22:15</span> <span class="verse-body">stultitia conligata est in corde pueri et virga disciplinae fugabit eam</span></p>
<p id="proverbs-22-16"><span class="verse-num">22:16</span> <span class="verse-body">qui calumniatur pauperem ut augeat divitias suas dabit ipse ditiori et egebit</span></p>
<p id="proverbs-22-17"><span class="verse-num">22:17</span> <span class="verse-body">inclina aurem tuam et audi verba sapientium adpone autem cor ad doctrinam meam</span></p>
<p id="proverbs-22-18"><span class="verse-num">22:18</span> <span class="verse-body">quae pulchra erit tibi cum servaveris eam in ventre tuo et redundabit in labiis tuis</span></p>
<p id="proverbs-22-19"><span class="verse-num">22:19</span> <span class="verse-body">ut sit in Domino fiducia tua unde et ostendi eam tibi hodie</span></p>
<p id="proverbs-22-20"><span class="verse-num">22:20</span> <span class="verse-body">ecce descripsi eam tibi tripliciter in cogitationibus et scientia</span></p>
<p id="proverbs-22-21"><span class="verse-num">22:21</span> <span class="verse-body">ut ostenderem tibi firmitatem et eloquia veritatis respondere ex his illi qui misit te</span></p>
<p id="proverbs-22-22"><span class="verse-num">22:22</span> <span class="verse-body">non facias violentiam pauperi quia pauper est neque conteras egenum in porta</span></p>
<p id="proverbs-22-23"><span class="verse-num">22:23</span> <span class="verse-body">quia Dominus iudicabit causam eius et configet eos qui confixerint animam eius</span></p>
<p id="proverbs-22-24"><span class="verse-num">22:24</span> <span class="verse-body">noli esse amicus homini iracundo neque ambules cum viro furioso</span></p>
<p id="proverbs-22-25"><span class="verse-num">22:25</span> <span class="verse-body">ne forte discas semitas eius et sumas scandalum animae tuae</span></p>
<p id="proverbs-22-26"><span class="verse-num">22:26</span> <span class="verse-body">noli esse cum his qui defigunt manus suas et qui vades se offerunt pro debitis</span></p>
<p id="proverbs-22-27"><span class="verse-num">22:27</span> <span class="verse-body">si enim non habes unde restituas quid causae est ut tollat operimentum de cubili tuo</span></p>
<p id="proverbs-22-28"><span class="verse-num">22:28</span> <span class="verse-body">ne transgrediaris terminos antiquos quos posuerunt patres tui</span></p>
<p id="proverbs-22-29"><span class="verse-num">22:29</span> <span class="verse-body">vidisti virum velocem in opere suo coram regibus stabit nec erit ante ignobiles</span></p>
<h2 id="proverbs-ch-23">Chapter 23</h2>
<p class="verses"><a href="#proverbs-23-1">1</a> <a href="#proverbs-23-2">2</a> <a href="#proverbs-23-3">3</a> <a href="#proverbs-23-4">4</a> <a href="#proverbs-23-5">5</a> <a href="#proverbs-23-6">6</a> <a href="#proverbs-23-7">7</a> <a href="#proverbs-23-8">8</a> <a href="#proverbs-23-9">9</a> <a href="#proverbs-23-10">10</a> <a href="#proverbs-23-11">11</a> <a href="#proverbs-23-12">12</a> <a href="#proverbs-23-13">13</a> <a href="#proverbs-23-14">14</a> <a href="#proverbs-23-15">15</a> <a href="#proverbs-23-16">16</a> <a href="#proverbs-23-17">17</a> <a href="#proverbs-23-18">18</a> <a href="#proverbs-23-19">19</a> <a href="#proverbs-23-20">20</a> <a href="#proverbs-23-21">21</a> <a href="#proverbs-23-22">22</a> <a href="#proverbs-23-23">23</a> <a href="#proverbs-23-24">24</a> <a href="#proverbs-23-25">25</a> <a href="#proverbs-23-26">26</a> <a href="#proverbs-23-27">27</a> <a href="#proverbs-23-28">28</a> <a href="#proverbs-23-29">29</a> <a href="#proverbs-23-30">30</a> <a href="#proverbs-23-31">31</a> <a href="#proverbs-23-32">32</a> <a href="#proverbs-23-33">33</a> <a href="#proverbs-23-34">34</a> <a href="#proverbs-23-35">35</a></p>
<p id="proverbs-23-1"><span class="verse-num">23:1</span> <span class="verse-body">quando sederis ut comedas cum principe diligenter adtende quae posita sunt ante faciem tuam</span></p>
<p id="proverbs-23-2"><span class="verse-num">23:2</span> <span class="verse-body">et statue cultrum in gutture tuo si tamen habes in potestate animam tuam</span></p>
<p id="proverbs-23-3"><span class="verse-num">23:3</span> <span class="verse-body">ne desideres de cibis eius in quo est panis mendacii</span></p>
<p id="proverbs-23-4"><span class="verse-num">23:4</span> <span class="verse-body">noli laborare ut diteris sed prudentiae tuae pone modum</span></p>
<p id="proverbs-23-5"><span class="verse-num">23:5</span> <span class="verse-body">ne erigas oculos tuos ad opes quas habere non potes quia facient sibi pinnas quasi aquilae et avolabunt in caelum</span></p>
<p id="proverbs-23-6"><span class="verse-num">23:6</span> <span class="verse-body">ne comedas cum homine invido et ne desideres cibos eius</span></p>
<p id="proverbs-23-7"><span class="verse-num">23:7</span> <span class="verse-body">quoniam in similitudinem arioli et coniectoris aestimat quod ignorat comede et bibe dicet tibi et mens eius non est tecum</span></p>
<p id="proverbs-23-8"><span class="verse-num">23:8</span> <span class="verse-body">cibos quos comederas evomes et perdes pulchros sermones tuos</span></p>
<p id="proverbs-23-9"><span class="verse-num">23:9</span> <span class="verse-body">in auribus insipientium ne loquaris quia despicient doctrinam eloquii tui</span></p>
<p id="proverbs-23-10"><span class="verse-num">23:10</span> <span class="verse-body">ne adtingas terminos parvulorum et agrum pupillorum ne introeas</span></p>
<p id="proverbs-23-11"><span class="verse-num">23:11</span> <span class="verse-body">propinquus enim eorum Fortis est et ipse iudicabit contra te causam illorum</span></p>
<p id="proverbs-23-12"><span class="verse-num">23:12</span> <span class="verse-body">ingrediatur ad doctrinam cor tuum et aures tuae ad verba scientiae</span></p>
<p id="proverbs-23-13"><span class="verse-num">23:13</span> <span class="verse-body">noli subtrahere a puero disciplinam si enim percusseris eum virga non morietur</span></p>
<p id="proverbs-23-14"><span class="verse-num">23:14</span> <span class="verse-body">tu virga percuties eum et animam eius de inferno liberabis</span></p>
<p id="proverbs-23-15"><span class="verse-num">23:15</span> <span class="verse-body">fili mi si sapiens fuerit animus tuus gaudebit tecum cor meum</span></p>
<p id="proverbs-23-16"><span class="verse-num">23:16</span> <span class="verse-body">et exultabunt renes mei cum locuta fuerint rectum labia tua</span></p>
<p id="proverbs-23-17"><span class="verse-num">23:17</span> <span class="verse-body">non aemuletur cor tuum peccatores sed in timore Domini esto tota die</span></p>
<p id="proverbs-23-18"><span class="verse-num">23:18</span> <span class="verse-body">quia habebis spem in novissimo et praestolatio tua non auferetur</span></p>
<p id="proverbs-23-19"><span class="verse-num">23:19</span> <span class="verse-body">audi fili mi et esto sapiens et dirige in via animum tuum</span></p>
<p id="proverbs-23-20"><span class="verse-num">23:20</span> <span class="verse-body">noli esse in conviviis potatorum nec in comesationibus eorum qui carnes ad vescendum conferunt</span></p>
<p id="proverbs-23-21"><span class="verse-num">23:21</span> <span class="verse-body">quia vacantes potibus et dantes symbola consumentur et vestietur pannis dormitatio</span></p>
<p id="proverbs-23-22"><span class="verse-num">23:22</span> <span class="verse-body">audi patrem tuum qui genuit te et ne contemnas cum senuerit mater tua</span></p>
<p id="proverbs-23-23"><span class="verse-num">23:23</span> <span class="verse-body">veritatem eme et noli vendere sapientiam et doctrinam et intellegentiam</span></p>
<p id="proverbs-23-24"><span class="verse-num">23:24</span> <span class="verse-body">exultat gaudio pater iusti qui sapientem genuit laetabitur in eo</span></p>
<p id="proverbs-23-25"><span class="verse-num">23:25</span> <span class="verse-body">gaudeat pater tuus et mater tua et exultet quae genuit te</span></p>
<p id="proverbs-23-26"><span class="verse-num">23:26</span> <span class="verse-body">praebe fili mi cor tuum mihi et oculi tui vias meas custodiant</span></p>
<p id="proverbs-23-27"><span class="verse-num">23:27</span> <span class="verse-body">fovea enim profunda est meretrix et puteus angustus aliena</span></p>
<p id="proverbs-23-28"><span class="verse-num">23:28</span> <span class="verse-body">insidiatur in via quasi latro et quos incautos viderit interficit</span></p>
<p id="proverbs-23-29"><span class="verse-num">23:29</span> <span class="verse-body">cui vae cuius patri vae cui rixae cui foveae cui sine causa vulnera cui suffusio oculorum</span></p>
<p id="proverbs-23-30"><span class="verse-num">23:30</span> <span class="verse-body">nonne his qui morantur in vino et student calicibus epotandis</span></p>
<p id="proverbs-23-31"><span class="verse-num">23:31</span> <span class="verse-body">ne intuearis vinum quando flavescit cum splenduerit in vitro color eius ingreditur blande</span></p>
<p id="proverbs-23-32"><span class="verse-num">23:32</span> <span class="verse-body">sed in novissimo mordebit ut coluber et sicut regulus venena diffundet</span></p>
<p id="proverbs-23-33"><span class="verse-num">23:33</span> <span class="verse-body">oculi tui videbunt extraneas et cor tuum loquetur perversa</span></p>
<p id="proverbs-23-34"><span class="verse-num">23:34</span> <span class="verse-body">et eris sicut dormiens in medio mari et quasi sopitus gubernator amisso clavo</span></p>
<p id="proverbs-23-35"><span class="verse-num">23:35</span> <span class="verse-body">et dices verberaverunt me sed non dolui traxerunt me et ego non sensi quando evigilabo et rursum vina repperiam</span></p>
<h2 id="proverbs-ch-24">Chapter 24</h2>
<p class="verses"><a href="#proverbs-24-1">1</a> <a href="#proverbs-24-2">2</a> <a href="#proverbs-24-3">3</a> <a href="#proverbs-24-4">4</a> <a href="#proverbs-24-5">5</a> <a href="#proverbs-24-6">6</a> <a href="#proverbs-24-7">7</a> <a href="#proverbs-24-8">8</a> <a href="#proverbs-24-9">9</a> <a href="#proverbs-24-10">10</a> <a href="#proverbs-24-11">11</a> <a href="#proverbs-24-12">12</a> <a href="#proverbs-24-13">13</a> <a href="#proverbs-24-14">14</a> <a href="#proverbs-24-15">15</a> <a href="#proverbs-24-16">16</a> <a href="#proverbs-24-17">17</a> <a href="#proverbs-24-18">18</a> <a href="#proverbs-24-19">19</a> <a href="#proverbs-24-20">20</a> <a href="#proverbs-24-21">21</a> <a href="#proverbs-24-22">22</a> <a href="#proverbs-24-23">23</a> <a href="#proverbs-24-24">24</a> <a href="#proverbs-24-25">25</a> <a href="#proverbs-24-26">26</a> <a href="#proverbs-24-27">27</a> <a href="#proverbs-24-28">28</a> <a href="#proverbs-24-29">29</a> <a href="#proverbs-24-30">30</a> <a href="#proverbs-24-31">31</a> <a href="#proverbs-24-32">32</a> <a href="#proverbs-24-33">33</a> <a href="#proverbs-24-34">34</a></p>
<p id="proverbs-24-1"><span class="verse-num">24:1</span> <span class="verse-body">ne aemuleris viros malos nec desideres esse cum eis</span></p>
<p id="proverbs-24-2"><span class="verse-num">24:2</span> <span class="verse-body">quia rapinas meditatur mens eorum et fraudes labia eorum loquuntur</span></p>
<p id="proverbs-24-3"><span class="verse-num">24:3</span> <span class="verse-body">sapientia aedificabitur domus et prudentia roborabitur</span></p>
<p id="proverbs-24-4"><span class="verse-num">24:4</span> <span class="verse-body">in doctrina replebuntur cellaria universa substantia pretiosa et pulcherrima</span></p>
<p id="proverbs-24-5"><span class="verse-num">24:5</span> <span class="verse-body">vir sapiens et fortis est et vir doctus robustus et validus</span></p>
<p id="proverbs-24-6"><span class="verse-num">24:6</span> <span class="verse-body">quia cum dispositione initur bellum et erit salus ubi multa consilia sunt</span></p>
<p id="proverbs-24-7"><span class="verse-num">24:7</span> <span class="verse-body">excelsa stulto sapientia in porta non aperiet os suum</span></p>
<p id="proverbs-24-8"><span class="verse-num">24:8</span> <span class="verse-body">qui cogitat malefacere stultus vocabitur</span></p>
<p id="proverbs-24-9"><span class="verse-num">24:9</span> <span class="verse-body">cogitatio stulti peccatum est et abominatio hominum detractor</span></p>
<p id="proverbs-24-10"><span class="verse-num">24:10</span> <span class="verse-body">si desperaveris lassus in die angustiae inminuetur fortitudo tua</span></p>
<p id="proverbs-24-11"><span class="verse-num">24:11</span> <span class="verse-body">erue eos qui ducuntur ad mortem et qui trahuntur ad interitum liberare ne cesses</span></p>
<p id="proverbs-24-12"><span class="verse-num">24:12</span> <span class="verse-body">si dixeris vires non suppetunt qui inspector est cordis ipse intellegit et servatorem animae tuae nihil fallit reddetque homini iuxta opera sua</span></p>
<p id="proverbs-24-13"><span class="verse-num">24:13</span> <span class="verse-body">comede fili mi mel quia bonum est et favum dulcissimum gutturi tuo</span></p>
<p id="proverbs-24-14"><span class="verse-num">24:14</span> <span class="verse-body">sic et doctrina sapientiae animae tuae quam cum inveneris habebis in novissimis et spes tua non peribit</span></p>
<p id="proverbs-24-15"><span class="verse-num">24:15</span> <span class="verse-body">ne insidieris et quaeras impietatem in domo iusti neque vastes requiem eius</span></p>
<p id="proverbs-24-16"><span class="verse-num">24:16</span> <span class="verse-body">septies enim cadet iustus et resurget impii autem corruent in malum</span></p>
<p id="proverbs-24-17"><span class="verse-num">24:17</span> <span class="verse-body">cum ceciderit inimicus tuus ne gaudeas et in ruina eius ne exultet cor tuum</span></p>
<p id="proverbs-24-18"><span class="verse-num">24:18</span> <span class="verse-body">ne forte videat Dominus et displiceat ei et auferat ab eo iram suam</span></p>
<p id="proverbs-24-19"><span class="verse-num">24:19</span> <span class="verse-body">ne contendas cum pessimis nec aemuleris impios</span></p>
<p id="proverbs-24-20"><span class="verse-num">24:20</span> <span class="verse-body">quoniam non habent futurorum spem mali et lucerna impiorum extinguetur</span></p>
<p id="proverbs-24-21"><span class="verse-num">24:21</span> <span class="verse-body">time Dominum fili mi et regem et cum detractoribus non commiscearis</span></p>
<p id="proverbs-24-22"><span class="verse-num">24:22</span> <span class="verse-body">quoniam repente consurget perditio eorum et ruinam utriusque quis novit</span></p>
<p id="proverbs-24-23"><span class="verse-num">24:23</span> <span class="verse-body">haec quoque sapientibus cognoscere personam in iudicio non est bonum</span></p>
<p id="proverbs-24-24"><span class="verse-num">24:24</span> <span class="verse-body">qui dicit impio iustus es maledicent ei populi et detestabuntur eum tribus</span></p>
<p id="proverbs-24-25"><span class="verse-num">24:25</span> <span class="verse-body">qui arguunt laudabuntur et super ipsos veniet benedictio</span></p>
<p id="proverbs-24-26"><span class="verse-num">24:26</span> <span class="verse-body">labia deosculabitur qui recta verba respondet</span></p>
<p id="proverbs-24-27"><span class="verse-num">24:27</span> <span class="verse-body">praepara foris opus tuum et diligenter exerce agrum tuum ut postea aedifices domum tuam</span></p>
<p id="proverbs-24-28"><span class="verse-num">24:28</span> <span class="verse-body">ne sis testis frustra contra proximum tuum nec lactes quemquam labiis tuis</span></p>
<p id="proverbs-24-29"><span class="verse-num">24:29</span> <span class="verse-body">ne dicas quomodo fecit mihi sic faciam ei reddam unicuique secundum opus suum</span></p>
<p id="proverbs-24-30"><span class="verse-num">24:30</span> <span class="verse-body">per agrum hominis pigri transivi et per vineam viri stulti</span></p>
<p id="proverbs-24-31"><span class="verse-num">24:31</span> <span class="verse-body">et ecce totum repleverant urticae operuerant superficiem eius spinae et maceria lapidum destructa erat</span></p>
<p id="proverbs-24-32"><span class="verse-num">24:32</span> <span class="verse-body">quod cum vidissem posui in corde meo et exemplo didici disciplinam</span></p>
<p id="proverbs-24-33"><span class="verse-num">24:33</span> <span class="verse-body">parum inquam dormies modicum dormitabis pauxillum manus conseres ut quiescas</span></p>
<p id="proverbs-24-34"><span class="verse-num">24:34</span> <span class="verse-body">et veniet quasi cursor egestas tua et mendicitas quasi vir armatus</span></p>
<h2 id="proverbs-ch-25">Chapter 25</h2>
<p class="verses"><a href="#proverbs-25-1">1</a> <a href="#proverbs-25-2">2</a> <a href="#proverbs-25-3">3</a> <a href="#proverbs-25-4">4</a> <a href="#proverbs-25-5">5</a> <a href="#proverbs-25-6">6</a> <a href="#proverbs-25-7">7</a> <a href="#proverbs-25-8">8</a> <a href="#proverbs-25-9">9</a> <a href="#proverbs-25-10">10</a> <a href="#proverbs-25-11">11</a> <a href="#proverbs-25-12">12</a> <a href="#proverbs-25-13">13</a> <a href="#proverbs-25-14">14</a> <a href="#proverbs-25-15">15</a> <a href="#proverbs-25-16">16</a> <a href="#proverbs-25-17">17</a> <a href="#proverbs-25-18">18</a> <a href="#proverbs-25-19">19</a> <a href="#proverbs-25-20">20</a> <a href="#proverbs-25-21">21</a> <a href="#proverbs-25-22">22</a> <a href="#proverbs-25-23">23</a> <a href="#proverbs-25-24">24</a> <a href="#proverbs-25-25">25</a> <a href="#proverbs-25-26">26</a> <a href="#proverbs-25-27">27</a> <a href="#proverbs-25-28">28</a></p>
<p id="proverbs-25-1"><span class="verse-num">25:1</span> <span class="verse-body">haec quoque parabolae Salomonis quas transtulerunt viri Ezechiae regis Iuda</span></p>
<p id="proverbs-25-2"><span class="verse-num">25:2</span> <span class="verse-body">gloria Dei celare verbum et gloria regum investigare sermonem</span></p>
<p id="proverbs-25-3"><span class="verse-num">25:3</span> <span class="verse-body">caelum sursum et terra deorsum et cor regum inscrutabile</span></p>
<p id="proverbs-25-4"><span class="verse-num">25:4</span> <span class="verse-body">aufer robiginem de argento et egredietur vas purissimum</span></p>
<p id="proverbs-25-5"><span class="verse-num">25:5</span> <span class="verse-body">aufer impietatem de vultu regis et firmabitur iustitia thronus eius</span></p>
<p id="proverbs-25-6"><span class="verse-num">25:6</span> <span class="verse-body">ne gloriosus appareas coram rege et in loco magnorum ne steteris</span></p>
<p id="proverbs-25-7"><span class="verse-num">25:7</span> <span class="verse-body">melius est enim ut dicatur tibi ascende huc quam ut humilieris coram principe</span></p>
<p id="proverbs-25-8"><span class="verse-num">25:8</span> <span class="verse-body">quae viderunt oculi tui ne proferas in iurgio cito ne postea emendare non possis cum dehonestaveris amicum tuum</span></p>
<p id="proverbs-25-9"><span class="verse-num">25:9</span> <span class="verse-body">causam tuam tracta cum amico tuo et secretum extraneo non reveles</span></p>
<p id="proverbs-25-10"><span class="verse-num">25:10</span> <span class="verse-body">ne forte insultet tibi cum audierit et exprobrare non cesset</span></p>
<p id="proverbs-25-11"><span class="verse-num">25:11</span> <span class="verse-body">mala aurea in lectis argenteis qui loquitur verbum in tempore suo</span></p>
<p id="proverbs-25-12"><span class="verse-num">25:12</span> <span class="verse-body">inauris aurea et margaritum fulgens qui arguit sapientem et aurem oboedientem</span></p>
<p id="proverbs-25-13"><span class="verse-num">25:13</span> <span class="verse-body">sicut frigus nivis in die messis ita legatus fidelis ei qui misit eum animam illius requiescere facit</span></p>
<p id="proverbs-25-14"><span class="verse-num">25:14</span> <span class="verse-body">nubes et ventus et pluviae non sequentes vir gloriosus et promissa non conplens</span></p>
<p id="proverbs-25-15"><span class="verse-num">25:15</span> <span class="verse-body">patientia lenietur princeps et lingua mollis confringet duritiam</span></p>
<p id="proverbs-25-16"><span class="verse-num">25:16</span> <span class="verse-body">mel invenisti comede quod sufficit tibi ne forte saturatus evomas illud</span></p>
<p id="proverbs-25-17"><span class="verse-num">25:17</span> <span class="verse-body">subtrahe pedem tuum de domo proximi tui nequando satiatus oderit te</span></p>
<p id="proverbs-25-18"><span class="verse-num">25:18</span> <span class="verse-body">iaculum et gladius et sagitta acuta homo qui loquitur contra proximum suum testimonium falsum</span></p>
<p id="proverbs-25-19"><span class="verse-num">25:19</span> <span class="verse-body">dens putridus et pes lapsus qui sperat super infideli in die angustiae</span></p>
<p id="proverbs-25-20"><span class="verse-num">25:20</span> <span class="verse-body">et amittit pallium in die frigoris acetum in nitro et qui cantat carmina cordi pessimo</span></p>
<p id="proverbs-25-21"><span class="verse-num">25:21</span> <span class="verse-body">si esurierit inimicus tuus ciba illum et si sitierit da ei aquam bibere</span></p>
<p id="proverbs-25-22"><span class="verse-num">25:22</span> <span class="verse-body">prunam enim congregabis super caput eius et Dominus reddet tibi</span></p>
<p id="proverbs-25-23"><span class="verse-num">25:23</span> <span class="verse-body">ventus aquilo dissipat pluvias et facies tristis linguam detrahentem</span></p>
<p id="proverbs-25-24"><span class="verse-num">25:24</span> <span class="verse-body">melius est sedere in angulo domatis quam cum muliere litigiosa et in domo communi</span></p>
<p id="proverbs-25-25"><span class="verse-num">25:25</span> <span class="verse-body">aqua frigida animae sitienti et nuntius bonus de terra longinqua</span></p>
<p id="proverbs-25-26"><span class="verse-num">25:26</span> <span class="verse-body">fons turbatus pede et vena corrupta iustus cadens coram impio</span></p>
<p id="proverbs-25-27"><span class="verse-num">25:27</span> <span class="verse-body">sicut qui mel multum comedit non est ei bonum sic qui scrutator est maiestatis opprimitur gloria</span></p>
<p id="proverbs-25-28"><span class="verse-num">25:28</span> <span class="verse-body">sicut urbs patens et absque murorum ambitu ita vir qui non potest in loquendo cohibere spiritum suum</span></p>
<h2 id="proverbs-ch-26">Chapter 26</h2>
<p class="verses"><a href="#proverbs-26-1">1</a> <a href="#proverbs-26-2">2</a> <a href="#proverbs-26-3">3</a> <a href="#proverbs-26-4">4</a> <a href="#proverbs-26-5">5</a> <a href="#proverbs-26-6">6</a> <a href="#proverbs-26-7">7</a> <a href="#proverbs-26-8">8</a> <a href="#proverbs-26-9">9</a> <a href="#proverbs-26-10">10</a> <a href="#proverbs-26-11">11</a> <a href="#proverbs-26-12">12</a> <a href="#proverbs-26-13">13</a> <a href="#proverbs-26-14">14</a> <a href="#proverbs-26-15">15</a> <a href="#proverbs-26-16">16</a> <a href="#proverbs-26-17">17</a> <a href="#proverbs-26-18">18</a> <a href="#proverbs-26-19">19</a> <a href="#proverbs-26-20">20</a> <a href="#proverbs-26-21">21</a> <a href="#proverbs-26-22">22</a> <a href="#proverbs-26-23">23</a> <a href="#proverbs-26-24">24</a> <a href="#proverbs-26-25">25</a> <a href="#proverbs-26-26">26</a> <a href="#proverbs-26-27">27</a> <a href="#proverbs-26-28">28</a></p>
<p id="proverbs-26-1"><span class="verse-num">26:1</span> <span class="verse-body">quomodo nix aestate et pluvia in messe sic indecens est stulto gloria</span></p>
<p id="proverbs-26-2"><span class="verse-num">26:2</span> <span class="verse-body">sicut avis ad alia transvolans et passer quolibet vadens sic maledictum frustra prolatum in quempiam superveniet</span></p>
<p id="proverbs-26-3"><span class="verse-num">26:3</span> <span class="verse-body">flagellum equo et camus asino et virga dorso inprudentium</span></p>
<p id="proverbs-26-4"><span class="verse-num">26:4</span> <span class="verse-body">ne respondeas stulto iuxta stultitiam suam ne efficiaris ei similis</span></p>
<p id="proverbs-26-5"><span class="verse-num">26:5</span> <span class="verse-body">responde stulto iuxta stultitiam suam ne sibi sapiens esse videatur</span></p>
<p id="proverbs-26-6"><span class="verse-num">26:6</span> <span class="verse-body">claudus pedibus et iniquitatem bibens qui mittit verba per nuntium stultum</span></p>
<p id="proverbs-26-7"><span class="verse-num">26:7</span> <span class="verse-body">quomodo pulchras frustra habet claudus tibias sic indecens est in ore stultorum parabola</span></p>
<p id="proverbs-26-8"><span class="verse-num">26:8</span> <span class="verse-body">sicut qui mittit lapidem in acervum Mercurii ita qui tribuit insipienti honorem</span></p>
<p id="proverbs-26-9"><span class="verse-num">26:9</span> <span class="verse-body">quomodo si spina nascatur in manu temulenti sic parabola in ore stultorum</span></p>
<p id="proverbs-26-10"><span class="verse-num">26:10</span> <span class="verse-body">iudicium determinat causas et qui inponit stulto silentium iras mitigat</span></p>
<p id="proverbs-26-11"><span class="verse-num">26:11</span> <span class="verse-body">sicut canis qui revertitur ad vomitum suum sic inprudens qui iterat stultitiam suam</span></p>
<p id="proverbs-26-12"><span class="verse-num">26:12</span> <span class="verse-body">vidisti hominem sapientem sibi videri magis illo spem habebit stultus</span></p>
<p id="proverbs-26-13"><span class="verse-num">26:13</span> <span class="verse-body">dicit piger leaena in via leo in itineribus</span></p>
<p id="proverbs-26-14"><span class="verse-num">26:14</span> <span class="verse-body">sicut ostium vertitur in cardine suo ita piger in lectulo suo</span></p>
<p id="proverbs-26-15"><span class="verse-num">26:15</span> <span class="verse-body">abscondit piger manus sub ascellas suas et laborat si ad os suum eas converterit</span></p>
<p id="proverbs-26-16"><span class="verse-num">26:16</span> <span class="verse-body">sapientior sibi piger videtur septem viris loquentibus sententias</span></p>
<p id="proverbs-26-17"><span class="verse-num">26:17</span> <span class="verse-body">sicut qui adprehendit auribus canem sic qui transit et inpatiens commiscetur rixae alterius</span></p>
<p id="proverbs-26-18"><span class="verse-num">26:18</span> <span class="verse-body">sicut noxius est qui mittit lanceas et sagittas et mortem</span></p>
<p id="proverbs-26-19"><span class="verse-num">26:19</span> <span class="verse-body">sic vir qui fraudulenter nocet amico suo et cum fuerit deprehensus dicit ludens feci</span></p>
<p id="proverbs-26-20"><span class="verse-num">26:20</span> <span class="verse-body">cum defecerint ligna extinguetur ignis et susurrone subtracto iurgia conquiescunt</span></p>
<p id="proverbs-26-21"><span class="verse-num">26:21</span> <span class="verse-body">sicut carbones ad prunam et ligna ad ignem sic homo iracundus suscitat rixas</span></p>
<p id="proverbs-26-22"><span class="verse-num">26:22</span> <span class="verse-body">verba susurronis quasi simplicia et ipsa perveniunt ad intima ventris</span></p>
<p id="proverbs-26-23"><span class="verse-num">26:23</span> <span class="verse-body">quomodo si argento sordido ornare velis vas fictile sic labia tumentia cum pessimo corde sociata</span></p>
<p id="proverbs-26-24"><span class="verse-num">26:24</span> <span class="verse-body">labiis suis intellegitur inimicus cum in corde tractaverit dolos</span></p>
<p id="proverbs-26-25"><span class="verse-num">26:25</span> <span class="verse-body">quando submiserit vocem suam ne credideris ei quoniam septem nequitiae sunt in corde illius</span></p>
<p id="proverbs-26-26"><span class="verse-num">26:26</span> <span class="verse-body">qui operit odium fraudulenter revelabitur malitia eius in concilio</span></p>
<p id="proverbs-26-27"><span class="verse-num">26:27</span> <span class="verse-body">qui fodit foveam incidet in eam et qui volvit lapidem revertetur ad eum</span></p>
<p id="proverbs-26-28"><span class="verse-num">26:28</span> <span class="verse-body">lingua fallax non amat veritatem et os lubricum operatur ruinas</span></p>
<h2 id="proverbs-ch-27">Chapter 27</h2>
<p class="verses"><a href="#proverbs-27-1">1</a> <a href="#proverbs-27-2">2</a> <a href="#proverbs-27-3">3</a> <a href="#proverbs-27-4">4</a> <a href="#proverbs-27-5">5</a> <a href="#proverbs-27-6">6</a> <a href="#proverbs-27-7">7</a> <a href="#proverbs-27-8">8</a> <a href="#proverbs-27-9">9</a> <a href="#proverbs-27-10">10</a> <a href="#proverbs-27-11">11</a> <a href="#proverbs-27-12">12</a> <a href="#proverbs-27-13">13</a> <a href="#proverbs-27-14">14</a> <a href="#proverbs-27-15">15</a> <a href="#proverbs-27-16">16</a> <a href="#proverbs-27-17">17</a> <a href="#proverbs-27-18">18</a> <a href="#proverbs-27-19">19</a> <a href="#proverbs-27-20">20</a> <a href="#proverbs-27-21">21</a> <a href="#proverbs-27-22">22</a> <a href="#proverbs-27-23">23</a> <a href="#proverbs-27-24">24</a> <a href="#proverbs-27-25">25</a> <a href="#proverbs-27-26">26</a> <a href="#proverbs-27-27">27</a></p>
<p id="proverbs-27-1"><span class="verse-num">27:1</span> <span class="verse-body">ne glorieris in crastinum ignorans quid superventura pariat dies</span></p>
<p id="proverbs-27-2"><span class="verse-num">27:2</span> <span class="verse-body">laudet te alienus et non os tuum extraneus et non labia tua</span></p>
<p id="proverbs-27-3"><span class="verse-num">27:3</span> <span class="verse-body">grave est saxum et onerosa harena sed ira stulti utroque gravior</span></p>
<p id="proverbs-27-4"><span class="verse-num">27:4</span> <span class="verse-body">ira non habet misericordiam nec erumpens furor et impetum concitati ferre quis poterit</span></p>
<p id="proverbs-27-5"><span class="verse-num">27:5</span> <span class="verse-body">melior est manifesta correptio quam amor absconditus</span></p>
<p id="proverbs-27-6"><span class="verse-num">27:6</span> <span class="verse-body">meliora sunt vulnera diligentis quam fraudulenta odientis oscula</span></p>
<p id="proverbs-27-7"><span class="verse-num">27:7</span> <span class="verse-body">anima saturata calcabit favum anima esuriens et amarum pro dulce sumet</span></p>
<p id="proverbs-27-8"><span class="verse-num">27:8</span> <span class="verse-body">sicut avis transmigrans de nido suo sic vir qui relinquit locum suum</span></p>
<p id="proverbs-27-9"><span class="verse-num">27:9</span> <span class="verse-body">unguento et variis odoribus delectatur cor et bonis amici consiliis anima dulcoratur</span></p>
<p id="proverbs-27-10"><span class="verse-num">27:10</span> <span class="verse-body">amicum tuum et amicum patris tui ne dimiseris et domum fratris tui ne ingrediaris in die adflictionis tuae melior est vicinus iuxta quam frater procul</span></p>
<p id="proverbs-27-11"><span class="verse-num">27:11</span> <span class="verse-body">stude sapientiae fili mi et laetifica cor meum ut possim exprobranti respondere sermonem</span></p>
<p id="proverbs-27-12"><span class="verse-num">27:12</span> <span class="verse-body">astutus videns malum absconditus est parvuli transeuntes sustinuere dispendia</span></p>
<p id="proverbs-27-13"><span class="verse-num">27:13</span> <span class="verse-body">tolle vestimentum eius qui spopondit pro extraneo et pro alienis auferto pignus</span></p>
<p id="proverbs-27-14"><span class="verse-num">27:14</span> <span class="verse-body">qui benedicit proximo suo voce grandi de nocte consurgens maledicenti similis erit</span></p>
<p id="proverbs-27-15"><span class="verse-num">27:15</span> <span class="verse-body">tecta perstillantia in die frigoris et litigiosa mulier conparantur</span></p>
<p id="proverbs-27-16"><span class="verse-num">27:16</span> <span class="verse-body">qui retinet eam quasi qui ventum teneat et oleum dexterae suae vocabit</span></p>
<p id="proverbs-27-17"><span class="verse-num">27:17</span> <span class="verse-body">ferrum ferro acuitur et homo exacuit faciem amici sui</span></p>
<p id="proverbs-27-18"><span class="verse-num">27:18</span> <span class="verse-body">qui servat ficum comedet fructus eius et qui custos est domini sui glorificabitur</span></p>
<p id="proverbs-27-19"><span class="verse-num">27:19</span> <span class="verse-body">quomodo in aquis resplendent vultus prospicientium sic corda hominum manifesta sunt prudentibus</span></p>
<p id="proverbs-27-20"><span class="verse-num">27:20</span> <span class="verse-body">infernus et perditio non replentur similiter et oculi hominum insatiabiles</span></p>
<p id="proverbs-27-21"><span class="verse-num">27:21</span> <span class="verse-body">quomodo probatur in conflatorio argentum et in fornace aurum sic probatur homo ore laudantis</span></p>
<p id="proverbs-27-22"><span class="verse-num">27:22</span> <span class="verse-body">si contuderis stultum in pila quasi tisanas feriente desuper pilo non auferetur ab eo stultitia eius</span></p>
<p id="proverbs-27-23"><span class="verse-num">27:23</span> <span class="verse-body">diligenter agnosce vultum pecoris tui tuosque greges considera</span></p>
<p id="proverbs-27-24"><span class="verse-num">27:24</span> <span class="verse-body">non enim habebis iugiter potestatem sed corona tribuetur in generatione generationum</span></p>
<p id="proverbs-27-25"><span class="verse-num">27:25</span> <span class="verse-body">aperta sunt prata et apparuerunt herbae virentes et collecta sunt faena de montibus</span></p>
<p id="proverbs-27-26"><span class="verse-num">27:26</span> <span class="verse-body">agni ad vestimentum tuum et hedi agri pretium</span></p>
<p id="proverbs-27-27"><span class="verse-num">27:27</span> <span class="verse-body">sufficiat tibi lac caprarum in cibos tuos in necessaria domus tuae et ad victum ancillis tuis</span></p>
<h2 id="proverbs-ch-28">Chapter 28</h2>
<p class="verses"><a href="#proverbs-28-1">1</a> <a href="#proverbs-28-2">2</a> <a href="#proverbs-28-3">3</a> <a href="#proverbs-28-4">4</a> <a href="#proverbs-28-5">5</a> <a href="#proverbs-28-6">6</a> <a href="#proverbs-28-7">7</a> <a href="#proverbs-28-8">8</a> <a href="#proverbs-28-9">9</a> <a href="#proverbs-28-10">10</a> <a href="#proverbs-28-11">11</a> <a href="#proverbs-28-12">12</a> <a href="#proverbs-28-13">13</a> <a href="#proverbs-28-14">14</a> <a href="#proverbs-28-15">15</a> <a href="#proverbs-28-16">16</a> <a href="#proverbs-28-17">17</a> <a href="#proverbs-28-18">18</a> <a href="#proverbs-28-19">19</a> <a href="#proverbs-28-20">20</a> <a href="#proverbs-28-21">21</a> <a href="#proverbs-28-22">22</a> <a href="#proverbs-28-23">23</a> <a href="#proverbs-28-24">24</a> <a href="#proverbs-28-25">25</a> <a href="#proverbs-28-26">26</a> <a href="#proverbs-28-27">27</a> <a href="#proverbs-28-28">28</a></p>
<p id="proverbs-28-1"><span class="verse-num">28:1</span> <span class="verse-body">fugit impius nemine persequente iustus autem quasi leo confidens absque terrore erit</span></p>
<p id="proverbs-28-2"><span class="verse-num">28:2</span> <span class="verse-body">propter peccata terrae multi principes eius et propter hominis sapientiam et horum scientiam quae dicuntur vita ducis longior erit</span></p>
<p id="proverbs-28-3"><span class="verse-num">28:3</span> <span class="verse-body">vir pauper calumnians pauperes similis imbri vehementi in quo paratur fames</span></p>
<p id="proverbs-28-4"><span class="verse-num">28:4</span> <span class="verse-body">qui derelinquunt legem laudant impium qui custodiunt succenduntur contra eum</span></p>
<p id="proverbs-28-5"><span class="verse-num">28:5</span> <span class="verse-body">viri mali non cogitant iudicium qui autem requirunt Dominum animadvertunt omnia</span></p>
<p id="proverbs-28-6"><span class="verse-num">28:6</span> <span class="verse-body">melior est pauper ambulans in simplicitate sua quam dives pravis itineribus</span></p>
<p id="proverbs-28-7"><span class="verse-num">28:7</span> <span class="verse-body">qui custodit legem filius sapiens est qui pascit comesatores confundit patrem suum</span></p>
<p id="proverbs-28-8"><span class="verse-num">28:8</span> <span class="verse-body">qui coacervat divitias usuris et fenore liberali in pauperes congregat eas</span></p>
<p id="proverbs-28-9"><span class="verse-num">28:9</span> <span class="verse-body">qui declinat aurem suam ne audiat legem oratio eius erit execrabilis</span></p>
<p id="proverbs-28-10"><span class="verse-num">28:10</span> <span class="verse-body">qui decipit iustos in via mala in interitu suo corruet et simplices possidebunt bona</span></p>
<p id="proverbs-28-11"><span class="verse-num">28:11</span> <span class="verse-body">sapiens sibi videtur vir dives pauper autem prudens scrutabitur eum</span></p>
<p id="proverbs-28-12"><span class="verse-num">28:12</span> <span class="verse-body">in exultatione iustorum multa gloria regnantibus impiis ruinae hominum</span></p>
<p id="proverbs-28-13"><span class="verse-num">28:13</span> <span class="verse-body">qui abscondit scelera sua non dirigetur qui confessus fuerit et reliquerit ea misericordiam consequetur</span></p>
<p id="proverbs-28-14"><span class="verse-num">28:14</span> <span class="verse-body">beatus homo qui semper est pavidus qui vero mentis est durae corruet in malum</span></p>
<p id="proverbs-28-15"><span class="verse-num">28:15</span> <span class="verse-body">leo rugiens et ursus esuriens princeps impius super populum pauperem</span></p>
<p id="proverbs-28-16"><span class="verse-num">28:16</span> <span class="verse-body">dux indigens prudentia multos opprimet per calumniam qui autem odit avaritiam longi fient dies eius</span></p>
<p id="proverbs-28-17"><span class="verse-num">28:17</span> <span class="verse-body">hominem qui calumniatur animae sanguinem si usque ad lacum fugerit nemo sustentet</span></p>
<p id="proverbs-28-18"><span class="verse-num">28:18</span> <span class="verse-body">qui ambulat simpliciter salvus erit qui perversis ingreditur viis concidet semel</span></p>
<p id="proverbs-28-19"><span class="verse-num">28:19</span> <span class="verse-body">qui operatur terram suam saturabitur panibus qui sectatur otium replebitur egestate</span></p>
<p id="proverbs-28-20"><span class="verse-num">28:20</span> <span class="verse-body">vir fidelis multum laudabitur qui autem festinat ditari non erit innocens</span></p>
<p id="proverbs-28-21"><span class="verse-num">28:21</span> <span class="verse-body">qui cognoscit in iudicio faciem non facit bene iste et pro buccella panis deserit veritatem</span></p>
<p id="proverbs-28-22"><span class="verse-num">28:22</span> <span class="verse-body">vir qui festinat ditari et aliis invidet ignorat quod egestas superveniat ei</span></p>
<p id="proverbs-28-23"><span class="verse-num">28:23</span> <span class="verse-body">qui corripit hominem gratiam postea inveniet apud eum magis quam ille qui per linguae blandimenta decipit</span></p>
<p id="proverbs-28-24"><span class="verse-num">28:24</span> <span class="verse-body">qui subtrahit aliquid a patre suo et matre et dicit hoc non est peccatum particeps homicidae est</span></p>
<p id="proverbs-28-25"><span class="verse-num">28:25</span> <span class="verse-body">qui se iactat et dilatat iurgia concitat qui sperat in Domino saginabitur</span></p>
<p id="proverbs-28-26"><span class="verse-num">28:26</span> <span class="verse-body">qui confidit in corde suo stultus est qui autem graditur sapienter iste salvabitur</span></p>
<p id="proverbs-28-27"><span class="verse-num">28:27</span> <span class="verse-body">qui dat pauperi non indigebit qui despicit deprecantem sustinebit penuriam</span></p>
<p id="proverbs-28-28"><span class="verse-num">28:28</span> <span class="verse-body">cum surrexerint impii abscondentur homines cum illi perierint multiplicabuntur iusti</span></p>
<h2 id="proverbs-ch-29">Chapter 29</h2>
<p class="verses"><a href="#proverbs-29-1">1</a> <a href="#proverbs-29-2">2</a> <a href="#proverbs-29-3">3</a> <a href="#proverbs-29-4">4</a> <a href="#proverbs-29-5">5</a> <a href="#proverbs-29-6">6</a> <a href="#proverbs-29-7">7</a> <a href="#proverbs-29-8">8</a> <a href="#proverbs-29-9">9</a> <a href="#proverbs-29-10">10</a> <a href="#proverbs-29-11">11</a> <a href="#proverbs-29-12">12</a> <a href="#proverbs-29-13">13</a> <a href="#proverbs-29-14">14</a> <a href="#proverbs-29-15">15</a> <a href="#proverbs-29-16">16</a> <a href="#proverbs-29-17">17</a> <a href="#proverbs-29-18">18</a> <a href="#proverbs-29-19">19</a> <a href="#proverbs-29-20">20</a> <a href="#proverbs-29-21">21</a> <a href="#proverbs-29-22">22</a> <a href="#proverbs-29-23">23</a> <a href="#proverbs-29-24">24</a> <a href="#proverbs-29-25">25</a> <a href="#proverbs-29-26">26</a> <a href="#proverbs-29-27">27</a></p>
<p id="proverbs-29-1"><span class="verse-num">29:1</span> <span class="verse-body">viro qui corripientem dura cervice contemnit repentinus superveniet interitus et eum sanitas non sequitur</span></p>
<p id="proverbs-29-2"><span class="verse-num">29:2</span> <span class="verse-body">in multiplicatione iustorum laetabitur vulgus cum impii sumpserint principatum gemet populus</span></p>
<p id="proverbs-29-3"><span class="verse-num">29:3</span> <span class="verse-body">vir qui amat sapientiam laetificat patrem suum qui autem nutrit scorta perdet substantiam</span></p>
<p id="proverbs-29-4"><span class="verse-num">29:4</span> <span class="verse-body">rex iustus erigit terram vir avarus destruet eam</span></p>
<p id="proverbs-29-5"><span class="verse-num">29:5</span> <span class="verse-body">homo qui blandis fictisque sermonibus loquitur amico suo rete expandit gressibus eius</span></p>
<p id="proverbs-29-6"><span class="verse-num">29:6</span> <span class="verse-body">peccantem virum iniquum involvet laqueus et iustus laudabit atque gaudebit</span></p>
<p id="proverbs-29-7"><span class="verse-num">29:7</span> <span class="verse-body">novit iustus causam pauperum impius ignorat scientiam</span></p>
<p id="proverbs-29-8"><span class="verse-num">29:8</span> <span class="verse-body">homines pestilentes dissipant civitatem sapientes avertunt furorem</span></p>
<p id="proverbs-29-9"><span class="verse-num">29:9</span> <span class="verse-body">vir sapiens si cum stulto contenderit sive irascatur sive rideat non inveniet requiem</span></p>
<p id="proverbs-29-10"><span class="verse-num">29:10</span> <span class="verse-body">viri sanguinum oderunt simplicem iusti quaerunt animam eius</span></p>
<p id="proverbs-29-11"><span class="verse-num">29:11</span> <span class="verse-body">totum spiritum suum profert stultus sapiens differt et reservat in posterum</span></p>
<p id="proverbs-29-12"><span class="verse-num">29:12</span> <span class="verse-body">princeps qui libenter audit verba mendacii omnes ministros habebit impios</span></p>
<p id="proverbs-29-13"><span class="verse-num">29:13</span> <span class="verse-body">pauper et creditor obviam fuerunt sibi utriusque inluminator est Dominus</span></p>
<p id="proverbs-29-14"><span class="verse-num">29:14</span> <span class="verse-body">rex qui iudicat in veritate pauperes thronus eius in aeternum firmabitur</span></p>
<p id="proverbs-29-15"><span class="verse-num">29:15</span> <span class="verse-body">virga atque correptio tribuet sapientiam puer autem qui dimittitur voluntati suae confundet matrem suam</span></p>
<p id="proverbs-29-16"><span class="verse-num">29:16</span> <span class="verse-body">in multiplicatione impiorum multiplicabuntur scelera et iusti ruinas eorum videbunt</span></p>
<p id="proverbs-29-17"><span class="verse-num">29:17</span> <span class="verse-body">erudi filium tuum et refrigerabit te et dabit delicias animae tuae</span></p>
<p id="proverbs-29-18"><span class="verse-num">29:18</span> <span class="verse-body">cum prophetia defecerit dissipabitur populus qui custodit legem beatus est</span></p>
<p id="proverbs-29-19"><span class="verse-num">29:19</span> <span class="verse-body">servus verbis non potest erudiri quia quod dicis intellegit et respondere contemnit</span></p>
<p id="proverbs-29-20"><span class="verse-num">29:20</span> <span class="verse-body">vidisti hominem velocem ad loquendum stulti magis speranda est quam illius correptio</span></p>
<p id="proverbs-29-21"><span class="verse-num">29:21</span> <span class="verse-body">qui delicate a pueritia nutrit servum suum postea illum sentiet contumacem</span></p>
<p id="proverbs-29-22"><span class="verse-num">29:22</span> <span class="verse-body">vir iracundus provocat rixas et qui ad indignandum facilis est erit ad peccata proclivior</span></p>
<p id="proverbs-29-23"><span class="verse-num">29:23</span> <span class="verse-body">superbum sequitur humilitas et humilem spiritu suscipiet gloria</span></p>
<p id="proverbs-29-24"><span class="verse-num">29:24</span> <span class="verse-body">qui cum fure partitur odit animam suam adiurantem audit et non indicat</span></p>
<p id="proverbs-29-25"><span class="verse-num">29:25</span> <span class="verse-body">qui timet hominem cito corruet qui sperat in Domino sublevabitur</span></p>
<p id="proverbs-29-26"><span class="verse-num">29:26</span> <span class="verse-body">multi requirunt faciem principis et a Domino iudicium egreditur singulorum</span></p>
<p id="proverbs-29-27"><span class="verse-num">29:27</span> <span class="verse-body">abominantur iusti virum impium et abominantur impii eos qui in recta sunt via</span></p>
<h2 id="proverbs-ch-30">Chapter 30</h2>
<p class="verses"><a href="#proverbs-30-1">1</a> <a href="#proverbs-30-2">2</a> <a href="#proverbs-30-3">3</a> <a href="#proverbs-30-4">4</a> <a href="#proverbs-30-5">5</a> <a href="#proverbs-30-6">6</a> <a href="#proverbs-30-7">7</a> <a href="#proverbs-30-8">8</a> <a href="#proverbs-30-9">9</a> <a href="#proverbs-30-10">10</a> <a href="#proverbs-30-11">11</a> <a href="#proverbs-30-12">12</a> <a href="#proverbs-30-13">13</a> <a href="#proverbs-30-14">14</a> <a href="#proverbs-30-15">15</a> <a href="#proverbs-30-16">16</a> <a href="#proverbs-30-17">17</a> <a href="#proverbs-30-18">18</a> <a href="#proverbs-30-19">19</a> <a href="#proverbs-30-20">20</a> <a href="#proverbs-30-21">21</a> <a href="#proverbs-30-22">22</a> <a href="#proverbs-30-23">23</a> <a href="#proverbs-30-24">24</a> <a href="#proverbs-30-25">25</a> <a href="#proverbs-30-26">26</a> <a href="#proverbs-30-27">27</a> <a href="#proverbs-30-28">28</a> <a href="#proverbs-30-29">29</a> <a href="#proverbs-30-30">30</a> <a href="#proverbs-30-31">31</a> <a href="#proverbs-30-32">32</a> <a href="#proverbs-30-33">33</a></p>
<p id="proverbs-30-1"><span class="verse-num">30:1</span> <span class="verse-body">verba Congregantis filii Vomentis visio quam locutus est vir cum quo est Deus et qui Deo secum morante confortatus ait</span></p>
<p id="proverbs-30-2"><span class="verse-num">30:2</span> <span class="verse-body">stultissimus sum virorum et sapientia hominum non est mecum</span></p>
<p id="proverbs-30-3"><span class="verse-num">30:3</span> <span class="verse-body">non didici sapientiam et non novi sanctorum scientiam</span></p>
<p id="proverbs-30-4"><span class="verse-num">30:4</span> <span class="verse-body">quis ascendit in caelum atque descendit quis continuit spiritum manibus suis quis conligavit aquas quasi in vestimento quis suscitavit omnes terminos terrae quod nomen eius et quod nomen filii eius si nosti</span></p>
<p id="proverbs-30-5"><span class="verse-num">30:5</span> <span class="verse-body">omnis sermo Dei ignitus clypeus est sperantibus in se</span></p>
<p id="proverbs-30-6"><span class="verse-num">30:6</span> <span class="verse-body">ne addas quicquam verbis illius et arguaris inveniarisque mendax</span></p>
<p id="proverbs-30-7"><span class="verse-num">30:7</span> <span class="verse-body">duo rogavi te ne deneges mihi antequam moriar</span></p>
<p id="proverbs-30-8"><span class="verse-num">30:8</span> <span class="verse-body">vanitatem et verba mendacia longe fac a me mendicitatem et divitias ne dederis mihi tribue tantum victui meo necessaria</span></p>
<p id="proverbs-30-9"><span class="verse-num">30:9</span> <span class="verse-body">ne forte saturatus inliciar ad negandum et dicam quis est Dominus et egestate conpulsus furer et peierem nomen Dei mei</span></p>
<p id="proverbs-30-10"><span class="verse-num">30:10</span> <span class="verse-body">ne accuses servum ad dominum suum ne forte maledicat tibi et corruas</span></p>
<p id="proverbs-30-11"><span class="verse-num">30:11</span> <span class="verse-body">generatio quae patri suo maledicit et quae non benedicit matri suae</span></p>
<p id="proverbs-30-12"><span class="verse-num">30:12</span> <span class="verse-body">generatio quae sibi munda videtur et tamen non est lota a sordibus suis</span></p>
<p id="proverbs-30-13"><span class="verse-num">30:13</span> <span class="verse-body">generatio cuius excelsi sunt oculi et palpebrae eius in alta subrectae</span></p>
<p id="proverbs-30-14"><span class="verse-num">30:14</span> <span class="verse-body">generatio quae pro dentibus gladios habet et commandit molaribus suis ut comedat inopes de terra et pauperes ex hominibus</span></p>
<p id="proverbs-30-15"><span class="verse-num">30:15</span> <span class="verse-body">sanguisugae duae sunt filiae dicentes adfer adfer tria sunt insaturabilia et quartum quod numquam dicit sufficit</span></p>
<p id="proverbs-30-16"><span class="verse-num">30:16</span> <span class="verse-body">infernus et os vulvae et terra quae non satiatur aqua ignis vero numquam dicit sufficit</span></p>
<p id="proverbs-30-17"><span class="verse-num">30:17</span> <span class="verse-body">oculum qui subsannat patrem et qui despicit partum matris suae effodiant corvi de torrentibus et comedant illum filii aquilae</span></p>
<p id="proverbs-30-18"><span class="verse-num">30:18</span> <span class="verse-body">tria sunt difficilia mihi et quartum penitus ignoro</span></p>
<p id="proverbs-30-19"><span class="verse-num">30:19</span> <span class="verse-body">viam aquilae in caelo viam colubri super petram viam navis in medio mari et viam viri in adulescentula</span></p>
<p id="proverbs-30-20"><span class="verse-num">30:20</span> <span class="verse-body">talis est via mulieris adulterae quae comedit et tergens os suum dicit non sum operata malum</span></p>
<p id="proverbs-30-21"><span class="verse-num">30:21</span> <span class="verse-body">per tria movetur terra et quartum non potest sustinere</span></p>
<p id="proverbs-30-22"><span class="verse-num">30:22</span> <span class="verse-body">per servum cum regnaverit per stultum cum saturatus fuerit cibo</span></p>
<p id="proverbs-30-23"><span class="verse-num">30:23</span> <span class="verse-body">per odiosam mulierem cum in matrimonio fuerit adsumpta et per ancillam cum heres fuerit dominae suae</span></p>
<p id="proverbs-30-24"><span class="verse-num">30:24</span> <span class="verse-body">quattuor sunt minima terrae et ipsa sunt sapientiora sapientibus</span></p>
<p id="proverbs-30-25"><span class="verse-num">30:25</span> <span class="verse-body">formicae populus infirmus quae praeparant in messe cibum sibi</span></p>
<p id="proverbs-30-26"><span class="verse-num">30:26</span> <span class="verse-body">lepusculus plebs invalida quae conlocat in petra cubile suum</span></p>
<p id="proverbs-30-27"><span class="verse-num">30:27</span> <span class="verse-body">regem lucusta non habet et egreditur universa per turmas</span></p>
<p id="proverbs-30-28"><span class="verse-num">30:28</span> <span class="verse-body">stilio manibus nititur et moratur in aedibus regis</span></p>
<p id="proverbs-30-29"><span class="verse-num">30:29</span> <span class="verse-body">tria sunt quae bene gradiuntur et quartum quod incedit feliciter</span></p>
<p id="proverbs-30-30"><span class="verse-num">30:30</span> <span class="verse-body">leo fortissimus bestiarum ad nullius pavebit occursum</span></p>
<p id="proverbs-30-31"><span class="verse-num">30:31</span> <span class="verse-body">gallus succinctus lumbos et aries nec est rex qui resistat ei</span></p>
<p id="proverbs-30-32"><span class="verse-num">30:32</span> <span class="verse-body">et qui stultus apparuit postquam elatus est in sublime si enim intellexisset ori inposuisset manum</span></p>
<p id="proverbs-30-33"><span class="verse-num">30:33</span> <span class="verse-body">qui autem fortiter premit ubera ad eliciendum lac exprimit butyrum et qui vehementer emungitur elicit sanguinem et qui provocat iras producit discordias</span></p>
<h2 id="proverbs-ch-31">Chapter 31</h2>
<p class="verses"><a href="#proverbs-31-1">1</a> <a href="#proverbs-31-2">2</a> <a href="#proverbs-31-3">3</a> <a href="#proverbs-31-4">4</a> <a href="#proverbs-31-5">5</a> <a href="#proverbs-31-6">6</a> <a href="#proverbs-31-7">7</a> <a href="#proverbs-31-8">8</a> <a href="#proverbs-31-9">9</a> <a href="#proverbs-31-10">10</a> <a href="#proverbs-31-11">11</a> <a href="#proverbs-31-12">12</a> <a href="#proverbs-31-13">13</a> <a href="#proverbs-31-14">14</a> <a href="#proverbs-31-15">15</a> <a href="#proverbs-31-16">16</a> <a href="#proverbs-31-17">17</a> <a href="#proverbs-31-18">18</a> <a href="#proverbs-31-19">19</a> <a href="#proverbs-31-20">20</a> <a href="#proverbs-31-21">21</a> <a href="#proverbs-31-22">22</a> <a href="#proverbs-31-23">23</a> <a href="#proverbs-31-24">24</a> <a href="#proverbs-31-25">25</a> <a href="#proverbs-31-26">26</a> <a href="#proverbs-31-27">27</a> <a href="#proverbs-31-28">28</a> <a href="#proverbs-31-29">29</a> <a href="#proverbs-31-30">30</a></p>
<p id="proverbs-31-1"><span class="verse-num">31:1</span> <span class="verse-body">verba Lamuhel regis visio qua erudivit eum mater sua</span></p>
<p id="proverbs-31-2"><span class="verse-num">31:2</span> <span class="verse-body">quid dilecte mi quid dilecte uteri mei quid dilecte votorum meorum</span></p>
<p id="proverbs-31-3"><span class="verse-num">31:3</span> <span class="verse-body">ne dederis mulieribus substantiam tuam et vias tuas ad delendos reges</span></p>
<p id="proverbs-31-4"><span class="verse-num">31:4</span> <span class="verse-body">noli regibus o Lamuhel noli regibus dare vinum quia nullum secretum est ubi regnat ebrietas</span></p>
<p id="proverbs-31-5"><span class="verse-num">31:5</span> <span class="verse-body">ne forte bibat et obliviscatur iudiciorum et mutet causam filiorum pauperis</span></p>
<p id="proverbs-31-6"><span class="verse-num">31:6</span> <span class="verse-body">date siceram maerentibus et vinum his qui amaro sunt animo</span></p>
<p id="proverbs-31-7"><span class="verse-num">31:7</span> <span class="verse-body">bibant ut obliviscantur egestatis suae et doloris non recordentur amplius</span></p>
<p id="proverbs-31-8"><span class="verse-num">31:8</span> <span class="verse-body">aperi os tuum muto et causis omnium filiorum qui pertranseunt</span></p>
<p id="proverbs-31-9"><span class="verse-num">31:9</span> <span class="verse-body">aperi os tuum decerne quod iustum est et iudica inopem et pauperem</span></p>
<p id="proverbs-31-10"><span class="verse-num">31:10</span> <span class="verse-body">aleph mulierem fortem quis inveniet procul et de ultimis finibus pretium eius</span></p>
<p id="proverbs-31-11"><span class="verse-num">31:11</span> <span class="verse-body">beth confidit in ea cor viri sui et spoliis non indigebit</span></p>
<p id="proverbs-31-12"><span class="verse-num">31:12</span> <span class="verse-body">gimel reddet ei bonum et non malum omnibus diebus vitae suae</span></p>
<p id="proverbs-31-13"><span class="verse-num">31:13</span> <span class="verse-body">deleth quaesivit lanam et linum et operata est consilio manuum suarum</span></p>
<p id="proverbs-31-14"><span class="verse-num">31:14</span> <span class="verse-body">he facta est quasi navis institoris de longe portat panem suum</span></p>
<p id="proverbs-31-15"><span class="verse-num">31:15</span> <span class="verse-body">vav et de nocte surrexit deditque praedam domesticis suis et cibaria ancillis suis</span></p>
<p id="proverbs-31-16"><span class="verse-num">31:16</span> <span class="verse-body">zai consideravit agrum et emit eum de fructu manuum suarum plantavit vineam</span></p>
<p id="proverbs-31-17"><span class="verse-num">31:17</span> <span class="verse-body">heth accinxit fortitudine lumbos suos et roboravit brachium suum</span></p>
<p id="proverbs-31-18"><span class="verse-num">31:18</span> <span class="verse-body">teth gustavit quia bona est negotiatio eius non extinguetur in nocte lucerna illius</span></p>
<p id="proverbs-31-19"><span class="verse-num">31:19</span> <span class="verse-body">ioth manum suam misit ad fortia et digiti eius adprehenderunt fusum</span></p>
<p id="proverbs-31-20"><span class="verse-num">31:20</span> <span class="verse-body">caph manum suam aperuit inopi et palmas suas extendit ad pauperem</span></p>
<p id="proverbs-31-21"><span class="verse-num">31:21</span> <span class="verse-body">lameth non timebit domui suae a frigoribus nivis omnes enim domestici eius vestiti duplicibus</span></p>
<p id="proverbs-31-22"><span class="verse-num">31:22</span> <span class="verse-body">mem stragulam vestem fecit sibi byssus et purpura indumentum eius</span></p>
<p id="proverbs-31-23"><span class="verse-num">31:23</span> <span class="verse-body">nun nobilis in portis vir eius quando sederit cum senatoribus terrae</span></p>
<p id="proverbs-31-24"><span class="verse-num">31:24</span> <span class="verse-body">samech sindonem fecit et vendidit et cingulum tradidit Chananeo</span></p>
<p id="proverbs-31-25"><span class="verse-num">31:25</span> <span class="verse-body">ain fortitudo et decor indumentum eius et ridebit in die novissimo</span></p>
<p id="proverbs-31-26"><span class="verse-num">31:26</span> <span class="verse-body">phe os suum aperuit sapientiae et lex clementiae in lingua eius</span></p>
<p id="proverbs-31-27"><span class="verse-num">31:27</span> <span class="verse-body">sade considerat semitas domus suae et panem otiosa non comedet</span></p>
<p id="proverbs-31-28"><span class="verse-num">31:28</span> <span class="verse-body">coph surrexerunt filii eius et beatissimam praedicaverunt vir eius et laudavit eam</span></p>
<p id="proverbs-31-29"><span class="verse-num">31:29</span> <span class="verse-body">res multae filiae congregaverunt divitias tu supergressa es universas</span></p>
<p id="proverbs-31-30"><span class="verse-num">31:30</span> <span class="verse-body">sin fallax gratia et vana est pulchritudo mulier timens Dominum ipsa laudabitur</span></p>
