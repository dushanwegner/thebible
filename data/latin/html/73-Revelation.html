<h1>Revelation</h1>
<p class="chapters"><a href="#revelation-ch-43">43</a> <a href="#revelation-ch-44">44</a> <a href="#revelation-ch-45">45</a> <a href="#revelation-ch-46">46</a> <a href="#revelation-ch-47">47</a> <a href="#revelation-ch-48">48</a> <a href="#revelation-ch-49">49</a> <a href="#revelation-ch-50">50</a> <a href="#revelation-ch-51">51</a> <a href="#revelation-ch-52">52</a> <a href="#revelation-ch-1">1</a> <a href="#revelation-ch-2">2</a> <a href="#revelation-ch-3">3</a> <a href="#revelation-ch-4">4</a> <a href="#revelation-ch-5">5</a> <a href="#revelation-ch-6">6</a> <a href="#revelation-ch-7">7</a> <a href="#revelation-ch-8">8</a> <a href="#revelation-ch-9">9</a> <a href="#revelation-ch-1">1</a> <a href="#revelation-ch-2">2</a> <a href="#revelation-ch-3">3</a> <a href="#revelation-ch-4">4</a> <a href="#revelation-ch-5">5</a> <a href="#revelation-ch-6">6</a> <a href="#revelation-ch-7">7</a> <a href="#revelation-ch-8">8</a> <a href="#revelation-ch-9">9</a> <a href="#revelation-ch-10">10</a> <a href="#revelation-ch-11">11</a> <a href="#revelation-ch-12">12</a> <a href="#revelation-ch-13">13</a> <a href="#revelation-ch-14">14</a> <a href="#revelation-ch-15">15</a> <a href="#revelation-ch-16">16</a></p>
<h2 id="revelation-ch-43">Chapter 43</h2>
<p class="verses"><a href="#revelation-43-1">1</a> <a href="#revelation-43-2">2</a> <a href="#revelation-43-3">3</a> <a href="#revelation-43-4">4</a> <a href="#revelation-43-5">5</a> <a href="#revelation-43-6">6</a> <a href="#revelation-43-7">7</a> <a href="#revelation-43-8">8</a> <a href="#revelation-43-9">9</a> <a href="#revelation-43-10">10</a> <a href="#revelation-43-11">11</a> <a href="#revelation-43-12">12</a> <a href="#revelation-43-13">13</a> <a href="#revelation-43-14">14</a> <a href="#revelation-43-15">15</a> <a href="#revelation-43-16">16</a> <a href="#revelation-43-17">17</a> <a href="#revelation-43-18">18</a> <a href="#revelation-43-19">19</a> <a href="#revelation-43-20">20</a> <a href="#revelation-43-21">21</a> <a href="#revelation-43-22">22</a> <a href="#revelation-43-23">23</a> <a href="#revelation-43-24">24</a> <a href="#revelation-43-25">25</a> <a href="#revelation-43-26">26</a> <a href="#revelation-43-27">27</a> <a href="#revelation-43-28">28</a> <a href="#revelation-43-29">29</a> <a href="#revelation-43-30">30</a> <a href="#revelation-43-31">31</a> <a href="#revelation-43-32">32</a> <a href="#revelation-43-33">33</a> <a href="#revelation-43-34">34</a> <a href="#revelation-43-35">35</a> <a href="#revelation-43-36">36</a> <a href="#revelation-43-37">37</a></p>
<p id="revelation-43-1"><span class="verse-num">43:1</span> <span class="verse-body">altitudinis firmamentum pulchritudo est species caeli in visione gloriae</span></p>
<p id="revelation-43-2"><span class="verse-num">43:2</span> <span class="verse-body">sol in aspectu adnuntians in exitu vas admirabile opus Excelsi</span></p>
<p id="revelation-43-3"><span class="verse-num">43:3</span> <span class="verse-body">in meridiano exuret terram in conspectu ardoris eius quis poterit sustinere fornacem custodiens in operibus ardoris</span></p>
<p id="revelation-43-4"><span class="verse-num">43:4</span> <span class="verse-body">tripliciter sol exurens montes radios igneos exsuflans et refulgens radiis suis obcaecat oculos</span></p>
<p id="revelation-43-5"><span class="verse-num">43:5</span> <span class="verse-body">magnus Dominus qui fecit illum et in sermonibus eius festinavit iter</span></p>
<p id="revelation-43-6"><span class="verse-num">43:6</span> <span class="verse-body">et luna in omnibus in tempore suo ostensio temporis et signum aevi</span></p>
<p id="revelation-43-7"><span class="verse-num">43:7</span> <span class="verse-body">a luna signum diei festi luminare quod minuitur in consummatione</span></p>
<p id="revelation-43-8"><span class="verse-num">43:8</span> <span class="verse-body">mensis secundum nomen eius est crescens admirabiliter in consummatione</span></p>
<p id="revelation-43-9"><span class="verse-num">43:9</span> <span class="verse-body">vas castrorum in excelsis in firmamento caeli resplendens</span></p>
<p id="revelation-43-10"><span class="verse-num">43:10</span> <span class="verse-body">species caeli gloriosa stellarum mundum inluminans in excelsis Dominus</span></p>
<p id="revelation-43-11"><span class="verse-num">43:11</span> <span class="verse-body">in verbis Sancti stabunt ad iudicium et non exardescent in vigiliis suis</span></p>
<p id="revelation-43-12"><span class="verse-num">43:12</span> <span class="verse-body">vide arcum et benedic qui fecit illum valde speciosus est in splendore suo</span></p>
<p id="revelation-43-13"><span class="verse-num">43:13</span> <span class="verse-body">gyravit caelum in circuitu gloriae suae manus Excelsi aperuerunt illum</span></p>
<p id="revelation-43-14"><span class="verse-num">43:14</span> <span class="verse-body">imperio suo adceleravit nivem et adcelerat coruscationes emittere iudicii sui</span></p>
<p id="revelation-43-15"><span class="verse-num">43:15</span> <span class="verse-body">propterea aperti sunt thesauri et evolaverunt nebulae sicut aves</span></p>
<p id="revelation-43-16"><span class="verse-num">43:16</span> <span class="verse-body">in magnitudine sua posuit nubes et confracti sunt lapides grandinis</span></p>
<p id="revelation-43-17"><span class="verse-num">43:17</span> <span class="verse-body">in conspectu eius commovebuntur montes et in voluntate eius adspirabit notus</span></p>
<p id="revelation-43-18"><span class="verse-num">43:18</span> <span class="verse-body">vox tonitrui eius exprobravit terram tempestas aquilonis et congregatio spiritus</span></p>
<p id="revelation-43-19"><span class="verse-num">43:19</span> <span class="verse-body">sicut avis deponens ad sedendum aspargit nivem et sicut lucusta demergens descensus eius</span></p>
<p id="revelation-43-20"><span class="verse-num">43:20</span> <span class="verse-body">pulchritudinem coloris eius admirabitur oculus et super imbrem eius expavescet cor</span></p>
<p id="revelation-43-21"><span class="verse-num">43:21</span> <span class="verse-body">gelum sicut salem effundet super terram et dum gelaverit fiet tamquam cacumina tribuli</span></p>
<p id="revelation-43-22"><span class="verse-num">43:22</span> <span class="verse-body">frigidus ventus aquilo flabit et gelabit cristallus ab aqua super omnem congregationem aquarum requiescet et sicut lorica induet se aquis</span></p>
<p id="revelation-43-23"><span class="verse-num">43:23</span> <span class="verse-body">devorabit montes et exuret desertum et extinguet viridem sicut ignem</span></p>
<p id="revelation-43-24"><span class="verse-num">43:24</span> <span class="verse-body">medicina omnium in festinationem nebulae ros obvians ab ardore venienti humilem efficiet eum</span></p>
<p id="revelation-43-25"><span class="verse-num">43:25</span> <span class="verse-body">in sermone eius silebit ventus et plantavit illum Dominus Iesus</span></p>
<p id="revelation-43-26"><span class="verse-num">43:26</span> <span class="verse-body">qui navigat mare enarrat periculum eius et audientes auribus non admirabimur</span></p>
<p id="revelation-43-27"><span class="verse-num">43:27</span> <span class="verse-body">illic praeclara et mirabilia opera varia genera bestiarum et omnium pecorum et creatura beluarum</span></p>
<p id="revelation-43-28"><span class="verse-num">43:28</span> <span class="verse-body">propter ipsum confirmatus est itineris finis et in sermone eius conposita sunt omnia</span></p>
<p id="revelation-43-29"><span class="verse-num">43:29</span> <span class="verse-body">multa dicemus et deficiemus verbis consummatio autem sermonum ipse est in omnibus</span></p>
<p id="revelation-43-30"><span class="verse-num">43:30</span> <span class="verse-body">gloriantes ad quid valebimus ipse enim Omnipotens super omnia opera sua</span></p>
<p id="revelation-43-31"><span class="verse-num">43:31</span> <span class="verse-body">terribilis Dominus et magnus vehementer</span></p>
<p id="revelation-43-32"><span class="verse-num">43:32</span> <span class="verse-body">quantumcumque potueritis supervalebit adhuc et admirabilis magnificentia eius</span></p>
<p id="revelation-43-33"><span class="verse-num">43:33</span> <span class="verse-body">benedicentes Dominum exaltate illum quantum potestis maior est enim omni laude</span></p>
<p id="revelation-43-34"><span class="verse-num">43:34</span> <span class="verse-body">exaltantes eum replemini virtute ne laboretis non enim habebitis</span></p>
<p id="revelation-43-35"><span class="verse-num">43:35</span> <span class="verse-body">quis vidit eum et enarrabit et quis magnificabit eum sicut est ab initio</span></p>
<p id="revelation-43-36"><span class="verse-num">43:36</span> <span class="verse-body">multa abscondita sunt maiora horum pauca enim vidimus operum eius</span></p>
<p id="revelation-43-37"><span class="verse-num">43:37</span> <span class="verse-body">omnia autem Dominus fecit et pie agentibus dedit sapientiam __________________________________________________________________</span></p>
<h2 id="revelation-ch-44">Chapter 44</h2>
<p class="verses"><a href="#revelation-44-1">1</a> <a href="#revelation-44-2">2</a> <a href="#revelation-44-3">3</a> <a href="#revelation-44-4">4</a> <a href="#revelation-44-5">5</a> <a href="#revelation-44-6">6</a> <a href="#revelation-44-7">7</a> <a href="#revelation-44-8">8</a> <a href="#revelation-44-9">9</a> <a href="#revelation-44-10">10</a> <a href="#revelation-44-11">11</a> <a href="#revelation-44-12">12</a> <a href="#revelation-44-13">13</a> <a href="#revelation-44-14">14</a> <a href="#revelation-44-15">15</a> <a href="#revelation-44-16">16</a> <a href="#revelation-44-17">17</a> <a href="#revelation-44-18">18</a> <a href="#revelation-44-19">19</a> <a href="#revelation-44-20">20</a> <a href="#revelation-44-21">21</a> <a href="#revelation-44-22">22</a> <a href="#revelation-44-23">23</a> <a href="#revelation-44-24">24</a> <a href="#revelation-44-25">25</a> <a href="#revelation-44-26">26</a> <a href="#revelation-44-27">27</a></p>
<p id="revelation-44-1"><span class="verse-num">44:1</span> <span class="verse-body">laus patrum laudemus viros gloriosos et parentes nostros in generatione sua</span></p>
<p id="revelation-44-2"><span class="verse-num">44:2</span> <span class="verse-body">multam gloriam fecit Dominus magnificentia sua a saeculo</span></p>
<p id="revelation-44-3"><span class="verse-num">44:3</span> <span class="verse-body">dominantes in potestatibus suis homines magni virtute et prudentia sua praediti nuntiantes in dignitate prophetarum</span></p>
<p id="revelation-44-4"><span class="verse-num">44:4</span> <span class="verse-body">et imperantes in praesenti populo et virtute prudentiae populi sanctissima verba</span></p>
<p id="revelation-44-5"><span class="verse-num">44:5</span> <span class="verse-body">in pueritia sua requirentes modos musicos et narrantes carmina in scriptura</span></p>
<p id="revelation-44-6"><span class="verse-num">44:6</span> <span class="verse-body">homines divites in virtute pulchritudinis studium habentes pacificantes in domibus suis</span></p>
<p id="revelation-44-7"><span class="verse-num">44:7</span> <span class="verse-body">omnes isti in generationibus gentis suae gloriam adepti sunt et in diebus suis habentur in laudibus</span></p>
<p id="revelation-44-8"><span class="verse-num">44:8</span> <span class="verse-body">qui de illis nati sunt reliquerunt nomen narrandi laudes eorum</span></p>
<p id="revelation-44-9"><span class="verse-num">44:9</span> <span class="verse-body">et sunt quorum non est memoria perierunt quasi non fuerint et nati sunt quasi non nati et filii ipsorum cum illis</span></p>
<p id="revelation-44-10"><span class="verse-num">44:10</span> <span class="verse-body">sed illi viri misericordiae sunt quorum pietates non defuerunt</span></p>
<p id="revelation-44-11"><span class="verse-num">44:11</span> <span class="verse-body">et cum semine ipsorum perseverat bona</span></p>
<p id="revelation-44-12"><span class="verse-num">44:12</span> <span class="verse-body">hereditas nepotum illorum et in testamentis stetit semen eorum</span></p>
<p id="revelation-44-13"><span class="verse-num">44:13</span> <span class="verse-body">et filii ipsorum propter illos usque in aeternum manet semen eorum et gloria eorum non derelinquetur</span></p>
<p id="revelation-44-14"><span class="verse-num">44:14</span> <span class="verse-body">corpora ipsorum in pace sepulta sunt et nomen eorum vivet in generationes et generationes</span></p>
<p id="revelation-44-15"><span class="verse-num">44:15</span> <span class="verse-body">sapientiam ipsorum narrent populi laudem eorum nuntiet ecclesia</span></p>
<p id="revelation-44-16"><span class="verse-num">44:16</span> <span class="verse-body">Enoch placuit Deo et translatus est in paradiso ut det gentibus paenitentiam</span></p>
<p id="revelation-44-17"><span class="verse-num">44:17</span> <span class="verse-body">Noe inventus est perfectus iustus et in tempore iracundiae factus est reconciliatio</span></p>
<p id="revelation-44-18"><span class="verse-num">44:18</span> <span class="verse-body">ideo dimissum est reliquum terrae cum factum est diluvium</span></p>
<p id="revelation-44-19"><span class="verse-num">44:19</span> <span class="verse-body">testamenta saeculi posita sunt apud illum ne deleri possit diluvio omnis caro</span></p>
<p id="revelation-44-20"><span class="verse-num">44:20</span> <span class="verse-body">Abraham magnus pater multitudinis gentium et non est inventus similis illi in gloria qui conservavit legem Excelsi et fuit in testamento cum illo</span></p>
<p id="revelation-44-21"><span class="verse-num">44:21</span> <span class="verse-body">in carne eius stare fecit testamentum et in temptatione inventus est fidelis</span></p>
<p id="revelation-44-22"><span class="verse-num">44:22</span> <span class="verse-body">ideo iureiurando dedit illi semen in gente sua crescere illum quasi terrae cumulum</span></p>
<p id="revelation-44-23"><span class="verse-num">44:23</span> <span class="verse-body">et ut stellas exaltare semen eius et hereditari illos a mari usque ad mare et a Flumine usque ad terminos terrae</span></p>
<p id="revelation-44-24"><span class="verse-num">44:24</span> <span class="verse-body">et in Isaac eodem fecit modo propter Abraham patrem ipsius</span></p>
<p id="revelation-44-25"><span class="verse-num">44:25</span> <span class="verse-body">benedictionem omnium gentium dedit illi et testamentum confirmavit super caput Iacob</span></p>
<p id="revelation-44-26"><span class="verse-num">44:26</span> <span class="verse-body">agnovit eum in benedictionibus suis et dedit illi hereditatem et divisit ei partem in tribus duodecim</span></p>
<p id="revelation-44-27"><span class="verse-num">44:27</span> <span class="verse-body">et conservavit illis homines misericordiae invenientes gratiam in oculis omnis carnis __________________________________________________________________</span></p>
<h2 id="revelation-ch-45">Chapter 45</h2>
<p class="verses"><a href="#revelation-45-1">1</a> <a href="#revelation-45-2">2</a> <a href="#revelation-45-3">3</a> <a href="#revelation-45-4">4</a> <a href="#revelation-45-5">5</a> <a href="#revelation-45-6">6</a> <a href="#revelation-45-7">7</a> <a href="#revelation-45-8">8</a> <a href="#revelation-45-9">9</a> <a href="#revelation-45-10">10</a> <a href="#revelation-45-11">11</a> <a href="#revelation-45-12">12</a> <a href="#revelation-45-13">13</a> <a href="#revelation-45-14">14</a> <a href="#revelation-45-15">15</a> <a href="#revelation-45-16">16</a> <a href="#revelation-45-17">17</a> <a href="#revelation-45-18">18</a> <a href="#revelation-45-19">19</a> <a href="#revelation-45-20">20</a> <a href="#revelation-45-21">21</a> <a href="#revelation-45-22">22</a> <a href="#revelation-45-23">23</a> <a href="#revelation-45-24">24</a> <a href="#revelation-45-25">25</a> <a href="#revelation-45-26">26</a> <a href="#revelation-45-27">27</a> <a href="#revelation-45-28">28</a> <a href="#revelation-45-29">29</a> <a href="#revelation-45-30">30</a> <a href="#revelation-45-31">31</a></p>
<p id="revelation-45-1"><span class="verse-num">45:1</span> <span class="verse-body">dilectus a Deo et hominibus Moses cuius memoria in benedictione est</span></p>
<p id="revelation-45-2"><span class="verse-num">45:2</span> <span class="verse-body">similem illum fecit in gloria sanctorum et magnificavit eum in timore inimicorum et in verbis suis monstra placavit</span></p>
<p id="revelation-45-3"><span class="verse-num">45:3</span> <span class="verse-body">glorificavit illum in conspectu regum et iussit illi coram populo suo et ostendit illi gloriam suam</span></p>
<p id="revelation-45-4"><span class="verse-num">45:4</span> <span class="verse-body">in fide et lenitate ipsius sanctum fecit illum et elegit illum de omni carne</span></p>
<p id="revelation-45-5"><span class="verse-num">45:5</span> <span class="verse-body">audivit eum et vocem ipsius et induxit illum in nubem</span></p>
<p id="revelation-45-6"><span class="verse-num">45:6</span> <span class="verse-body">et dedit illi coram praecepta legem vitae et disciplinae docere Iacob testamentum et iudicia sua Israhel</span></p>
<p id="revelation-45-7"><span class="verse-num">45:7</span> <span class="verse-body">excelsum fecit Aaron fratrem eius et similem sibi de tribu Levi</span></p>
<p id="revelation-45-8"><span class="verse-num">45:8</span> <span class="verse-body">statuit ei testamentum aeternum et dedit illi sacerdotium gentis et beatificavit illum in gloria</span></p>
<p id="revelation-45-9"><span class="verse-num">45:9</span> <span class="verse-body">et circumcinxit illum zonam gloriae induit illum stolam gloriae et coronavit illum in vasis virtutis</span></p>
<p id="revelation-45-10"><span class="verse-num">45:10</span> <span class="verse-body">circumpedes et femoralia et umeralem posuit ei et cinxit illum tintinabulis aureis plurimis in gyro</span></p>
<p id="revelation-45-11"><span class="verse-num">45:11</span> <span class="verse-body">dare sonitum in successu suo auditum facere sonitum in templo in memoriam filiis gentis suae</span></p>
<p id="revelation-45-12"><span class="verse-num">45:12</span> <span class="verse-body">stola sancta auro et hyacintho et purpura opus textile viri sapientis iudicio et veritate praediti</span></p>
<p id="revelation-45-13"><span class="verse-num">45:13</span> <span class="verse-body">torto cocco opus artificis gemmis pretiosis figuratis in ligatura auri et opere lapidarii sculptilis in memoriam secundum numerum tribuum Israhel</span></p>
<p id="revelation-45-14"><span class="verse-num">45:14</span> <span class="verse-body">coronam auream supra mitram eius expressam signo sanctitatis gloria honoris et opus virtutis desideria oculorum ornata</span></p>
<p id="revelation-45-15"><span class="verse-num">45:15</span> <span class="verse-body">sic pulchra ante ipsum non fuerunt talia usque ad originem</span></p>
<p id="revelation-45-16"><span class="verse-num">45:16</span> <span class="verse-body">non indutus est illa alienigena aliquis sed tantum filii ipsius soli et nepotes eius per omne tempus</span></p>
<p id="revelation-45-17"><span class="verse-num">45:17</span> <span class="verse-body">sacrificia ipsius consumpta sunt igni cotidie</span></p>
<p id="revelation-45-18"><span class="verse-num">45:18</span> <span class="verse-body">conplevit Moses manus eius et unxit illum oleo sancto</span></p>
<p id="revelation-45-19"><span class="verse-num">45:19</span> <span class="verse-body">factum est illi in testamentum aeternum et semini eius sicut dies caeli fungi sacerdotio et habere laudem et glorificare populum suum in nomine suo</span></p>
<p id="revelation-45-20"><span class="verse-num">45:20</span> <span class="verse-body">ipsum elegit eum ab omni vivente adferre sacrificium Deo incensum et bonum odorem in memoriam placere populo suo</span></p>
<p id="revelation-45-21"><span class="verse-num">45:21</span> <span class="verse-body">dedit illi in praeceptis suis potestatem in testamentis iudiciorum docere Iacob testimonia et in lege sua lucem dare Israhel</span></p>
<p id="revelation-45-22"><span class="verse-num">45:22</span> <span class="verse-body">quia contra illum steterunt alieni et propter invidiam circumdederunt illum in deserto homines qui erant cum Dathan et Abiron et congregatio Chore in iracundiam</span></p>
<p id="revelation-45-23"><span class="verse-num">45:23</span> <span class="verse-body">vidit Dominus Deus et non placuit illi et consumpti sunt in impetu iracundiae</span></p>
<p id="revelation-45-24"><span class="verse-num">45:24</span> <span class="verse-body">fecit illis monstra et consumpsit eos in flamma ignis</span></p>
<p id="revelation-45-25"><span class="verse-num">45:25</span> <span class="verse-body">et addidit Aaron gloriam et dedit illi hereditatem et primitias fructuum terrae divisit illi</span></p>
<p id="revelation-45-26"><span class="verse-num">45:26</span> <span class="verse-body">panem ipsis in primis paravit in satietatem nam sacrificia Domini edent quae dedit ipsi et semini eius</span></p>
<p id="revelation-45-27"><span class="verse-num">45:27</span> <span class="verse-body">ceterum in terra gentes hereditabit et pars non est illi in gente ipse enim pars eius est et hereditas</span></p>
<p id="revelation-45-28"><span class="verse-num">45:28</span> <span class="verse-body">et Finees filius Eleazari tertius in gloria est in imitando tantum in timore Domini</span></p>
<p id="revelation-45-29"><span class="verse-num">45:29</span> <span class="verse-body">et stare in reverentia gentis in bonitate et alacritate animae suae placuit de Israhel</span></p>
<p id="revelation-45-30"><span class="verse-num">45:30</span> <span class="verse-body">ideo statuit ad illum testamentum pacis principem sanctorum et gentis suae ut sit illi in sacerdotium sui dignitas in aeternum</span></p>
<p id="revelation-45-31"><span class="verse-num">45:31</span> <span class="verse-body">et testamentum David regi filio Iesse de tribu Iuda hereditas ipsi et semini eius ut daret sapientiam in cor nostrum iudicare gentem suam in iustitia ne abolerentur bona ipsorum et gloriam eorum in gentem ipsorum aeternam fecit __________________________________________________________________</span></p>
<h2 id="revelation-ch-46">Chapter 46</h2>
<p class="verses"><a href="#revelation-46-1">1</a> <a href="#revelation-46-2">2</a> <a href="#revelation-46-3">3</a> <a href="#revelation-46-4">4</a> <a href="#revelation-46-5">5</a> <a href="#revelation-46-6">6</a> <a href="#revelation-46-7">7</a> <a href="#revelation-46-8">8</a> <a href="#revelation-46-9">9</a> <a href="#revelation-46-10">10</a> <a href="#revelation-46-11">11</a> <a href="#revelation-46-12">12</a> <a href="#revelation-46-13">13</a> <a href="#revelation-46-14">14</a> <a href="#revelation-46-15">15</a> <a href="#revelation-46-16">16</a> <a href="#revelation-46-17">17</a> <a href="#revelation-46-18">18</a> <a href="#revelation-46-19">19</a> <a href="#revelation-46-20">20</a> <a href="#revelation-46-21">21</a> <a href="#revelation-46-22">22</a> <a href="#revelation-46-23">23</a></p>
<p id="revelation-46-1"><span class="verse-num">46:1</span> <span class="verse-body">fortis in bello Iesus Nave successor Mosi in prophetis qui fuit magnus secundum nomen suum</span></p>
<p id="revelation-46-2"><span class="verse-num">46:2</span> <span class="verse-body">maximus in salutem electorum Dei expugnare insurgentes hostes ut consequeretur hereditatem Israhel</span></p>
<p id="revelation-46-3"><span class="verse-num">46:3</span> <span class="verse-body">quam gloriam adeptus est in tollendo manus suas et iactando contra civitatem rompheas</span></p>
<p id="revelation-46-4"><span class="verse-num">46:4</span> <span class="verse-body">quis ante illum sic restitit nam hostes ipse Dominus perduxit</span></p>
<p id="revelation-46-5"><span class="verse-num">46:5</span> <span class="verse-body">aut non in iracundia eius inpeditus est sol et una dies facta est quasi duo</span></p>
<p id="revelation-46-6"><span class="verse-num">46:6</span> <span class="verse-body">invocavit Altissimum potentem in obpugnando inimicos undique et audivit illum magnus et sanctus Deus in saxis grandinis virtutis valde fortis</span></p>
<p id="revelation-46-7"><span class="verse-num">46:7</span> <span class="verse-body">impetum fecit contra gentem hostilem et in descensu perdidit contrarios</span></p>
<p id="revelation-46-8"><span class="verse-num">46:8</span> <span class="verse-body">ut cognoscant gentes potentiam eius quia contra Dominum pugnare non est facile et secutus est a tergo potentes</span></p>
<p id="revelation-46-9"><span class="verse-num">46:9</span> <span class="verse-body">et in diebus Mosi misericordiam fecit ipse et Chaleb filius Iepphonne stare contra hostem prohibere gentem a peccatis et perfringere murmur malitiae</span></p>
<p id="revelation-46-10"><span class="verse-num">46:10</span> <span class="verse-body">et ipsi duo constituti a periculo liberati sunt a numero sescentorum milium peditum inducere illos in hereditatem in terram quae manat lac et mel</span></p>
<p id="revelation-46-11"><span class="verse-num">46:11</span> <span class="verse-body">et dedit Dominus ipsi Chaleb fortitudinem et usque ad senectutem permansit illi virtus ut ascenderet in excelsum terrae locum et semen ipsius obtinuit hereditatem</span></p>
<p id="revelation-46-12"><span class="verse-num">46:12</span> <span class="verse-body">ut viderent omnes filii Israhel quod bonum est obsequi sancto Deo</span></p>
<p id="revelation-46-13"><span class="verse-num">46:13</span> <span class="verse-body">et iudices singuli suo nomine quorum non est corruptum cor qui non aversi sunt a Domino</span></p>
<p id="revelation-46-14"><span class="verse-num">46:14</span> <span class="verse-body">ut sit memoria illorum in benedictione et ossa eorum pullulent de loco suo</span></p>
<p id="revelation-46-15"><span class="verse-num">46:15</span> <span class="verse-body">et nomen eorum permanet in aeternum permanens ad filios illorum sanctorum virorum gloria</span></p>
<p id="revelation-46-16"><span class="verse-num">46:16</span> <span class="verse-body">dilectus a Domino suo Samuhel propheta Domini renovavit imperium et unxit principes in gente sua</span></p>
<p id="revelation-46-17"><span class="verse-num">46:17</span> <span class="verse-body">in lege Domini iudicavit congregationem et vidit Dominus Iacob et in fide sua probatus est propheta</span></p>
<p id="revelation-46-18"><span class="verse-num">46:18</span> <span class="verse-body">et cognitus est in verbis suis fidelis quia vidit Deum lucis</span></p>
<p id="revelation-46-19"><span class="verse-num">46:19</span> <span class="verse-body">et invocavit Deum potentem in obpugnando hostes circumstantes undique in oblatione viri inviolati</span></p>
<p id="revelation-46-20"><span class="verse-num">46:20</span> <span class="verse-body">et intonuit e caelo Dominus et in sonitu magno auditam fecit vocem suam</span></p>
<p id="revelation-46-21"><span class="verse-num">46:21</span> <span class="verse-body">et conteruit principes Tyriorum et omnes duces Philisthim</span></p>
<p id="revelation-46-22"><span class="verse-num">46:22</span> <span class="verse-body">et ante tempus finis vitae suae et saeculi testimonium praebuit in conspectu Domini et christi pecunias et usque ad calciamenta ab omni carne non accepit et non accusavit illum homo</span></p>
<p id="revelation-46-23"><span class="verse-num">46:23</span> <span class="verse-body">et post hoc dormivit et notum fecit regi et ostendit illi finem vitae suae et exaltavit vocem eius de terra in prophetia delere impietatem gentis __________________________________________________________________</span></p>
<h2 id="revelation-ch-47">Chapter 47</h2>
<p class="verses"><a href="#revelation-47-1">1</a> <a href="#revelation-47-2">2</a> <a href="#revelation-47-3">3</a> <a href="#revelation-47-4">4</a> <a href="#revelation-47-5">5</a> <a href="#revelation-47-6">6</a> <a href="#revelation-47-7">7</a> <a href="#revelation-47-8">8</a> <a href="#revelation-47-9">9</a> <a href="#revelation-47-10">10</a> <a href="#revelation-47-11">11</a> <a href="#revelation-47-12">12</a> <a href="#revelation-47-13">13</a> <a href="#revelation-47-14">14</a> <a href="#revelation-47-15">15</a> <a href="#revelation-47-16">16</a> <a href="#revelation-47-17">17</a> <a href="#revelation-47-18">18</a> <a href="#revelation-47-19">19</a> <a href="#revelation-47-20">20</a> <a href="#revelation-47-21">21</a> <a href="#revelation-47-22">22</a> <a href="#revelation-47-23">23</a> <a href="#revelation-47-24">24</a> <a href="#revelation-47-25">25</a> <a href="#revelation-47-26">26</a> <a href="#revelation-47-27">27</a> <a href="#revelation-47-28">28</a> <a href="#revelation-47-29">29</a> <a href="#revelation-47-30">30</a> <a href="#revelation-47-31">31</a></p>
<p id="revelation-47-1"><span class="verse-num">47:1</span> <span class="verse-body">post hoc surrexit Nathan propheta in diebus David</span></p>
<p id="revelation-47-2"><span class="verse-num">47:2</span> <span class="verse-body">et quasi adeps separatus est a carne sic David a filiis Israhel</span></p>
<p id="revelation-47-3"><span class="verse-num">47:3</span> <span class="verse-body">cum leonibus lusit quasi cum agnis et in ursis similiter fecit sicut cum agnis ovium in iuventute sua</span></p>
<p id="revelation-47-4"><span class="verse-num">47:4</span> <span class="verse-body">numquid non occidit gigantem et extulit obprobrium de gente</span></p>
<p id="revelation-47-5"><span class="verse-num">47:5</span> <span class="verse-body">in tollendo manum in saxo fundae deiecit exultationem Goliae</span></p>
<p id="revelation-47-6"><span class="verse-num">47:6</span> <span class="verse-body">ubi invocavit Dominum potentem et dedit in dexteram eius tollere hominem fortem in bello et exaltare cornum gentis suae</span></p>
<p id="revelation-47-7"><span class="verse-num">47:7</span> <span class="verse-body">sic in milibus glorificavit illum et laudavit eum in benedictionibus Domini in offerendo illi coronam gloriae</span></p>
<p id="revelation-47-8"><span class="verse-num">47:8</span> <span class="verse-body">conteruit enim inimicos undique et extirpavit Philisthim contrarios usque in hodiernum diem conteruit cornum ipsorum usque in aeternum</span></p>
<p id="revelation-47-9"><span class="verse-num">47:9</span> <span class="verse-body">in omni opere dedit confessionem Sancto et Excelso in verbo gloriae</span></p>
<p id="revelation-47-10"><span class="verse-num">47:10</span> <span class="verse-body">de omni corde suo laudavit Dominum et dilexit Deum qui fecit illum et dedit illi contra inimicos potentiam</span></p>
<p id="revelation-47-11"><span class="verse-num">47:11</span> <span class="verse-body">et stare fecit cantores contra altarium et in sono eorum dulces fecit modos</span></p>
<p id="revelation-47-12"><span class="verse-num">47:12</span> <span class="verse-body">et dedit in celebrationibus decus et ornavit tempora usque ad consummationem vitae ut laudarent sanctum nomen Domini et amplificarent mane Dei sanctitatem</span></p>
<p id="revelation-47-13"><span class="verse-num">47:13</span> <span class="verse-body">Christus purgavit peccata ipsius et exaltavit in aeternum cornum ipsius et dedit illi testamentum regum et sedem gloriae in Israhel</span></p>
<p id="revelation-47-14"><span class="verse-num">47:14</span> <span class="verse-body">post ipsum surrexit filius sensatus et propter illum deiecit omnem potentiam inimicorum</span></p>
<p id="revelation-47-15"><span class="verse-num">47:15</span> <span class="verse-body">Salomon imperavit in diebus pacis cui subiecit Deus omnes hostes ut conderet domum in nomine suo et pararet sanctitatem in sempiternum quemadmodum eruditus est in iuventute sua</span></p>
<p id="revelation-47-16"><span class="verse-num">47:16</span> <span class="verse-body">et impletus est quasi flumen sapientia et terram retexit anima tua</span></p>
<p id="revelation-47-17"><span class="verse-num">47:17</span> <span class="verse-body">et replesti in conparationibus enigmata ad insulas longe distulisti nomen tuum et dilectus es in pace tua</span></p>
<p id="revelation-47-18"><span class="verse-num">47:18</span> <span class="verse-body">in cantilenis et proverbiis et conparationibus et interpretationibus miratae sunt te terrae</span></p>
<p id="revelation-47-19"><span class="verse-num">47:19</span> <span class="verse-body">et in nomine Domini Dei cui est cognomen Deus Israhel</span></p>
<p id="revelation-47-20"><span class="verse-num">47:20</span> <span class="verse-body">collegisti quasi auricalcum aurum et ut plumbum conplesti argentum</span></p>
<p id="revelation-47-21"><span class="verse-num">47:21</span> <span class="verse-body">et reclinasti femora tua mulieribus potestatem habuisti in tuo corpore</span></p>
<p id="revelation-47-22"><span class="verse-num">47:22</span> <span class="verse-body">dedisti maculam in gloria tua et profugasti semen tuum inducere iracundiam ad liberos tuos et incitari stultitiam tuam</span></p>
<p id="revelation-47-23"><span class="verse-num">47:23</span> <span class="verse-body">ut faceres imperium bipertitum et ex Efraim imperare imperium durum</span></p>
<p id="revelation-47-24"><span class="verse-num">47:24</span> <span class="verse-body">Deus autem non relinquit misericordiam suam et non corrumpit nec delebit opera sua neque perdet ab stirpe nepotes electi sui et semen eius qui diligit Dominum non corrumpet</span></p>
<p id="revelation-47-25"><span class="verse-num">47:25</span> <span class="verse-body">dedit autem reliquum Iacob et David de ipsa stirpe</span></p>
<p id="revelation-47-26"><span class="verse-num">47:26</span> <span class="verse-body">et finem habuit Salomon cum patribus suis</span></p>
<p id="revelation-47-27"><span class="verse-num">47:27</span> <span class="verse-body">et reliquit post se de semine suo gentis stultitiam</span></p>
<p id="revelation-47-28"><span class="verse-num">47:28</span> <span class="verse-body">et mutum prudentia Roboam qui avertit gentem consilio suo</span></p>
<p id="revelation-47-29"><span class="verse-num">47:29</span> <span class="verse-body">et Hieroboam filium Nabath qui peccare fecit Israhel et dedit Efraim viam peccandi et plurima redundaverunt peccata ipsorum</span></p>
<p id="revelation-47-30"><span class="verse-num">47:30</span> <span class="verse-body">valde averterunt illos a terra sua</span></p>
<p id="revelation-47-31"><span class="verse-num">47:31</span> <span class="verse-body">et quaesivit omnes nequitias usque dum perveniret ad illos defensio et ab omnibus peccatis liberavit eos __________________________________________________________________</span></p>
<h2 id="revelation-ch-48">Chapter 48</h2>
<p class="verses"><a href="#revelation-48-1">1</a> <a href="#revelation-48-2">2</a> <a href="#revelation-48-3">3</a> <a href="#revelation-48-4">4</a> <a href="#revelation-48-5">5</a> <a href="#revelation-48-6">6</a> <a href="#revelation-48-7">7</a> <a href="#revelation-48-8">8</a> <a href="#revelation-48-9">9</a> <a href="#revelation-48-10">10</a> <a href="#revelation-48-11">11</a> <a href="#revelation-48-12">12</a> <a href="#revelation-48-13">13</a> <a href="#revelation-48-14">14</a> <a href="#revelation-48-15">15</a> <a href="#revelation-48-16">16</a> <a href="#revelation-48-17">17</a> <a href="#revelation-48-18">18</a> <a href="#revelation-48-19">19</a> <a href="#revelation-48-20">20</a> <a href="#revelation-48-21">21</a> <a href="#revelation-48-22">22</a> <a href="#revelation-48-23">23</a> <a href="#revelation-48-24">24</a> <a href="#revelation-48-25">25</a> <a href="#revelation-48-26">26</a> <a href="#revelation-48-27">27</a> <a href="#revelation-48-28">28</a></p>
<p id="revelation-48-1"><span class="verse-num">48:1</span> <span class="verse-body">et surrexit Helias propheta quasi ignis et verbum ipsius quasi fax ardebat</span></p>
<p id="revelation-48-2"><span class="verse-num">48:2</span> <span class="verse-body">qui induxit in illos famem et imitantes illum invidia sua pauci facti sunt non poterant enim sustinere praecepta Domini</span></p>
<p id="revelation-48-3"><span class="verse-num">48:3</span> <span class="verse-body">verbo Domini exaltavit caelum et deiecit a se ignem terrae</span></p>
<p id="revelation-48-4"><span class="verse-num">48:4</span> <span class="verse-body">sic amplificatus est Helias in mirabilibus suis et quis potest similiter gloriari tibi</span></p>
<p id="revelation-48-5"><span class="verse-num">48:5</span> <span class="verse-body">qui sustulisti mortuum ab inferis de sorte mortis in verbo Domini Dei</span></p>
<p id="revelation-48-6"><span class="verse-num">48:6</span> <span class="verse-body">qui deiecisti reges ad perniciem et confregisti facile potentiam ipsorum et gloriosos de lecto suo</span></p>
<p id="revelation-48-7"><span class="verse-num">48:7</span> <span class="verse-body">qui audis in Sina iudicium et in Coreb iudicia defensionis</span></p>
<p id="revelation-48-8"><span class="verse-num">48:8</span> <span class="verse-body">qui ungues reges ad paenitentiam et prophetas facis successores post te</span></p>
<p id="revelation-48-9"><span class="verse-num">48:9</span> <span class="verse-body">qui receptus es in turbine ignis in curru equorum igneorum</span></p>
<p id="revelation-48-10"><span class="verse-num">48:10</span> <span class="verse-body">qui inscriptus es indiciis temporum et lenis iracundiam Domini conciliare cor patris ad filium et restituere tribus Iacob</span></p>
<p id="revelation-48-11"><span class="verse-num">48:11</span> <span class="verse-body">beati sunt qui te viderunt et in amicitia tua decorati sunt</span></p>
<p id="revelation-48-12"><span class="verse-num">48:12</span> <span class="verse-body">nam nos vita vivimus tantum post mortem autem non erit tale nomen nostrum</span></p>
<p id="revelation-48-13"><span class="verse-num">48:13</span> <span class="verse-body">Helias qui in turbine tectus est et in Heliseo conpletus est spiritus eius in diebus suis non pertimuit principem et potentia nemo vicit illum</span></p>
<p id="revelation-48-14"><span class="verse-num">48:14</span> <span class="verse-body">nec superavit illum verbum aliquod et mortuum prophetavit corpus eius</span></p>
<p id="revelation-48-15"><span class="verse-num">48:15</span> <span class="verse-body">in vita sua fecit monstra et in morte mirabilia opera ipsius</span></p>
<p id="revelation-48-16"><span class="verse-num">48:16</span> <span class="verse-body">in omnibus istis non paenituit populum et non recesserunt a peccatis suis usque dum deiecti sunt de terra sua et dispersi sunt in omnem terram</span></p>
<p id="revelation-48-17"><span class="verse-num">48:17</span> <span class="verse-body">et relicta est gens perpauca et princeps in domo David</span></p>
<p id="revelation-48-18"><span class="verse-num">48:18</span> <span class="verse-body">quidam ipsorum fecerunt quod placeret Deo alii autem multa commiserunt peccata</span></p>
<p id="revelation-48-19"><span class="verse-num">48:19</span> <span class="verse-body">Ezechias munivit civitatem suam et induxit in medium ipsius aquam et fodit ferro rupem et aedificavit ad aquam puteum</span></p>
<p id="revelation-48-20"><span class="verse-num">48:20</span> <span class="verse-body">in diebus ipsius ascendit Sennacherim et misit Rapsacen et sustulit manum suam contra illos et extulit manum suam in Sion et superbus factus est potentia sua</span></p>
<p id="revelation-48-21"><span class="verse-num">48:21</span> <span class="verse-body">tunc mota sunt corda et manus ipsorum et doluerunt quasi parturientes mulieres</span></p>
<p id="revelation-48-22"><span class="verse-num">48:22</span> <span class="verse-body">et invocaverunt Dominum misericordem et patentes manus extulerunt ad caelum et sanctus Dominus Deus audivit cito vocem ipsorum</span></p>
<p id="revelation-48-23"><span class="verse-num">48:23</span> <span class="verse-body">non est commemoratus peccatorum illorum neque dedit illos inimicis suis sed purgavit illos in manu Esaiae sancti prophetae</span></p>
<p id="revelation-48-24"><span class="verse-num">48:24</span> <span class="verse-body">subiecit castra Assyriorum et conteruit illos angelus Dei</span></p>
<p id="revelation-48-25"><span class="verse-num">48:25</span> <span class="verse-body">nam fecit Ezechias quod placuit Deo et fortiter ivit in via David patris sui quam mandavit illi Esaias propheta magnus et fidelis in conspectu Dei</span></p>
<p id="revelation-48-26"><span class="verse-num">48:26</span> <span class="verse-body">in diebus ipsius retro rediit sol et addidit regi vitam</span></p>
<p id="revelation-48-27"><span class="verse-num">48:27</span> <span class="verse-body">spiritu magno vidit ultima et obsecratus est lugentes in Sion usque in sempiternum</span></p>
<p id="revelation-48-28"><span class="verse-num">48:28</span> <span class="verse-body">ostendit futura et abscondita antequam evenirent __________________________________________________________________</span></p>
<h2 id="revelation-ch-49">Chapter 49</h2>
<p class="verses"><a href="#revelation-49-1">1</a> <a href="#revelation-49-2">2</a> <a href="#revelation-49-3">3</a> <a href="#revelation-49-4">4</a> <a href="#revelation-49-5">5</a> <a href="#revelation-49-6">6</a> <a href="#revelation-49-7">7</a> <a href="#revelation-49-8">8</a> <a href="#revelation-49-9">9</a> <a href="#revelation-49-10">10</a> <a href="#revelation-49-11">11</a> <a href="#revelation-49-12">12</a> <a href="#revelation-49-13">13</a> <a href="#revelation-49-14">14</a> <a href="#revelation-49-15">15</a> <a href="#revelation-49-16">16</a> <a href="#revelation-49-17">17</a> <a href="#revelation-49-18">18</a> <a href="#revelation-49-19">19</a></p>
<p id="revelation-49-1"><span class="verse-num">49:1</span> <span class="verse-body">memoria Iosiae in conpositione odoris facti opus pigmentarii</span></p>
<p id="revelation-49-2"><span class="verse-num">49:2</span> <span class="verse-body">in omni ore quasi mel indulcabitur eius memoria et ut musica in convivio vini</span></p>
<p id="revelation-49-3"><span class="verse-num">49:3</span> <span class="verse-body">ipse est directus divinitus in paenitentia gentis et tulit abominationes impietatis</span></p>
<p id="revelation-49-4"><span class="verse-num">49:4</span> <span class="verse-body">et gubernavit ad Dominum cor ipsius in diebus peccatorum corroboravit pietatem</span></p>
<p id="revelation-49-5"><span class="verse-num">49:5</span> <span class="verse-body">praeter David et Ezechiam et Iosiam omnes peccatum commiserunt</span></p>
<p id="revelation-49-6"><span class="verse-num">49:6</span> <span class="verse-body">nam reliquerunt legem Potentis reges Iudae et contempserunt timorem Dei</span></p>
<p id="revelation-49-7"><span class="verse-num">49:7</span> <span class="verse-body">dederunt enim regnum suum aliis et gloriam suam alienae genti</span></p>
<p id="revelation-49-8"><span class="verse-num">49:8</span> <span class="verse-body">incenderunt electam sanctitatis civitatem et desertas fecerunt vias ipsius in manu Hieremiae</span></p>
<p id="revelation-49-9"><span class="verse-num">49:9</span> <span class="verse-body">nam male tractaverunt illum qui a ventre matris consecratus est propheta evertere et eruere et perdere et iterum aedificare et renovare</span></p>
<p id="revelation-49-10"><span class="verse-num">49:10</span> <span class="verse-body">Ezechihel qui vidit conspectum gloriae quam ostendit illi in curru cherubin</span></p>
<p id="revelation-49-11"><span class="verse-num">49:11</span> <span class="verse-body">nam commemoratus est inimicorum in imbri et benefacere illis qui ostenderunt rectas vias</span></p>
<p id="revelation-49-12"><span class="verse-num">49:12</span> <span class="verse-body">et duodecim prophetarum ossa pullulent de loco suo nam rogaverunt Iacob et redimerunt se in fide virtutis</span></p>
<p id="revelation-49-13"><span class="verse-num">49:13</span> <span class="verse-body">quomodo amplificemus Zorobabel nam et ipse quasi signum in dextera manu in Israhel</span></p>
<p id="revelation-49-14"><span class="verse-num">49:14</span> <span class="verse-body">et Iesum Iosedec qui in diebus suis aedificaverunt domum et exaltaverunt templum sanctum Domino paratum in gloria sempiterna</span></p>
<p id="revelation-49-15"><span class="verse-num">49:15</span> <span class="verse-body">et Neemia in memoria multi temporis qui erexit nobis muros eversos et stare fecit portas et seras qui erexit domos nostras</span></p>
<p id="revelation-49-16"><span class="verse-num">49:16</span> <span class="verse-body">nemo natus est in terra qualis Enoch nam et ipse receptus est a terra</span></p>
<p id="revelation-49-17"><span class="verse-num">49:17</span> <span class="verse-body">et Ioseph natus est homo princeps fratrum firmamentum gentis rector fratrum stabilimentum populi</span></p>
<p id="revelation-49-18"><span class="verse-num">49:18</span> <span class="verse-body">et ossa ipsius visitata sunt et post mortem prophetaverunt</span></p>
<p id="revelation-49-19"><span class="verse-num">49:19</span> <span class="verse-body">Seth et Sem apud homines gloriam adepti sunt et super omnem animam in origine Adam __________________________________________________________________</span></p>
<h2 id="revelation-ch-50">Chapter 50</h2>
<p class="verses"><a href="#revelation-50-1">1</a> <a href="#revelation-50-2">2</a> <a href="#revelation-50-3">3</a> <a href="#revelation-50-4">4</a> <a href="#revelation-50-5">5</a> <a href="#revelation-50-6">6</a> <a href="#revelation-50-7">7</a> <a href="#revelation-50-8">8</a> <a href="#revelation-50-9">9</a> <a href="#revelation-50-10">10</a> <a href="#revelation-50-11">11</a> <a href="#revelation-50-12">12</a> <a href="#revelation-50-13">13</a> <a href="#revelation-50-14">14</a> <a href="#revelation-50-15">15</a> <a href="#revelation-50-16">16</a> <a href="#revelation-50-17">17</a> <a href="#revelation-50-18">18</a> <a href="#revelation-50-19">19</a> <a href="#revelation-50-20">20</a> <a href="#revelation-50-21">21</a> <a href="#revelation-50-22">22</a> <a href="#revelation-50-23">23</a> <a href="#revelation-50-24">24</a> <a href="#revelation-50-25">25</a> <a href="#revelation-50-26">26</a> <a href="#revelation-50-27">27</a> <a href="#revelation-50-28">28</a> <a href="#revelation-50-29">29</a> <a href="#revelation-50-30">30</a> <a href="#revelation-50-31">31</a></p>
<p id="revelation-50-1"><span class="verse-num">50:1</span> <span class="verse-body">Simon Onii filius sacerdos magnus qui in vita sua suffulsit domum et in diebus suis corroboravit</span></p>
<p id="revelation-50-2"><span class="verse-num">50:2</span> <span class="verse-body">templi etiam altitudo ab ipso fundata est duplex aedificatio excelsa parietis templi</span></p>
<p id="revelation-50-3"><span class="verse-num">50:3</span> <span class="verse-body">in diebus ipsius remanaverunt putei aquarum et quasi mare adimpleti sunt supra modum</span></p>
<p id="revelation-50-4"><span class="verse-num">50:4</span> <span class="verse-body">qui curavit gentem suam et liberavit illam a pernicie</span></p>
<p id="revelation-50-5"><span class="verse-num">50:5</span> <span class="verse-body">qui praevaluit amplificare civitatem qui adeptus est gloriam in conversatione gentis et ingressum domus et atrii amplificatus est</span></p>
<p id="revelation-50-6"><span class="verse-num">50:6</span> <span class="verse-body">quasi stella matutina in medio nebulae et quasi luna plena in diebus suis lucet</span></p>
<p id="revelation-50-7"><span class="verse-num">50:7</span> <span class="verse-body">et quasi sol refulgens sic ille effulsit in templo Dei</span></p>
<p id="revelation-50-8"><span class="verse-num">50:8</span> <span class="verse-body">quasi arcus effulgens in nebulam gloriae et quasi flos rosarum in diebus veris quasi lilia quae sunt in transitu aquae et quasi tus redolens in diebus aestatis</span></p>
<p id="revelation-50-9"><span class="verse-num">50:9</span> <span class="verse-body">quasi ignis effulgens et tus ardens in igni</span></p>
<p id="revelation-50-10"><span class="verse-num">50:10</span> <span class="verse-body">quasi vas auri solidum ornatum omni lapide pretioso</span></p>
<p id="revelation-50-11"><span class="verse-num">50:11</span> <span class="verse-body">quasi oliva pullulans et gyrus in altitudinem se tollens in accipiendo ipsum stolam gloriae et vestiri eum consummatione virtutis</span></p>
<p id="revelation-50-12"><span class="verse-num">50:12</span> <span class="verse-body">in ascensu altarii sancti gloriam dedit sanctitatis amictum</span></p>
<p id="revelation-50-13"><span class="verse-num">50:13</span> <span class="verse-body">in accipiendo autem partes de manu sacerdotum et ipse stans iuxta aram circa illum corona fratrum quasi plantatio cedri in monte Libano</span></p>
<p id="revelation-50-14"><span class="verse-num">50:14</span> <span class="verse-body">sic circa illum steterunt quasi rami in palma et omnes filii Aaron in gloria sua</span></p>
<p id="revelation-50-15"><span class="verse-num">50:15</span> <span class="verse-body">oblatio autem Domini in manibus ipsorum coram omni synagoga Israhel et consummationem fungens in ara amplificare oblationem excelsi Regis</span></p>
<p id="revelation-50-16"><span class="verse-num">50:16</span> <span class="verse-body">porrexit manum suam in libatione et libavit de sanguine uvae</span></p>
<p id="revelation-50-17"><span class="verse-num">50:17</span> <span class="verse-body">et fudit in fundamenta altarii odorem divinum excelso Principi</span></p>
<p id="revelation-50-18"><span class="verse-num">50:18</span> <span class="verse-body">tunc exclamaverunt filii Aaron in tubis productilibus sonaverunt et auditam fecerunt magnam vocem in memoriam coram Deo</span></p>
<p id="revelation-50-19"><span class="verse-num">50:19</span> <span class="verse-body">tunc omnis populus simul properaverunt et ceciderunt in faciem super terram adorare Dominum suum et dare preces Deo omnipotenti excelso</span></p>
<p id="revelation-50-20"><span class="verse-num">50:20</span> <span class="verse-body">et amplificaverunt psallentes in vocibus suis et in magna domo auctus est sonus suavitate plenus</span></p>
<p id="revelation-50-21"><span class="verse-num">50:21</span> <span class="verse-body">et rogavit populus Dominum excelsum in prece usque dum perfectus est honor Domini et munus suum perfecerunt</span></p>
<p id="revelation-50-22"><span class="verse-num">50:22</span> <span class="verse-body">tunc descendens extulit manus suas in omnem congregationem filiorum Israhel dare gloriam Deo a labiis suis et in nomine ipsius gloriari</span></p>
<p id="revelation-50-23"><span class="verse-num">50:23</span> <span class="verse-body">et iteravit orationem suam volens ostendere virtutem Dei</span></p>
<p id="revelation-50-24"><span class="verse-num">50:24</span> <span class="verse-body">et nunc orate Dominum omnium qui magna fecit in omni terra qui auxit dies nostros a ventre matris nostrae et fecit nobiscum secundum suam misericordiam</span></p>
<p id="revelation-50-25"><span class="verse-num">50:25</span> <span class="verse-body">det nobis iucunditatem cordis et fieri pacem in diebus nostris in Israhel per dies sempiternos</span></p>
<p id="revelation-50-26"><span class="verse-num">50:26</span> <span class="verse-body">credere Israhel nobiscum esse misericordiam Dei ut sanet vos in diebus suis</span></p>
<p id="revelation-50-27"><span class="verse-num">50:27</span> <span class="verse-body">duas gentes odit anima mea tertia autem non est gens quam oderim</span></p>
<p id="revelation-50-28"><span class="verse-num">50:28</span> <span class="verse-body">qui sedent in monte Seir et Philisthim et stultus populus qui habitat in Sicimis</span></p>
<p id="revelation-50-29"><span class="verse-num">50:29</span> <span class="verse-body">doctrinam sapientiae et disciplinae scripsi in codice isto Iesus filius Sirach Hierosolymita qui renovavit sapientiam de corde suo</span></p>
<p id="revelation-50-30"><span class="verse-num">50:30</span> <span class="verse-body">beatus qui in istis versatur bonis qui ponit illa in corde suo sapiens erit semper</span></p>
<p id="revelation-50-31"><span class="verse-num">50:31</span> <span class="verse-body">si enim haec fecerit ad omnia valebit quia lux Dei vestigium eius est __________________________________________________________________</span></p>
<h2 id="revelation-ch-51">Chapter 51</h2>
<p class="verses"><a href="#revelation-51-1">1</a> <a href="#revelation-51-2">2</a> <a href="#revelation-51-3">3</a> <a href="#revelation-51-4">4</a> <a href="#revelation-51-5">5</a> <a href="#revelation-51-6">6</a> <a href="#revelation-51-7">7</a> <a href="#revelation-51-8">8</a> <a href="#revelation-51-9">9</a> <a href="#revelation-51-10">10</a> <a href="#revelation-51-11">11</a> <a href="#revelation-51-12">12</a> <a href="#revelation-51-13">13</a> <a href="#revelation-51-14">14</a> <a href="#revelation-51-15">15</a> <a href="#revelation-51-16">16</a> <a href="#revelation-51-17">17</a> <a href="#revelation-51-18">18</a> <a href="#revelation-51-19">19</a> <a href="#revelation-51-20">20</a> <a href="#revelation-51-21">21</a> <a href="#revelation-51-22">22</a> <a href="#revelation-51-23">23</a> <a href="#revelation-51-24">24</a> <a href="#revelation-51-25">25</a> <a href="#revelation-51-26">26</a> <a href="#revelation-51-27">27</a> <a href="#revelation-51-28">28</a> <a href="#revelation-51-29">29</a> <a href="#revelation-51-30">30</a> <a href="#revelation-51-31">31</a> <a href="#revelation-51-32">32</a> <a href="#revelation-51-33">33</a> <a href="#revelation-51-34">34</a> <a href="#revelation-51-35">35</a> <a href="#revelation-51-36">36</a> <a href="#revelation-51-37">37</a> <a href="#revelation-51-38">38</a></p>
<p id="revelation-51-1"><span class="verse-num">51:1</span> <span class="verse-body">oratio Iesu filii Sirach confitebor tibi Domine rex et conlaudabo te Deum salvatorem meum</span></p>
<p id="revelation-51-2"><span class="verse-num">51:2</span> <span class="verse-body">confiteor nomini tuo quoniam adiutor et protector factus es mihi</span></p>
<p id="revelation-51-3"><span class="verse-num">51:3</span> <span class="verse-body">et liberasti corpus meum a perditione a laqueo linguae iniquae et a labiis operantium mendacium et in conspectu adstantium factus es mihi adiutor</span></p>
<p id="revelation-51-4"><span class="verse-num">51:4</span> <span class="verse-body">et liberasti me secundum multitudinem misericordiae nominis tui a rugientibus paratis ad escam</span></p>
<p id="revelation-51-5"><span class="verse-num">51:5</span> <span class="verse-body">de manibus quaerentium animam meam et de portis tribulationis quae circumdederunt me</span></p>
<p id="revelation-51-6"><span class="verse-num">51:6</span> <span class="verse-body">a pressura flammae quae circumdedit me et in medio ignis non sum aestuatus</span></p>
<p id="revelation-51-7"><span class="verse-num">51:7</span> <span class="verse-body">de altitudine ventris inferi et a lingua coinquinata et verbo mendacii a rege iniquo et lingua iniusta</span></p>
<p id="revelation-51-8"><span class="verse-num">51:8</span> <span class="verse-body">laudavit usque ad mortem anima mea Dominum</span></p>
<p id="revelation-51-9"><span class="verse-num">51:9</span> <span class="verse-body">et vita mea adpropinquans erat infero deorsum</span></p>
<p id="revelation-51-10"><span class="verse-num">51:10</span> <span class="verse-body">circumdederunt me undique et non erat qui adiuvaret respiciens eram ad adiutorium meum et non erat</span></p>
<p id="revelation-51-11"><span class="verse-num">51:11</span> <span class="verse-body">memoratus sum misericordiae tuae Domine et operationis tuae quae a saeculo sunt</span></p>
<p id="revelation-51-12"><span class="verse-num">51:12</span> <span class="verse-body">quoniam erues sustinentes te et liberas eos de manibus gentium</span></p>
<p id="revelation-51-13"><span class="verse-num">51:13</span> <span class="verse-body">exaltasti super terram habitationem meam et pro morte defluenti deprecatus sum</span></p>
<p id="revelation-51-14"><span class="verse-num">51:14</span> <span class="verse-body">invocavi Dominum patrem Domini mei ut non derelinquat me in die tribulationis meae et in tempore superborum sine adiutorio</span></p>
<p id="revelation-51-15"><span class="verse-num">51:15</span> <span class="verse-body">laudabo nomen tuum adsidue et conlaudabo illum in confessione exaudita est oratio mea</span></p>
<p id="revelation-51-16"><span class="verse-num">51:16</span> <span class="verse-body">liberasti me de perditione et eripuisti me de tempore iniquo</span></p>
<p id="revelation-51-17"><span class="verse-num">51:17</span> <span class="verse-body">propterea confitebor et laudem dicam tibi et benedicam nomen Domini</span></p>
<p id="revelation-51-18"><span class="verse-num">51:18</span> <span class="verse-body">cum adhuc iunior sum priusquam oberrem quaesivi sapientiam palam in oratione mea</span></p>
<p id="revelation-51-19"><span class="verse-num">51:19</span> <span class="verse-body">ante tempus postulabam pro illa et usque in novissimis inquiram eam defloriet tamquam praecox uva</span></p>
<p id="revelation-51-20"><span class="verse-num">51:20</span> <span class="verse-body">laetatum est cor meum in ea ambulavit pes meus iter rectum a iuventute mea investigabam eam</span></p>
<p id="revelation-51-21"><span class="verse-num">51:21</span> <span class="verse-body">inclinavi modice aurem meam et excepi illam</span></p>
<p id="revelation-51-22"><span class="verse-num">51:22</span> <span class="verse-body">multam inveni in me ipso sapientiam multum profeci in ea</span></p>
<p id="revelation-51-23"><span class="verse-num">51:23</span> <span class="verse-body">dans mihi sapientiam dabo gloriam</span></p>
<p id="revelation-51-24"><span class="verse-num">51:24</span> <span class="verse-body">consiliatus sum enim ut facerem illam zelatus sum bonum et non confundor</span></p>
<p id="revelation-51-25"><span class="verse-num">51:25</span> <span class="verse-body">conluctata est anima mea in illa et in faciendo eam confirmatus sum</span></p>
<p id="revelation-51-26"><span class="verse-num">51:26</span> <span class="verse-body">manus meas extendi in altum et insapientia eius luxi</span></p>
<p id="revelation-51-27"><span class="verse-num">51:27</span> <span class="verse-body">animam meam direxi ad illam et in agnitione inveni eam</span></p>
<p id="revelation-51-28"><span class="verse-num">51:28</span> <span class="verse-body">possedi cum ipsis cor ab initio propter hoc non derelinquar</span></p>
<p id="revelation-51-29"><span class="verse-num">51:29</span> <span class="verse-body">venter meus conturbatus est quaerendo illam propterea possidebo bonam possessionem</span></p>
<p id="revelation-51-30"><span class="verse-num">51:30</span> <span class="verse-body">dedit enim mihi Dominus linguam mercedem meam et in ipsa laudabo eum</span></p>
<p id="revelation-51-31"><span class="verse-num">51:31</span> <span class="verse-body">adpropiate ad me indocti et congregate vos in domum disciplinae</span></p>
<p id="revelation-51-32"><span class="verse-num">51:32</span> <span class="verse-body">quid adhuc retardatis et quid dicitis in his animae vestrae sitiunt vehementer</span></p>
<p id="revelation-51-33"><span class="verse-num">51:33</span> <span class="verse-body">aperui os meum et locutus sum conparate vobis sine argento</span></p>
<p id="revelation-51-34"><span class="verse-num">51:34</span> <span class="verse-body">et collum vestrum subicite sub iugo et suscipiat anima vestra disciplinam in proximo est enim invenire eam</span></p>
<p id="revelation-51-35"><span class="verse-num">51:35</span> <span class="verse-body">videte oculis vestris quoniam modice laboravi et inveni mihi multam requiem</span></p>
<p id="revelation-51-36"><span class="verse-num">51:36</span> <span class="verse-body">adsumite disciplinam in multo numero argenti et copiosum aurum possidete in ea</span></p>
<p id="revelation-51-37"><span class="verse-num">51:37</span> <span class="verse-body">laetetur anima vestra in misericordia eius et non confundemini in laude ipsius</span></p>
<p id="revelation-51-38"><span class="verse-num">51:38</span> <span class="verse-body">operamini opus vestrum ante tempus et dabit vobis mercedem vestram in tempore suo __________________________________________________________________</span></p>
<h2 id="revelation-ch-52">Chapter 52</h2>
<p class="verses"><a href="#revelation-52-1">1</a> <a href="#revelation-52-2">2</a> <a href="#revelation-52-3">3</a> <a href="#revelation-52-4">4</a> <a href="#revelation-52-5">5</a> <a href="#revelation-52-6">6</a> <a href="#revelation-52-7">7</a> <a href="#revelation-52-8">8</a> <a href="#revelation-52-9">9</a> <a href="#revelation-52-10">10</a> <a href="#revelation-52-11">11</a> <a href="#revelation-52-12">12</a></p>
<p id="revelation-52-1"><span class="verse-num">52:1</span> <span class="verse-body">et declinavit Salomon genua in conspectu totius ecclesiae Israhel et aperuit manus suas ad caelum et dixit</span></p>
<p id="revelation-52-2"><span class="verse-num">52:2</span> <span class="verse-body">Domine Deus Israhel non est tibi similis Deus in caelo sursum neque in terra deorsum</span></p>
<p id="revelation-52-3"><span class="verse-num">52:3</span> <span class="verse-body">qui custodis testamentum tuum et misericordiam pueris tuis euntibus in conspectu tuo in toto corde</span></p>
<p id="revelation-52-4"><span class="verse-num">52:4</span> <span class="verse-body">servans puero tuo David quae locutus es illi et locutus es in ore tuo et in manu tua supplesti quasi dies iste</span></p>
<p id="revelation-52-5"><span class="verse-num">52:5</span> <span class="verse-body">et nunc Domine Deus Israhel custodi puero tuo David quae locutus es illi dicens non deerit tibi vir a facie mea sedens in throno Israhel</span></p>
<p id="revelation-52-6"><span class="verse-num">52:6</span> <span class="verse-body">verum si custodierint filii tui manum suam ut in praeceptis meis ambulent sicut ambulaverunt in conspectu meo</span></p>
<p id="revelation-52-7"><span class="verse-num">52:7</span> <span class="verse-body">et nunc Domine Deus Israhel creditum est verbum quod locutus es puero tuo David</span></p>
<p id="revelation-52-8"><span class="verse-num">52:8</span> <span class="verse-body">quoniam si vere habitabit Deus cum hominibus in terra</span></p>
<p id="revelation-52-9"><span class="verse-num">52:9</span> <span class="verse-body">si caelum caeli non sufficit verum domus quam aedificavi</span></p>
<p id="revelation-52-10"><span class="verse-num">52:10</span> <span class="verse-body">et respicias ad orationem pueri tui et precationem Domine ut exaudias placationem orationis quam puer tuus orat coram te</span></p>
<p id="revelation-52-11"><span class="verse-num">52:11</span> <span class="verse-body">ut sint oculi tui super domum hanc die et nocte in locum quem dixisti invocari nomen tuum et exaudias orationem quam puer tuus orat in hunc locum</span></p>
<p id="revelation-52-12"><span class="verse-num">52:12</span> <span class="verse-body">et exaudias precationem pueri tui et populi tui Israhel si oraverint in loco isto __________________________________________________________________ 1 Esdras __________________________________________________________________</span></p>
<h2 id="revelation-ch-1">Chapter 1</h2>
<p class="verses"><a href="#revelation-1-1">1</a> <a href="#revelation-1-2">2</a> <a href="#revelation-1-3">3</a> <a href="#revelation-1-4">4</a> <a href="#revelation-1-5">5</a> <a href="#revelation-1-6">6</a> <a href="#revelation-1-7">7</a> <a href="#revelation-1-8">8</a> <a href="#revelation-1-9">9</a> <a href="#revelation-1-10">10</a> <a href="#revelation-1-11">11</a> <a href="#revelation-1-12">12</a> <a href="#revelation-1-13">13</a> <a href="#revelation-1-14">14</a> <a href="#revelation-1-15">15</a> <a href="#revelation-1-16">16</a> <a href="#revelation-1-17">17</a> <a href="#revelation-1-18">18</a> <a href="#revelation-1-19">19</a> <a href="#revelation-1-20">20</a> <a href="#revelation-1-21">21</a> <a href="#revelation-1-22">22</a> <a href="#revelation-1-23">23</a> <a href="#revelation-1-24">24</a> <a href="#revelation-1-25">25</a> <a href="#revelation-1-26">26</a> <a href="#revelation-1-27">27</a> <a href="#revelation-1-28">28</a> <a href="#revelation-1-29">29</a> <a href="#revelation-1-30">30</a> <a href="#revelation-1-31">31</a> <a href="#revelation-1-32">32</a> <a href="#revelation-1-33">33</a> <a href="#revelation-1-34">34</a> <a href="#revelation-1-35">35</a> <a href="#revelation-1-36">36</a> <a href="#revelation-1-37">37</a> <a href="#revelation-1-38">38</a> <a href="#revelation-1-39">39</a> <a href="#revelation-1-40">40</a> <a href="#revelation-1-41">41</a> <a href="#revelation-1-42">42</a> <a href="#revelation-1-43">43</a> <a href="#revelation-1-44">44</a> <a href="#revelation-1-45">45</a> <a href="#revelation-1-46">46</a> <a href="#revelation-1-47">47</a> <a href="#revelation-1-48">48</a> <a href="#revelation-1-49">49</a> <a href="#revelation-1-50">50</a> <a href="#revelation-1-51">51</a> <a href="#revelation-1-52">52</a> <a href="#revelation-1-53">53</a> <a href="#revelation-1-54">54</a> <a href="#revelation-1-55">55</a> <a href="#revelation-1-56">56</a> <a href="#revelation-1-57">57</a> <a href="#revelation-1-58">58</a></p>
<p id="revelation-1-1"><span class="verse-num">1:1</span> <span class="verse-body">et egit Iosias pascha in Hierosolymis Domino suo et immolavit phase quartadecima luna primi mensis,</span></p>
<p id="revelation-1-2"><span class="verse-num">1:2</span> <span class="verse-body">statuens sacerdotes per vices stolas amictos in templo Domini.</span></p>
<p id="revelation-1-3"><span class="verse-num">1:3</span> <span class="verse-body">et dixit Levitis sacris servis Israhel, ut sanctificarent se Domino in positione Domini sanctam arcam in domo, quam aedificavit Salomon filius David rex.</span></p>
<p id="revelation-1-4"><span class="verse-num">1:4</span> <span class="verse-body">non erit vobis tollere super umeros eam. et nunc deservite Domino nostro et curam agite gentis illius Israhel et parate secundum pagos et tribus nostras</span></p>
<p id="revelation-1-5"><span class="verse-num">1:5</span> <span class="verse-body">secundum scripturam David regis Israhel et secundum magnificentiam Salomonis filii eius. et omnes in templo et secundum particulam principatus paternam vestram eorum Levitarum, qui stant in conspectu fratrum vestrorum filiorum Israhel,</span></p>
<p id="revelation-1-6"><span class="verse-num">1:6</span> <span class="verse-body">immolate pascha et sacrificia parate fratribus vestris et facite secundum praeceptum Domini, quod datum est Moysi.</span></p>
<p id="revelation-1-7"><span class="verse-num">1:7</span> <span class="verse-body">et donavit Iosias in plebem quae inventa est oves agnorum et hedorum et caprarum triginta milia, vitulos tria milia.</span></p>
<p id="revelation-1-8"><span class="verse-num">1:8</span> <span class="verse-body">haec de regalibus data sunt secundum promissionem populo et sacerdotibus in pascha et Levitis. et dedit Helchias et Zaccharias et Hellus praepositi domus ipsis sacerdotibus in pascha oves numero duo milia sescentas v trecentos.</span></p>
<p id="revelation-1-9"><span class="verse-num">1:9</span> <span class="verse-body">et Iechonias et Sameas et Nathanahel frater et Asabias et Ozihel et Ioram tribuni dederunt Levitis in phase oves quinque milia, vitulos septingentos.</span></p>
<p id="revelation-1-10"><span class="verse-num">1:10</span> <span class="verse-body">et haec cum fierent, eleganter steterunt sacerdotes et Levitae, habentes azyma per tribus</span></p>
<p id="revelation-1-11"><span class="verse-num">1:11</span> <span class="verse-body">et secundum partes principatus patrum in conspectu populi, offerre Domino secundum ea quae in libro Moysi scripta sunt. et sic ad diluculum.</span></p>
<p id="revelation-1-12"><span class="verse-num">1:12</span> <span class="verse-body">et assaverunt phase igne prout oportebat, et hostias coxerunt in aeniolis et ollis cum beneolentia,</span></p>
<p id="revelation-1-13"><span class="verse-num">1:13</span> <span class="verse-body">et tulerunt omnibus qui erant ex plebe. et post haec paraverunt sibi et sacerdotibus.</span></p>
<p id="revelation-1-14"><span class="verse-num">1:14</span> <span class="verse-body">sacerdotes enim offerebant hostias et adipes, usque dum finita esset hora, et Levitae paraverunt sibi et fratribus suis filiis Aaron.</span></p>
<p id="revelation-1-15"><span class="verse-num">1:15</span> <span class="verse-body">et sacri cantores filii Asaph erant super ordinem eorum secundum praeceptum David, et Asaph et Zaccharias et Ieddinus qui erat a rege.</span></p>
<p id="revelation-1-16"><span class="verse-num">1:16</span> <span class="verse-body">et ostiarii per singulas ianuas, ita ut non praevaricaret unusquisque suum vicem; fratres enim ipsorum Levitae paraverunt illis.</span></p>
<p id="revelation-1-17"><span class="verse-num">1:17</span> <span class="verse-body">et consummata sunt quae pertinebant ad sacrificium Domini</span></p>
<p id="revelation-1-18"><span class="verse-num">1:18</span> <span class="verse-body">illa die, agi phase et offerri hostias super Domini sacrarium secundum praeceptum regis Iosiae.</span></p>
<p id="revelation-1-19"><span class="verse-num">1:19</span> <span class="verse-body">et egerunt filii Israhel qui inventi sunt in tempore illo phase et diem festum azymorum per dies septem.</span></p>
<p id="revelation-1-20"><span class="verse-num">1:20</span> <span class="verse-body">et non est celebratum phase tale in Israhel a temporibus Samuhel prophetae.</span></p>
<p id="revelation-1-21"><span class="verse-num">1:21</span> <span class="verse-body">et omnes reges Israhel non celebraverunt pascha tale, quale egit Iosias et sacerdotes et Levitae et Iudaei et omnis Israhel, qui inventi sunt in commoratione Hierosolymis.</span></p>
<p id="revelation-1-22"><span class="verse-num">1:22</span> <span class="verse-body">octavodecimo anno regnante Iosia celebratum est phase.</span></p>
<p id="revelation-1-23"><span class="verse-num">1:23</span> <span class="verse-body">et directa sunt opera Iosiae in conspectu Domini sui in corde pleno metuentia.</span></p>
<p id="revelation-1-24"><span class="verse-num">1:24</span> <span class="verse-body">et quae circa illum quidem conscripta sunt in pristinis temporibus, de eis qui peccaverunt quique inreligiosi fuerunt in Dominum prae omnem gentem et regnum et qui non quaerunt ipsum et verba Domini super Israhel.</span></p>
<p id="revelation-1-25"><span class="verse-num">1:25</span> <span class="verse-body">et post omnem actum hunc Iosiae ascendit Pharao rex Aegypti, veniens bellum abicere in Charchamis super Eufraten, et exivit in obviam illi Iosias.</span></p>
<p id="revelation-1-26"><span class="verse-num">1:26</span> <span class="verse-body">et misit rex Aegypti ad Iosiam dicens: quid mihi et tibi est rex Iudaeae?</span></p>
<p id="revelation-1-27"><span class="verse-num">1:27</span> <span class="verse-body">non sum ad te missus a Domino, super Eufraten enim bellum meum est, et Dominus mecum est festinans, descende.</span></p>
<p id="revelation-1-28"><span class="verse-num">1:28</span> <span class="verse-body">et non est Iosias reversus super currum suum, sed expugnare eum conabatur, non adtendens verbum prophetiae ex ore Domini.</span></p>
<p id="revelation-1-29"><span class="verse-num">1:29</span> <span class="verse-body">sed constituit ad eum bellum in campo Metedaus. et descenderunt principes ad regem Iosiam.</span></p>
<p id="revelation-1-30"><span class="verse-num">1:30</span> <span class="verse-body">et dixit rex pueris suis: amovete me a proelio; infirmatus sum enim valde. et statim amoverunt eum pueri ipsius de acie.</span></p>
<p id="revelation-1-31"><span class="verse-num">1:31</span> <span class="verse-body">et ascendit super currum secundarium suum, et perveniens Hierosolymam vita functus est, et sepultus est in paterno sepulchro.</span></p>
<p id="revelation-1-32"><span class="verse-num">1:32</span> <span class="verse-body">et in tota Iudaea lugebant Iosiam, et lamentabat Hieremias propheta pro Iosiam, et qui praesidebant cum uxoribus lamentabant eum usque in hunc diem. et datum est hoc fieri semper in omne genus Israhel.</span></p>
<p id="revelation-1-33"><span class="verse-num">1:33</span> <span class="verse-body">haec autem proscripta sunt in libro historiarum regum Iudaeae, et singula gesta actus Iosiae, eius gloriae et intellectus eius in lege Domini, quaeque gesta sunt ab eo et quae nunc, conscripta sunt in libro regum Israhel et Iuda.</span></p>
<p id="revelation-1-34"><span class="verse-num">1:34</span> <span class="verse-body">et adsumentes qui erant ex gente Iechoniam filium Iosiae constituerunt regem pro Iosia patre suo, cum esset annorum viginti trium.</span></p>
<p id="revelation-1-35"><span class="verse-num">1:35</span> <span class="verse-body">et regnavit super Israhel mensibus tribus. et amoto eo rex Aegypti ne regnaret Hierosolymis,</span></p>
<p id="revelation-1-36"><span class="verse-num">1:36</span> <span class="verse-body">multavit gentem argenti talenta centum et auri talenta decem.</span></p>
<p id="revelation-1-37"><span class="verse-num">1:37</span> <span class="verse-body">et constituit rex Aegypti regem Ioachim fratrem ipsius regem Iudaeae et Hierusalem.</span></p>
<p id="revelation-1-38"><span class="verse-num">1:38</span> <span class="verse-body">et alligavit magistratus Ioachim, Zaracele fratrem suum adprehendens reduxit Aegypto.</span></p>
<p id="revelation-1-39"><span class="verse-num">1:39</span> <span class="verse-body">annorum autem erat Ioachim viginti quinque, cum regnaret in terra Iudaeae et in Hierusalem, et fecit malignum in conspectu Domini.</span></p>
<p id="revelation-1-40"><span class="verse-num">1:40</span> <span class="verse-body">post hunc autem ascendit Nabuchodonosor rex Babylonis, et alligans eum in aereo vinculo perduxit in Babyloniam.</span></p>
<p id="revelation-1-41"><span class="verse-num">1:41</span> <span class="verse-body">et de sacris vasis Domini accepit Nabuchodonosor et tulit et consecravit in templo suo in Babylonia.</span></p>
<p id="revelation-1-42"><span class="verse-num">1:42</span> <span class="verse-body">nam de inmunditia illius et inreligiositate scriptum est in libro temporum regum.</span></p>
<p id="revelation-1-43"><span class="verse-num">1:43</span> <span class="verse-body">et regnavit Ioachim filius ipsius pro eo; cum autem constitutus esset, erat annorum octo.</span></p>
<p id="revelation-1-44"><span class="verse-num">1:44</span> <span class="verse-body">regnavit autem menses tres et dies decem in Hierusalem, et fecit malignum in conspectu Domini.</span></p>
<p id="revelation-1-45"><span class="verse-num">1:45</span> <span class="verse-body">et post annum mittens Nabuchodonosor transmigravit eum in Babyloniam simul cum sacris vasis Domini.</span></p>
<p id="revelation-1-46"><span class="verse-num">1:46</span> <span class="verse-body">et constituit Sedeciam regem Iudaeae et Hierusalem, cum esset annorum viginti unius. regnavit autem annis undecim,</span></p>
<p id="revelation-1-47"><span class="verse-num">1:47</span> <span class="verse-body">et fecit malignum in conspectu Domini, et non est veritus a verbis quae dicta sunt ab Hieremia propheta ex ore Domini.</span></p>
<p id="revelation-1-48"><span class="verse-num">1:48</span> <span class="verse-body">et adiuratus a rege Nabuchodonosor in nomine Domini peierans discessit, et indurata cervice sua et corde suo transgressus est legitima Domini Dei Israhel.</span></p>
<p id="revelation-1-49"><span class="verse-num">1:49</span> <span class="verse-body">et duces populi et sacerdotum multa inique gesserunt et impie egerunt super omnes inmunditias gentium, et polluerunt templum Domini quod sacratum erat in Hierosolymis.</span></p>
<p id="revelation-1-50"><span class="verse-num">1:50</span> <span class="verse-body">et misit Deus patrum ipsorum per angelum suum revocare eos, propter quod parceret illis et tabernaculo suo.</span></p>
<p id="revelation-1-51"><span class="verse-num">1:51</span> <span class="verse-body">ipsi vero subsannabant in angelis eius et, qua die locutus est Dominus, erant inludentes prophetas eius,</span></p>
<p id="revelation-1-52"><span class="verse-num">1:52</span> <span class="verse-body">quoadusque ad iracundiam concitatus super gentem suam propter inreligiositates, praecepit ascendere reges Chaldeorum.</span></p>
<p id="revelation-1-53"><span class="verse-num">1:53</span> <span class="verse-body">hii occiderunt iuvenes illorum in gladio in circuitu sancti templi eorum, et non pepercerunt iuveni et virgini et seni et adulescenti eorum.</span></p>
<p id="revelation-1-54"><span class="verse-num">1:54</span> <span class="verse-body">sed omnes traditi sunt in manus ipsorum. et omnia sacra vasa Domini magna et pusilla et arcam Domini et regales apothecas resumentes tulerunt in Babyloniam.</span></p>
<p id="revelation-1-55"><span class="verse-num">1:55</span> <span class="verse-body">et incenderunt domum Domini, et demolierunt muros Hierusalem et turres eius incenderunt in igne.</span></p>
<p id="revelation-1-56"><span class="verse-num">1:56</span> <span class="verse-body">et consummaverunt et omnia honorifica eius ad nihilum redegerunt. et reliquos abduxerunt a gladio in Babylonem.</span></p>
<p id="revelation-1-57"><span class="verse-num">1:57</span> <span class="verse-body">et erant servi illius et filii illius usque dum regnarent Persae, in repletione verbi Domini in ore Hieremiae,</span></p>
<p id="revelation-1-58"><span class="verse-num">1:58</span> <span class="verse-body">quousque benigne ageret terra sabbata sua. omni tempore desertionis suae sabbatizavit in adimpletione annorum septuaginta. __________________________________________________________________</span></p>
<h2 id="revelation-ch-2">Chapter 2</h2>
<p class="verses"><a href="#revelation-2-1">1</a> <a href="#revelation-2-2">2</a> <a href="#revelation-2-3">3</a> <a href="#revelation-2-4">4</a> <a href="#revelation-2-5">5</a> <a href="#revelation-2-6">6</a> <a href="#revelation-2-7">7</a> <a href="#revelation-2-8">8</a> <a href="#revelation-2-9">9</a> <a href="#revelation-2-10">10</a> <a href="#revelation-2-11">11</a> <a href="#revelation-2-12">12</a> <a href="#revelation-2-13">13</a> <a href="#revelation-2-14">14</a> <a href="#revelation-2-15">15</a> <a href="#revelation-2-16">16</a> <a href="#revelation-2-17">17</a> <a href="#revelation-2-18">18</a> <a href="#revelation-2-19">19</a> <a href="#revelation-2-20">20</a> <a href="#revelation-2-21">21</a> <a href="#revelation-2-22">22</a> <a href="#revelation-2-23">23</a> <a href="#revelation-2-24">24</a> <a href="#revelation-2-25">25</a> <a href="#revelation-2-26">26</a> <a href="#revelation-2-27">27</a> <a href="#revelation-2-28">28</a> <a href="#revelation-2-29">29</a> <a href="#revelation-2-30">30</a> <a href="#revelation-2-31">31</a></p>
<p id="revelation-2-1"><span class="verse-num">2:1</span> <span class="verse-body">regnante Cyro Persarum anno primo, in consummatione verbi Domini in ore Hieremiae,</span></p>
<p id="revelation-2-2"><span class="verse-num">2:2</span> <span class="verse-body">suscitavit Dominus spiritum Cyri regis Persarum. et praedicavit in toto regno suo et simul per scripturam</span></p>
<p id="revelation-2-3"><span class="verse-num">2:3</span> <span class="verse-body">dicens: haec dicit rex Persarum Cyrus: me constituit regem orbi terrarum Dominus Israhel, Dominus excelsus.</span></p>
<p id="revelation-2-4"><span class="verse-num">2:4</span> <span class="verse-body">et significavit mihi aedificare sibi domum in Hierusalem quae est in Iudaea.</span></p>
<p id="revelation-2-5"><span class="verse-num">2:5</span> <span class="verse-body">si quis est ex genere vestro, sit Dominus ipsius cum eo, et ascendens in Hierusalem quae est in Iudaea aedificet domum Domino Israhel; hic est Dominus inhabitans Hierusalem.</span></p>
<p id="revelation-2-6"><span class="verse-num">2:6</span> <span class="verse-body">quotquot ergo circa loca habitant, adiuvent eum qui sunt in loco ipsius in auro et argento,</span></p>
<p id="revelation-2-7"><span class="verse-num">2:7</span> <span class="verse-body">in dationibus cum equis et iumentis cumque aliis quae secundum vota adponuntur in aedem Domini quae est in Hierusalem.</span></p>
<p id="revelation-2-8"><span class="verse-num">2:8</span> <span class="verse-body">et stantes principes tribuum pagorum Iudae et tribus Beniamin et sacerdotes et Levitae, quos excitavit Dominus ascendere et aedificare domum Domini quae est in Hierusalem, et qui erant in circuitu eorum,</span></p>
<p id="revelation-2-9"><span class="verse-num">2:9</span> <span class="verse-body">adiuverunt in omni argento et auro, equis et iumentis et votis quam pluribus, multi quorum sensus excitatus est.</span></p>
<p id="revelation-2-10"><span class="verse-num">2:10</span> <span class="verse-body">et rex Cyrus protulit vasa sacra Domini, quae transtulit Nabuchodonosor ex Hierusalem et consecravit ea in suo idolo.</span></p>
<p id="revelation-2-11"><span class="verse-num">2:11</span> <span class="verse-body">et proferens ea Cyrus rex Persarum tradidit Mitridati qui erat super thesauros ipsius.</span></p>
<p id="revelation-2-12"><span class="verse-num">2:12</span> <span class="verse-body">per hunc autem tradita sunt Salamanassaro praesidi Iudaeae.</span></p>
<p id="revelation-2-13"><span class="verse-num">2:13</span> <span class="verse-body">horum autem is numerus: libatoria aurea mille, argentea sescenta, thyiscae argenteae triginta, fialae aureae triginta, item argenteae duo milia trecentae et alia vasa mille.</span></p>
<p id="revelation-2-14"><span class="verse-num">2:14</span> <span class="verse-body">omnia autem vasa aurea et argentea quattuor milia quadringenta sexaginta novem.</span></p>
<p id="revelation-2-15"><span class="verse-num">2:15</span> <span class="verse-body">et evacuata sunt a Salamanassaro simul cum his qui ex captivitate Babyloniae in Hierosolymam.</span></p>
<p id="revelation-2-16"><span class="verse-num">2:16</span> <span class="verse-body">in Artaxersis autem Persarum regis temporibus scripserunt ei, de his qui inhabitabant in Iudaea et in Hierusalem, Balsamus et Mitridatis et Sabellius et Rathimus et Beltemus et Samelius scriba et reliqui deservientes ei et inhabitantes in Samaria et ceteris locis subiectam epistulam: regi Artaxersi,</span></p>
<p id="revelation-2-17"><span class="verse-num">2:17</span> <span class="verse-body">domine, pueri tui Rathimus ab accedentibus et Sabellius scriba et reliqui curiae suae iudices in Coelensyriam et Foenicen</span></p>
<p id="revelation-2-18"><span class="verse-num">2:18</span> <span class="verse-body">et nunc notum sit domino regi, quoniam Iudaei qui ascenderunt a vobis ad nos, venientes in Hierusalem civitatem refugam et pessimam, aedificant foros eius et statuunt muros et templum suscitant.</span></p>
<p id="revelation-2-19"><span class="verse-num">2:19</span> <span class="verse-body">quod si civitas ista et muri consummati fuerint, tributa non sustinebunt pendere, sed etiam regibus resistent.</span></p>
<p id="revelation-2-20"><span class="verse-num">2:20</span> <span class="verse-body">et quia id agitur circa templum, recte habere arbitrati sumus non despicere hoc ipsum,</span></p>
<p id="revelation-2-21"><span class="verse-num">2:21</span> <span class="verse-body">sed notum facere domino regi, ut, si videbitur regi, quaeratur in libris patrum tuorum.</span></p>
<p id="revelation-2-22"><span class="verse-num">2:22</span> <span class="verse-body">et invenies in admonitionibus scripta de his et scies, quoniam civitas ista fuit refuga et reges et civitates concutiens,</span></p>
<p id="revelation-2-23"><span class="verse-num">2:23</span> <span class="verse-body">et Iudaei refugae et proelia committentes in ea ab aeterno, ob quam causam civitas ista deserta est.</span></p>
<p id="revelation-2-24"><span class="verse-num">2:24</span> <span class="verse-body">nunc ergo notum facimus tibi, rex domine, quoniam si civitas ista aedificata fuerit, et huius muri erecti fuerint descensus tibi non erit in Coelensyriam et Foenicen.</span></p>
<p id="revelation-2-25"><span class="verse-num">2:25</span> <span class="verse-body">tunc rescripsit rex Rathimo qui scribebat accedentia et Beltemo et Sabellio scribae et ceteris constitutis et inhabitantibus in Syriam et Foenicen et Samariam ea quae subiecta sunt:</span></p>
<p id="revelation-2-26"><span class="verse-num">2:26</span> <span class="verse-body">legi epistulam quam misistis mihi. praecepi ergo inquiri et inventum est, quoniam civitas illa est ab aevo regibus resistens,</span></p>
<p id="revelation-2-27"><span class="verse-num">2:27</span> <span class="verse-body">et homines refugae et proelia in ea efficientes, et reges fortissimi erant in Hierusalem dominantes et tributa exigentes a Coelensyria et Foenice.</span></p>
<p id="revelation-2-28"><span class="verse-num">2:28</span> <span class="verse-body">nunc ergo praecepi prohibere homines illos aedificare civitatem et providere, ne quid ultra haec fiant,</span></p>
<p id="revelation-2-29"><span class="verse-num">2:29</span> <span class="verse-body">sed nec procedant in plurimum ea quae sunt malitiae, ita ut regibus molestia inportetur.</span></p>
<p id="revelation-2-30"><span class="verse-num">2:30</span> <span class="verse-body">tunc recitatis his quae a rege Artaxerse scripta fuerant, Rathimus et Sabellius scriba et qui cum his constituti erant iungentes festinanter venerunt in Hierusalem cum equitatu et turba et agmine,</span></p>
<p id="revelation-2-31"><span class="verse-num">2:31</span> <span class="verse-body">coeperunt prohibere aedificantes, et vacabant ab aedificatione templi in Hierusalem usque secundo anno regni Darii Persarum regis. __________________________________________________________________</span></p>
<h2 id="revelation-ch-3">Chapter 3</h2>
<p class="verses"><a href="#revelation-3-1">1</a> <a href="#revelation-3-2">2</a> <a href="#revelation-3-3">3</a> <a href="#revelation-3-4">4</a> <a href="#revelation-3-5">5</a> <a href="#revelation-3-6">6</a> <a href="#revelation-3-7">7</a> <a href="#revelation-3-8">8</a> <a href="#revelation-3-9">9</a> <a href="#revelation-3-10">10</a> <a href="#revelation-3-11">11</a> <a href="#revelation-3-12">12</a> <a href="#revelation-3-13">13</a> <a href="#revelation-3-14">14</a> <a href="#revelation-3-15">15</a> <a href="#revelation-3-16">16</a> <a href="#revelation-3-17">17</a> <a href="#revelation-3-18">18</a> <a href="#revelation-3-19">19</a> <a href="#revelation-3-20">20</a> <a href="#revelation-3-21">21</a> <a href="#revelation-3-22">22</a> <a href="#revelation-3-23">23</a> <a href="#revelation-3-24">24</a></p>
<p id="revelation-3-1"><span class="verse-num">3:1</span> <span class="verse-body">rex Darius fecit cenam magnam omnibus vernaculis suis et omnibus magistratibus Mediae et Persis</span></p>
<p id="revelation-3-2"><span class="verse-num">3:2</span> <span class="verse-body">et omnibus purpuratis et praetoribus et consulibus et praefectis sub illo, ab India usque Aethiopiam centum viginti septem provinciis.</span></p>
<p id="revelation-3-3"><span class="verse-num">3:3</span> <span class="verse-body">et cum manducassent et bibissent et satiati revertebantur, tunc Darius rex ascendit in cubiculo suo et dormivit et expergefactu</span></p>
<p id="revelation-3-4"><span class="verse-num">3:4</span> <span class="verse-body">tunc illi tres iuvenes, corporis custodes qui custodiebant corpus regis, dixerunt alter altero:</span></p>
<p id="revelation-3-5"><span class="verse-num">3:5</span> <span class="verse-body">dicamus unusquisque nostrum sermonem, qui praecellat; et cuiuscumque apparuerit sermo sapientior alterius, dabit illi Darius rex dona magna et epinicia magna,</span></p>
<p id="revelation-3-6"><span class="verse-num">3:6</span> <span class="verse-body">purpura cooperiri et in auro bibere et super aurum dormire et currum aureo freno et cidarim byssinam et torquem circa collum,</span></p>
<p id="revelation-3-7"><span class="verse-num">3:7</span> <span class="verse-body">et secundo loco sedebit a Dario propter sapientiam suam et cognatus Darii vocabitur.</span></p>
<p id="revelation-3-8"><span class="verse-num">3:8</span> <span class="verse-body">tunc scribentes singuli suum verbum signaverunt et posuerunt subtus cervical Darii regis.</span></p>
<p id="revelation-3-9"><span class="verse-num">3:9</span> <span class="verse-body">et dixerunt: cum surrexerit rex, dabunt illi scripta sua; et quodcumque iudicaverit rex et tres magistratus Persidis, quoniam verbum eius sapientius est, ipsi dabitur victoria sicut scriptum est.</span></p>
<p id="revelation-3-10"><span class="verse-num">3:10</span> <span class="verse-body">unus scripsit: fortius est vinum.</span></p>
<p id="revelation-3-11"><span class="verse-num">3:11</span> <span class="verse-body">alius scripsit: fortior est rex.</span></p>
<p id="revelation-3-12"><span class="verse-num">3:12</span> <span class="verse-body">tertius autem scripsit: fortiores sunt mulieres, super omnia autem vincit veritas.</span></p>
<p id="revelation-3-13"><span class="verse-num">3:13</span> <span class="verse-body">et cum surrexisset rex, acceperunt scripta sua et dederunt illi et legit.</span></p>
<p id="revelation-3-14"><span class="verse-num">3:14</span> <span class="verse-body">et mittens vocavit omnes magistratus Persarum et Medorum et purpuratos et praetores et praefectos.</span></p>
<p id="revelation-3-15"><span class="verse-num">3:15</span> <span class="verse-body">et sederunt in consilio et lecta sunt scripta coram ipsis.</span></p>
<p id="revelation-3-16"><span class="verse-num">3:16</span> <span class="verse-body">et dixit: vocate adulescentes, et ipsi indicabunt verba sua, et vocati sunt et introierunt.</span></p>
<p id="revelation-3-17"><span class="verse-num">3:17</span> <span class="verse-body">et dixit illis: indicate nobis de his quae scripta sunt. et coepit prior, qui dixerat de fortitudine vini,</span></p>
<p id="revelation-3-18"><span class="verse-num">3:18</span> <span class="verse-body">et dixit: viri, quam praevalet vinum! omnibus hominibus qui bibunt illud seducit mentem.</span></p>
<p id="revelation-3-19"><span class="verse-num">3:19</span> <span class="verse-body">itemque regis et orfani facit mentem unam, item servi ac liberi, pauperis et divitis.</span></p>
<p id="revelation-3-20"><span class="verse-num">3:20</span> <span class="verse-body">et omnem mentem convertit in securitatem et iucunditatem, et non meminit omnem tristitiam et debitum.</span></p>
<p id="revelation-3-21"><span class="verse-num">3:21</span> <span class="verse-body">et omnia praecordia facit honesta, et non meminit regem nec magistratum, et omnia per talenta facit loqui.</span></p>
<p id="revelation-3-22"><span class="verse-num">3:22</span> <span class="verse-body">et non meminerunt cum biberint amicitiam nec fraternitatem, sed post non multum sumunt gladios.</span></p>
<p id="revelation-3-23"><span class="verse-num">3:23</span> <span class="verse-body">et cum a vino merserint et surrexerint, non meminerunt quae gesserunt.</span></p>
<p id="revelation-3-24"><span class="verse-num">3:24</span> <span class="verse-body">o viri, non praecellit vinum quod sic cogit facere? et tacuit hoc dicto. __________________________________________________________________</span></p>
<h2 id="revelation-ch-4">Chapter 4</h2>
<p class="verses"><a href="#revelation-4-1">1</a> <a href="#revelation-4-2">2</a> <a href="#revelation-4-3">3</a> <a href="#revelation-4-4">4</a> <a href="#revelation-4-5">5</a> <a href="#revelation-4-6">6</a> <a href="#revelation-4-7">7</a> <a href="#revelation-4-8">8</a> <a href="#revelation-4-9">9</a> <a href="#revelation-4-10">10</a> <a href="#revelation-4-11">11</a> <a href="#revelation-4-12">12</a> <a href="#revelation-4-13">13</a> <a href="#revelation-4-14">14</a> <a href="#revelation-4-15">15</a> <a href="#revelation-4-16">16</a> <a href="#revelation-4-17">17</a> <a href="#revelation-4-18">18</a> <a href="#revelation-4-19">19</a> <a href="#revelation-4-20">20</a> <a href="#revelation-4-21">21</a> <a href="#revelation-4-22">22</a> <a href="#revelation-4-23">23</a> <a href="#revelation-4-24">24</a> <a href="#revelation-4-25">25</a> <a href="#revelation-4-26">26</a> <a href="#revelation-4-27">27</a> <a href="#revelation-4-28">28</a> <a href="#revelation-4-29">29</a> <a href="#revelation-4-30">30</a> <a href="#revelation-4-31">31</a> <a href="#revelation-4-32">32</a> <a href="#revelation-4-33">33</a> <a href="#revelation-4-34">34</a> <a href="#revelation-4-35">35</a> <a href="#revelation-4-36">36</a> <a href="#revelation-4-37">37</a> <a href="#revelation-4-38">38</a> <a href="#revelation-4-39">39</a> <a href="#revelation-4-40">40</a> <a href="#revelation-4-41">41</a> <a href="#revelation-4-42">42</a> <a href="#revelation-4-43">43</a> <a href="#revelation-4-44">44</a> <a href="#revelation-4-45">45</a> <a href="#revelation-4-46">46</a> <a href="#revelation-4-47">47</a> <a href="#revelation-4-48">48</a> <a href="#revelation-4-49">49</a> <a href="#revelation-4-50">50</a> <a href="#revelation-4-51">51</a> <a href="#revelation-4-52">52</a> <a href="#revelation-4-53">53</a> <a href="#revelation-4-54">54</a> <a href="#revelation-4-55">55</a> <a href="#revelation-4-56">56</a> <a href="#revelation-4-57">57</a> <a href="#revelation-4-58">58</a> <a href="#revelation-4-59">59</a> <a href="#revelation-4-60">60</a> <a href="#revelation-4-61">61</a> <a href="#revelation-4-62">62</a> <a href="#revelation-4-63">63</a></p>
<p id="revelation-4-1"><span class="verse-num">4:1</span> <span class="verse-body">et inchoavit sequens dicere, qui dixit de fortitudine regis:</span></p>
<p id="revelation-4-2"><span class="verse-num">4:2</span> <span class="verse-body">o viri, non praecellunt homines, qui terram et mare obtinent et omnia quae sunt in eis?</span></p>
<p id="revelation-4-3"><span class="verse-num">4:3</span> <span class="verse-body">rex autem super omnia praecellit et dominatur eorum, et omne quodcumque dixerit illis faciunt.</span></p>
<p id="revelation-4-4"><span class="verse-num">4:4</span> <span class="verse-body">et si miserit illos ad bellatores, vadunt et demoliunt montes et muros et turres,</span></p>
<p id="revelation-4-5"><span class="verse-num">4:5</span> <span class="verse-body">iugulantur et iugulant, et regis verbum non praetereunt. nam si vicerint, adferunt regi omnia quaecumque praedati fuerint</span></p>
<p id="revelation-4-6"><span class="verse-num">4:6</span> <span class="verse-body">semper et alia omnia. et quotquot non militant nec pugnant sed colunt terram, rursum cum fuerint metentes adferunt regi; et alter alterum cogentes adferunt tributa regi.</span></p>
<p id="revelation-4-7"><span class="verse-num">4:7</span> <span class="verse-body">et ipse unus solus. et si dixerit occidere, occidunt; dixit remittere, remittunt;</span></p>
<p id="revelation-4-8"><span class="verse-num">4:8</span> <span class="verse-body">dixit percutere, percutiunt; dixit exterminare, exterminant; dixit aedificare, aedificant;</span></p>
<p id="revelation-4-9"><span class="verse-num">4:9</span> <span class="verse-body">dixit excidere, excidunt; dixit plantare, plantant.</span></p>
<p id="revelation-4-10"><span class="verse-num">4:10</span> <span class="verse-body">et omnis plebs et virtutes eum obaudiunt. et super haec ipse recumbit et manducat et bibit et dormit;</span></p>
<p id="revelation-4-11"><span class="verse-num">4:11</span> <span class="verse-body">hii autem custodiunt in circuitu eum, et non possunt ire singuli facere opera sua, sed nec indictoaudientes sunt ei.</span></p>
<p id="revelation-4-12"><span class="verse-num">4:12</span> <span class="verse-body">o viri, quomodo non praecellit rex, qui sic diffamatur. et tacuit.</span></p>
<p id="revelation-4-13"><span class="verse-num">4:13</span> <span class="verse-body">tertius, qui dixerat de mulieribus et veritate, hic est Zorobabel, coepit loqui:</span></p>
<p id="revelation-4-14"><span class="verse-num">4:14</span> <span class="verse-body">viri, non magnus rex et multi homines? nec vinum praecellit? quis est ergo qui dominatur eorum?</span></p>
<p id="revelation-4-15"><span class="verse-num">4:15</span> <span class="verse-body">nonne mulieres? genuerunt regem et omnem populum, qui dominantur mari et terrae.</span></p>
<p id="revelation-4-16"><span class="verse-num">4:16</span> <span class="verse-body">et ex illis nati sunt, et ipsae educaverunt eos qui plantaverunt vineas, ex quibus vinum fit.</span></p>
<p id="revelation-4-17"><span class="verse-num">4:17</span> <span class="verse-body">et ipsae faciunt stolas omnium hominum, et ipsae faciunt gloriam hominibus, et non possunt homines separari a mulieribus.</span></p>
<p id="revelation-4-18"><span class="verse-num">4:18</span> <span class="verse-body">si congregaverint aurum et argentum et omnem rem speciosam, et viderint mulierem unam bono habitu et bona specie,</span></p>
<p id="revelation-4-19"><span class="verse-num">4:19</span> <span class="verse-body">omnia haec relinquentes in eam intendunt et aperto ore conspiciunt, et eam eligunt magis quam aurum et argentum et omnem rem speciosam.</span></p>
<p id="revelation-4-20"><span class="verse-num">4:20</span> <span class="verse-body">homo suum patrem derelinquit, qui enutriit eum, et suam regionem, et ad mulierem suam coniungit se.</span></p>
<p id="revelation-4-21"><span class="verse-num">4:21</span> <span class="verse-body">et cum muliere remittit animam, et neque patrem meminit neque matrem neque regionem.</span></p>
<p id="revelation-4-22"><span class="verse-num">4:22</span> <span class="verse-body">et hinc oportet vos scire, quoniam mulieres dominantur vestri. nonne doletis et laboratis, et omnia mulieribus confertis et datis?</span></p>
<p id="revelation-4-23"><span class="verse-num">4:23</span> <span class="verse-body">et accipit homo gladium suum et vadit in via, furta facere et homicidia et mare navigare et flumina,</span></p>
<p id="revelation-4-24"><span class="verse-num">4:24</span> <span class="verse-body">et leonem videt et in tenebris ingreditur. et cum furtum fecerit et fraudes et rapinas, amabili suae adfert.</span></p>
<p id="revelation-4-25"><span class="verse-num">4:25</span> <span class="verse-body">et iterum diligit homo suam uxorem magis quam patrem aut matrem.</span></p>
<p id="revelation-4-26"><span class="verse-num">4:26</span> <span class="verse-body">et multi dementes facti sunt propter suas uxores, et servi facti sunt propter illas.</span></p>
<p id="revelation-4-27"><span class="verse-num">4:27</span> <span class="verse-body">et multi perierunt et iugulati sunt et peccaverunt propter mulieres.</span></p>
<p id="revelation-4-28"><span class="verse-num">4:28</span> <span class="verse-body">et nunc mihi non creditis? nonne magnus est rex in potestate sua, quoniam omnes regiones verentur tangere eum?</span></p>
<p id="revelation-4-29"><span class="verse-num">4:29</span> <span class="verse-body">videbam tamen Apemen, filiam Bezacis Mirifici, concubinam regis sedentem iuxta regem ad dexteram,</span></p>
<p id="revelation-4-30"><span class="verse-num">4:30</span> <span class="verse-body">et auferentem diadema de capite regis et inponentem sibi; et palmis caedebat regem de sinistra manu.</span></p>
<p id="revelation-4-31"><span class="verse-num">4:31</span> <span class="verse-body">et super haec rex aperto ore intuebatur eam. et si adriserit ei, ridet; nam si indignata fuerit ei, blanditur ei, donec reconcilietur ei in gratiam.</span></p>
<p id="revelation-4-32"><span class="verse-num">4:32</span> <span class="verse-body">o viri, cur non mulieres quae ista agunt?</span></p>
<p id="revelation-4-33"><span class="verse-num">4:33</span> <span class="verse-body">et tunc rex et purpurati intuebantur alterutrum. et inchoavit loqui de veritate:</span></p>
<p id="revelation-4-34"><span class="verse-num">4:34</span> <span class="verse-body">o viri, nonne fortes sunt mulieres? magna est terra et excelsum est caelum et velox cursus solis, quoniam convertit in gyro caeli et rursum revertitur in locum suum in una die.</span></p>
<p id="revelation-4-35"><span class="verse-num">4:35</span> <span class="verse-body">nonne magnificus est qui haec facit? et veritas magna et fortior prae omnibus.</span></p>
<p id="revelation-4-36"><span class="verse-num">4:36</span> <span class="verse-body">omnis terra veritatem invocat, caelum etiam ipsam benedicit, et omnia opera moventur et tremunt eam, et non est cum ea quicquam iniquum.</span></p>
<p id="revelation-4-37"><span class="verse-num">4:37</span> <span class="verse-body">vinum iniquum, iniquus rex, iniquae mulieres, iniqui omnes filii hominum, et iniqua omnia opera illorum, et non est in ipsis v sua iniquitate peribunt.</span></p>
<p id="revelation-4-38"><span class="verse-num">4:38</span> <span class="verse-body">et veritas manet et invalescit in aeternum, et vivit et obtinet in saecula saeculorum.</span></p>
<p id="revelation-4-39"><span class="verse-num">4:39</span> <span class="verse-body">nec est apud eam accipere personas neque differentias, sed quae iusta sunt facit omnibus iniustis ac malignis. et omnes benignantur in operibus eius,</span></p>
<p id="revelation-4-40"><span class="verse-num">4:40</span> <span class="verse-body">et non est in iudicio eius iniquum. eique fortitudo et regnum et potestas et maiestas omnium aevorum. benedictus Deus veritatis.</span></p>
<p id="revelation-4-41"><span class="verse-num">4:41</span> <span class="verse-body">et desiit loquendo. et omnis populus clamaverunt et dixerunt: magna veritas et praevalet.</span></p>
<p id="revelation-4-42"><span class="verse-num">4:42</span> <span class="verse-body">tunc rex ait illi: pete si quid vis amplius quam quae scripta sunt, et dabo tibi, secundum quod inventus es sapientior proximis. et proximus mihi sedebis et cognatus meus vocaberis.</span></p>
<p id="revelation-4-43"><span class="verse-num">4:43</span> <span class="verse-body">tunc ait regi: memor esto voti quod vovisti aedificare Hierusalem in die qua regnum accepisti,</span></p>
<p id="revelation-4-44"><span class="verse-num">4:44</span> <span class="verse-body">et omnia vasa quae accepta sunt ex Hierusalem remittere, quae separavit Cyrus quando mactavit Babyloniam, et vovit remittere ea ibi.</span></p>
<p id="revelation-4-45"><span class="verse-num">4:45</span> <span class="verse-body">et tu vovisti aedificare templum, quod incenderunt Idumei, quando exterminata est Iudaea a Chaldeis.</span></p>
<p id="revelation-4-46"><span class="verse-num">4:46</span> <span class="verse-body">et nunc hoc est quod postulo a te, domine rex, et quod peto, et haec est maiestas a te quam postulo, ut facias votum quod vovisti Regi caeli ex ore tuo.</span></p>
<p id="revelation-4-47"><span class="verse-num">4:47</span> <span class="verse-body">tunc surgens Darius rex osculatus est illum, et scripsit ei epistulas ad omnes dispensatores et praefectos et purpuratos, ut deducerent eum et eos qui cum illo erant omnes ascendentes aedificare Hierusalem.</span></p>
<p id="revelation-4-48"><span class="verse-num">4:48</span> <span class="verse-body">et omnibus praefectis qui erant in Coelensyria et Foenice et Libano scripsit epistulas, ut transveherent ligna cedrina a Libano in Hierusalem, et ut aedificarent cum eis civitatem.</span></p>
<p id="revelation-4-49"><span class="verse-num">4:49</span> <span class="verse-body">et scripsit omnibus Iudaeis qui ascendebant a regno in Iudaeam pro libertate, omnem potentem et magistratum et praefectum non supervenire ad ianuas ipsorum,</span></p>
<p id="revelation-4-50"><span class="verse-num">4:50</span> <span class="verse-body">et omnem regionem quam obtinuerant esse inmunem eis, et Idumei relinquant castella quae obtinent Iudaeorum,</span></p>
<p id="revelation-4-51"><span class="verse-num">4:51</span> <span class="verse-body">et in structuram templi dari per singulos annos talenta viginti, usque dum peraedificaretur,</span></p>
<p id="revelation-4-52"><span class="verse-num">4:52</span> <span class="verse-body">et super sacrarium holocaustomata ustilari cotidie, sicut habent praeceptum, alia talenta decem offerre per singulos annos,</span></p>
<p id="revelation-4-53"><span class="verse-num">4:53</span> <span class="verse-body">et omnibus qui procedunt a Babylonia condere civitatem ut esset libertas, tam ipsis quam filiis eorum, et omnibus sacerdotibus qui procedunt.</span></p>
<p id="revelation-4-54"><span class="verse-num">4:54</span> <span class="verse-body">scripsit autem et quantitatem et sacram stolam, qua deservirent in ea.</span></p>
<p id="revelation-4-55"><span class="verse-num">4:55</span> <span class="verse-body">et Levitis scripsit dari praebita usque in diem, qua consummabitur domus et Hierusalem extruetur.</span></p>
<p id="revelation-4-56"><span class="verse-num">4:56</span> <span class="verse-body">et omnibus custodientibus civitatem scripsit dari eis sortes et stipendia.</span></p>
<p id="revelation-4-57"><span class="verse-num">4:57</span> <span class="verse-body">et dimisit omnia vasa quae separaverat Cyrus a Babylonia; et omnia quaecumque dixit Cyrus fieri, etiam ipse praecepit fieri et mitti Hierusalem.</span></p>
<p id="revelation-4-58"><span class="verse-num">4:58</span> <span class="verse-body">et cum processisset ille adulescens, elevans faciem in caelum et in Hierusalem benedixit Regem caeli</span></p>
<p id="revelation-4-59"><span class="verse-num">4:59</span> <span class="verse-body">et dixit: abs te est victoria et abs te est sapientia et claritas, et ego tuus servus sum.</span></p>
<p id="revelation-4-60"><span class="verse-num">4:60</span> <span class="verse-body">benedictus es qui dedisti mihi sapientiam, et tibi confiteor, Domine patrum nostrorum.</span></p>
<p id="revelation-4-61"><span class="verse-num">4:61</span> <span class="verse-body">et accepit epistulas, et profectus est in Babyloniam, et venit et nuntiavit fratribus suis omnibus qui fuerunt in Babylonia.</span></p>
<p id="revelation-4-62"><span class="verse-num">4:62</span> <span class="verse-body">et benedixerunt Deum patrum suorum, quoniam dedit illis remissionem et refrigerium,</span></p>
<p id="revelation-4-63"><span class="verse-num">4:63</span> <span class="verse-body">ut ascenderent et aedificarent Hierusalem et templum, ubi nominatum est nomen eius in ipso. et exultabant cum musicis et laetitia diebus septem. __________________________________________________________________</span></p>
<h2 id="revelation-ch-5">Chapter 5</h2>
<p class="verses"><a href="#revelation-5-1">1</a> <a href="#revelation-5-2">2</a> <a href="#revelation-5-3">3</a> <a href="#revelation-5-4">4</a> <a href="#revelation-5-5">5</a> <a href="#revelation-5-6">6</a> <a href="#revelation-5-7">7</a> <a href="#revelation-5-8">8</a> <a href="#revelation-5-9">9</a> <a href="#revelation-5-10">10</a> <a href="#revelation-5-11">11</a> <a href="#revelation-5-12">12</a> <a href="#revelation-5-13">13</a> <a href="#revelation-5-14">14</a> <a href="#revelation-5-15">15</a> <a href="#revelation-5-16">16</a> <a href="#revelation-5-17">17</a> <a href="#revelation-5-18">18</a> <a href="#revelation-5-19">19</a> <a href="#revelation-5-20">20</a> <a href="#revelation-5-21">21</a> <a href="#revelation-5-22">22</a> <a href="#revelation-5-23">23</a> <a href="#revelation-5-24">24</a> <a href="#revelation-5-25">25</a> <a href="#revelation-5-26">26</a> <a href="#revelation-5-27">27</a> <a href="#revelation-5-28">28</a> <a href="#revelation-5-29">29</a> <a href="#revelation-5-30">30</a> <a href="#revelation-5-31">31</a> <a href="#revelation-5-32">32</a> <a href="#revelation-5-33">33</a> <a href="#revelation-5-34">34</a> <a href="#revelation-5-35">35</a> <a href="#revelation-5-36">36</a> <a href="#revelation-5-37">37</a> <a href="#revelation-5-38">38</a> <a href="#revelation-5-39">39</a> <a href="#revelation-5-40">40</a> <a href="#revelation-5-41">41</a> <a href="#revelation-5-42">42</a> <a href="#revelation-5-43">43</a> <a href="#revelation-5-44">44</a> <a href="#revelation-5-45">45</a> <a href="#revelation-5-46">46</a> <a href="#revelation-5-47">47</a> <a href="#revelation-5-48">48</a> <a href="#revelation-5-49">49</a> <a href="#revelation-5-50">50</a> <a href="#revelation-5-51">51</a> <a href="#revelation-5-52">52</a> <a href="#revelation-5-53">53</a> <a href="#revelation-5-54">54</a> <a href="#revelation-5-55">55</a> <a href="#revelation-5-56">56</a> <a href="#revelation-5-57">57</a> <a href="#revelation-5-58">58</a> <a href="#revelation-5-59">59</a> <a href="#revelation-5-60">60</a> <a href="#revelation-5-61">61</a> <a href="#revelation-5-62">62</a> <a href="#revelation-5-63">63</a> <a href="#revelation-5-64">64</a> <a href="#revelation-5-65">65</a> <a href="#revelation-5-66">66</a> <a href="#revelation-5-67">67</a> <a href="#revelation-5-68">68</a> <a href="#revelation-5-69">69</a> <a href="#revelation-5-70">70</a> <a href="#revelation-5-71">71</a> <a href="#revelation-5-72">72</a> <a href="#revelation-5-73">73</a></p>
<p id="revelation-5-1"><span class="verse-num">5:1</span> <span class="verse-body">post haec autem electi sunt ut ascenderent principes pagorum domus per tribus suas, et uxores illorum et filii et filiae eorum et servi et ancillae ipsorum et pecora illorum.</span></p>
<p id="revelation-5-2"><span class="verse-num">5:2</span> <span class="verse-body">et Darius misit una cum eis equites mille, donec deducerent eos in Hierusalem cum pace et cum musicis et cum tympanis et tibiis.</span></p>
<p id="revelation-5-3"><span class="verse-num">5:3</span> <span class="verse-body">et omnes fratres eorum erant ludentes, et fecit eos ascendere simul cum illis.</span></p>
<p id="revelation-5-4"><span class="verse-num">5:4</span> <span class="verse-body">et haec sunt nomina virorum qui ascenderunt per pagos suos in tribus et in partem principatus ipsorum.</span></p>
<p id="revelation-5-5"><span class="verse-num">5:5</span> <span class="verse-body">sacerdotes filii Finees filii Aaron: Iesus filius Iosedech, Ioachim filius Zorobabel illius Salathihel de domo David ex progenie Phares, tribu autem Iuda,</span></p>
<p id="revelation-5-6"><span class="verse-num">5:6</span> <span class="verse-body">qui locutus est sub Dario rege Persarum sermones mirificos, in secundo anno regni ipsius, mense nisan primo.</span></p>
<p id="revelation-5-7"><span class="verse-num">5:7</span> <span class="verse-body">sunt autem hii qui ex Iudaea ascenderunt de captivitate transmigrationis, quos transmigravit Nabuchodonosor rex Babyloniae in Babyloniam. et reversus est in Hierusalem</span></p>
<p id="revelation-5-8"><span class="verse-num">5:8</span> <span class="verse-body">et reliquam partem Iudaeae unusquisque in suam civitatem. qui venerunt cum Zorobabel et Iesu Neemia Sareo Reselimeo Emmanio Mardocheo Beelsuro Mepsato Thorolio Roebo Mauna de principibus eorum.</span></p>
<p id="revelation-5-9"><span class="verse-num">5:9</span> <span class="verse-body">et numerus ab gentilibus eorum et praepositi eorum: filii Phares duo milia centum septuaginta duo,</span></p>
<p id="revelation-5-10"><span class="verse-num">5:10</span> <span class="verse-body">filii Ares tria milia quinquaginta septem,</span></p>
<p id="revelation-5-11"><span class="verse-num">5:11</span> <span class="verse-body">filii Femo centum quadraginta duo, in filiis Iesu et Ioab duo milia trecenti duo,</span></p>
<p id="revelation-5-12"><span class="verse-num">5:12</span> <span class="verse-body">filii Demu duo milia quadringenti septuaginta, filii Chorab mille ducenti quinque, filii Baniae sescenti sexaginta octo,</span></p>
<p id="revelation-5-13"><span class="verse-num">5:13</span> <span class="verse-body">filii Bebet quadringenti tres, filii Arcad quadringenti viginti septem,</span></p>
<p id="revelation-5-14"><span class="verse-num">5:14</span> <span class="verse-body">filii Can triginta septem, filii Zoroar duo milia sexaginta sex, filii Adinu quadringenti sexaginta unus,</span></p>
<p id="revelation-5-15"><span class="verse-num">5:15</span> <span class="verse-body">filii Azerectis centum octo, filii Ciaso et Zetas centum septem, filii Azoro quadringenti triginta novem,</span></p>
<p id="revelation-5-16"><span class="verse-num">5:16</span> <span class="verse-body">filii Ebdarbone mille centum triginta duo, filii Ananiae centum triginta, filii Asom</span></p>
<p id="revelation-5-17"><span class="verse-num">5:17</span> <span class="verse-body">filii Marsar trecenti viginti duo, filii Gebbarus nonaginta quinque, filii Sepolemon centum viginti tres,</span></p>
<p id="revelation-5-18"><span class="verse-num">5:18</span> <span class="verse-body">filii ec Nepopas quinquaginta quinque, filii ec Banatus centum quinquaginta octo, filii ec Betamos centum triginta duo,</span></p>
<p id="revelation-5-19"><span class="verse-num">5:19</span> <span class="verse-body">filii ec Cartapatros qui Enocadies et Modiae quadringenti viginti duo, qui ex Gramas et Gabes mille centum viginti unus,</span></p>
<p id="revelation-5-20"><span class="verse-num">5:20</span> <span class="verse-body">qui ex Machaloth centum viginti duo, qui ex Basellon et Ceagge sexaginta quinque, qui ex Bastoro centum viginti duo,</span></p>
<p id="revelation-5-21"><span class="verse-num">5:21</span> <span class="verse-body">qui ex Betonobes quinquaginta quinque, filii Liptis centum quinquaginta quinque, filii Labomu trecenti quinquaginta septem,</span></p>
<p id="revelation-5-22"><span class="verse-num">5:22</span> <span class="verse-body">filii Sioen trecenti septuaginta, filii Saudon et Diomus trecenti septuaginta octo,</span></p>
<p id="revelation-5-23"><span class="verse-num">5:23</span> <span class="verse-body">filii Ericus duo milia centum quadraginta quinque filii Anaas trecenti septuaginta. sacerdotes:</span></p>
<p id="revelation-5-24"><span class="verse-num">5:24</span> <span class="verse-body">filii Ieddus filii Ieu inter filios Eliasib octingenti septuaginta duo, filii Emmerus ducenti quinquaginta duo,</span></p>
<p id="revelation-5-25"><span class="verse-num">5:25</span> <span class="verse-body">filii Fasuru trecenti quinquaginta septem, filii Caree ducenti decem septem.</span></p>
<p id="revelation-5-26"><span class="verse-num">5:26</span> <span class="verse-body">filii Levitae: filii Iesu in Caduhel et Banus et Serebias et Edias septuaginta quattuor. omnis numerus a duodecim annis triginta milia quadringenti sexaginta duo.</span></p>
<p id="revelation-5-27"><span class="verse-num">5:27</span> <span class="verse-body">filii et filiae et uxores, omnis conputatio quadraginta milia ducenti quadraginta duo.</span></p>
<p id="revelation-5-28"><span class="verse-num">5:28</span> <span class="verse-body">filii sacerdotes qui psallebant in templo: filii Asaph centum viginti octo.</span></p>
<p id="revelation-5-29"><span class="verse-num">5:29</span> <span class="verse-body">ostiarii: filii Esmemu, filii Ater, filii Amon, filii Accub, Atopa, filii Tobi, omnes centum triginta novem.</span></p>
<p id="revelation-5-30"><span class="verse-num">5:30</span> <span class="verse-body">sacerdotes servientes in templo: filii Sel, filii Gasipa, filii Tabloth, filii Cariae, filii Suu, filii Hellu, filii Labana, filii Acmata, filii Acub, filii Uta, filii Ceta, filii Aggab, filii Obai, filii Anan, filii Cavua, filii Geddu,</span></p>
<p id="revelation-5-31"><span class="verse-num">5:31</span> <span class="verse-body">filii Au, filii Radiu, filii Desanum, filii Necoba, filii Caseba, filii Gaze, filii Oziu, filii Finoe, filii Atrem, filii Basten, filii Asiana, filii Manei, filii Nafisim, filii Accufu, filii Agifa, filii Ariu, filii Faricin, filii Fasalom,</span></p>
<p id="revelation-5-32"><span class="verse-num">5:32</span> <span class="verse-body">filii Meedda, filii Fusa, filii Chared, filii Barchus, filii Sarea, filii Toesi, filii Nasit, filii Agifa, filii Pedon,</span></p>
<p id="revelation-5-33"><span class="verse-num">5:33</span> <span class="verse-body">Salomon, filii eius: filii Asoffot, filii Farida, filii Celi, filii Dedon, filii Geddahel, filii Sefegi,</span></p>
<p id="revelation-5-34"><span class="verse-num">5:34</span> <span class="verse-body">filii Aggia, filii Facaret, filii Sabatham, filii Saronet, filii Malsic, filii Ame, filii Safiu, filii Addus, filii Suba, filii Aeirra, filii Rabocis, filii Safat, filii Malmon.</span></p>
<p id="revelation-5-35"><span class="verse-num">5:35</span> <span class="verse-body">omnes sacro servientes et pueri Salomonis quadringenti octoginta duo.</span></p>
<p id="revelation-5-36"><span class="verse-num">5:36</span> <span class="verse-body">hii sunt filii qui ascenderunt a Thermeleth et Thelarsas, princeps eorum Carmellan et Chareth.</span></p>
<p id="revelation-5-37"><span class="verse-num">5:37</span> <span class="verse-body">non poterant edicere civitates suas et progenies, quemadmodum sint ex Israhel: filii Dalaru, filii Tubam, filii Necoda mille quinquaginta duo.</span></p>
<p id="revelation-5-38"><span class="verse-num">5:38</span> <span class="verse-body">et ex sacerdotibus qui fungebantur sacerdotio et non sunt inventi: filii Obia, filii Achisos, filii Addiu qui accepit Umin uxorem ex filiabus Fargeleu</span></p>
<p id="revelation-5-39"><span class="verse-num">5:39</span> <span class="verse-body">et vocati sunt nomine eius. et horum quaesita est generis scriptura in pedatura et non est inventa, et prohibiti sunt sacerdotio fungi.</span></p>
<p id="revelation-5-40"><span class="verse-num">5:40</span> <span class="verse-body">et dixit illis Neemias et Atharas, ne participentur sancta, donec exsurgat pontifex indutus in ostensionem et</span></p>
<p id="revelation-5-41"><span class="verse-num">5:41</span> <span class="verse-body">omnis autem Israhel erant a duodecim annorum, exceptis servis et ancillis, quadraginta duo milia trecenti sexaginta.</span></p>
<p id="revelation-5-42"><span class="verse-num">5:42</span> <span class="verse-body">servi horum et ancillae septem milia trecenti triginta septem, cantores et cantatrices ducenti sexaginta quinque,</span></p>
<p id="revelation-5-43"><span class="verse-num">5:43</span> <span class="verse-body">cameli quadringenti triginta quinque, equi septem milia triginta sex, muli ducenti quadraginta quinque, subiugalia quinque milia quingenti viginti quinque.</span></p>
<p id="revelation-5-44"><span class="verse-num">5:44</span> <span class="verse-body">et de praepositis ipsis per pagos, dum venirent in templum Dei quod erat in Hierusalem, vovere suscitare templum in loco suo secundum suam virtutem,</span></p>
<p id="revelation-5-45"><span class="verse-num">5:45</span> <span class="verse-body">et dare in templum thesaurarium operum sacrum, auri minas decem milia et stolas sacerdotales centum.</span></p>
<p id="revelation-5-46"><span class="verse-num">5:46</span> <span class="verse-body">et inhabitaverunt sacerdotes et Levitae et qui exierant ex plebe in Hierusalem et in regione, et sacri cantores et ostiarii et omnis Israhel in regionibus suis.</span></p>
<p id="revelation-5-47"><span class="verse-num">5:47</span> <span class="verse-body">instante autem septimo mense cumque essent filii Israhel unusquisque in suis rebus, convenerunt unianimes in atrium quod erat ante ianuam orientalem.</span></p>
<p id="revelation-5-48"><span class="verse-num">5:48</span> <span class="verse-body">et stantes Iesus filius Iosedech et fratres eius sacerdotes et Zorobabel filius Salathihel et huius fratres paraverunt altare,</span></p>
<p id="revelation-5-49"><span class="verse-num">5:49</span> <span class="verse-body">ut offerrent super illud holocaustomata secundum quae in Moysi libro hominis Dei praescripta sunt.</span></p>
<p id="revelation-5-50"><span class="verse-num">5:50</span> <span class="verse-body">et convenerunt ipsis ex aliis nationibus terrae. et erexerunt sacrarium in loco suo omnes gentes terrae, et offerebant hostias et holocaustomata Domino matutina.</span></p>
<p id="revelation-5-51"><span class="verse-num">5:51</span> <span class="verse-body">et egerunt scenophegiam et diem sollemnem, sicuti praeceptum est in lege, et sacrificia cotidie, sicut oportebat,</span></p>
<p id="revelation-5-52"><span class="verse-num">5:52</span> <span class="verse-body">et post haec oblationes instantiae et hostias sabbatorum et neomeniarum et dierum sollemnium omnium sanctificatorum.</span></p>
<p id="revelation-5-53"><span class="verse-num">5:53</span> <span class="verse-body">et quotquot vovebant Domino, a neomenia septimi mensis coeperunt offerre hostias Deo, et templum Domini nondum erat aedificatum.</span></p>
<p id="revelation-5-54"><span class="verse-num">5:54</span> <span class="verse-body">et dederunt pecuniam lapidariis et fabris, et potum et pabula cum gaudio</span></p>
<p id="revelation-5-55"><span class="verse-num">5:55</span> <span class="verse-body">Sidoniis et Tyriis, ut transveherent illis de Libano trabes cedrinas in Ioppe portum, secundum decretum quod scriptum erat eis a Cyro Persarum rege.</span></p>
<p id="revelation-5-56"><span class="verse-num">5:56</span> <span class="verse-body">et in secundo anno venientes in templum Dei in Hierusalem, mense secundo inchoavit Zorobabel filius Salathihel et Iesus filius Iosedech et fratres ipsorum et sacerdotes et Levitae et omnes qui advenerant de captivitate in Hierusalem.</span></p>
<p id="revelation-5-57"><span class="verse-num">5:57</span> <span class="verse-body">et fundaverunt templum Dei novilunio secundi mensis secundi anni, cum venissent in Iudaeam et Hierusalem.</span></p>
<p id="revelation-5-58"><span class="verse-num">5:58</span> <span class="verse-body">et statuerunt Levitas a viginti annis super opera Domini. et stetit Iesus et filius eius et fratres... omnes Levitae conspirantes et exsecutores legis et facientes opera in domo Domini. et fabricaverunt aedificantes templum Dei quod fabricabant.</span></p>
<p id="revelation-5-59"><span class="verse-num">5:59</span> <span class="verse-body">et steterunt sacerdotes habentes stolas cum tubis, et Levitae filii Asaph habentes cymbala,</span></p>
<p id="revelation-5-60"><span class="verse-num">5:60</span> <span class="verse-body">conlaudantes Dominum et benedicentes secundum David regem Israhel.</span></p>
<p id="revelation-5-61"><span class="verse-num">5:61</span> <span class="verse-body">et cantabant canticum Domino, quoniam dulcedo eius et honor in saecula super omnem Israhel.</span></p>
<p id="revelation-5-62"><span class="verse-num">5:62</span> <span class="verse-body">et omnis populus tuba cecinerunt et proclamaverunt voce magna, conlaudantes Dominum in suscitatione domus Domini.</span></p>
<p id="revelation-5-63"><span class="verse-num">5:63</span> <span class="verse-body">et venerunt ex sacerdotibus et Levitis et praesidentibus secundum pagos senioribus qui viderant pristinam domum,</span></p>
<p id="revelation-5-64"><span class="verse-num">5:64</span> <span class="verse-body">et ad huius aedificationem cum clamore et planctu magno, et multi cum tubis et gaudio magno,</span></p>
<p id="revelation-5-65"><span class="verse-num">5:65</span> <span class="verse-body">in tantum ut populus non audiret tubas propter planctum populi. turba enim erat tubis canens magnifice, ita ut longe audiretur.</span></p>
<p id="revelation-5-66"><span class="verse-num">5:66</span> <span class="verse-body">et audierunt inimici tribus Iudae et Beniamin et venerunt scire, quae esset vox tubarum.</span></p>
<p id="revelation-5-67"><span class="verse-num">5:67</span> <span class="verse-body">et cognoverunt, quoniam qui erant ex captivitate aedificant templum Domino Deo Israhel.</span></p>
<p id="revelation-5-68"><span class="verse-num">5:68</span> <span class="verse-body">et accedentes ad Zorobabel et Iesum et praepositos pagorum, dixerunt eis: aedificabimus una vobiscum;</span></p>
<p id="revelation-5-69"><span class="verse-num">5:69</span> <span class="verse-body">similiter enim vobiscum audimus Dominum nostrum, et ipsi incendimus a diebus Asbasareth regis Assyriorum, qui transmigravit nos istinc.</span></p>
<p id="revelation-5-70"><span class="verse-num">5:70</span> <span class="verse-body">et dixit illis Zorobabel et Iesus et principes pagorum Israhel:</span></p>
<p id="revelation-5-71"><span class="verse-num">5:71</span> <span class="verse-body">non est vobis et nobis aedificare domum Domini Dei nostri; nos enim soli aedificabimus Domino Israhel, secundum ea quae praecepit nobis Cyrus rex Persarum.</span></p>
<p id="revelation-5-72"><span class="verse-num">5:72</span> <span class="verse-body">gentes autem terrae incubantes his qui sunt in Iudaea et devastantes opus aedificationis et insidias et populos adducentes, prohibebant eos aedificare,</span></p>
<p id="revelation-5-73"><span class="verse-num">5:73</span> <span class="verse-body">et adgressuras exercentes inpedierunt, ne consummaretur aedificium omni tempore vitae regis Cyri. et protraxerunt structuram per biennium usque ad Darii regnum. __________________________________________________________________</span></p>
<h2 id="revelation-ch-6">Chapter 6</h2>
<p class="verses"><a href="#revelation-6-1">1</a> <a href="#revelation-6-2">2</a> <a href="#revelation-6-3">3</a> <a href="#revelation-6-4">4</a> <a href="#revelation-6-5">5</a> <a href="#revelation-6-6">6</a> <a href="#revelation-6-7">7</a> <a href="#revelation-6-8">8</a> <a href="#revelation-6-9">9</a> <a href="#revelation-6-10">10</a> <a href="#revelation-6-11">11</a> <a href="#revelation-6-12">12</a> <a href="#revelation-6-13">13</a> <a href="#revelation-6-14">14</a> <a href="#revelation-6-15">15</a> <a href="#revelation-6-16">16</a> <a href="#revelation-6-17">17</a> <a href="#revelation-6-18">18</a> <a href="#revelation-6-19">19</a> <a href="#revelation-6-20">20</a> <a href="#revelation-6-21">21</a> <a href="#revelation-6-22">22</a> <a href="#revelation-6-23">23</a> <a href="#revelation-6-24">24</a> <a href="#revelation-6-25">25</a> <a href="#revelation-6-26">26</a> <a href="#revelation-6-27">27</a> <a href="#revelation-6-28">28</a> <a href="#revelation-6-29">29</a> <a href="#revelation-6-30">30</a> <a href="#revelation-6-31">31</a> <a href="#revelation-6-32">32</a> <a href="#revelation-6-33">33</a> <a href="#revelation-6-34">34</a></p>
<p id="revelation-6-1"><span class="verse-num">6:1</span> <span class="verse-body">in secundo autem anno regni Darii prophetavit Aggeus et Zaccharias filius Addin prophetae apud Iudaeam et in Hierusalem in nomine Domini Dei Israhel super eos.</span></p>
<p id="revelation-6-2"><span class="verse-num">6:2</span> <span class="verse-body">tunc stans Zorobabel filius Salathihel et Iesus filius Iosedech inchoaverunt aedificare domum Domini quae est in Hierusalem,</span></p>
<p id="revelation-6-3"><span class="verse-num">6:3</span> <span class="verse-body">cum adessent eis prophetae Domini et adiuvarent eos. in ipso tempore venit ad illos Sisennes, subregulus Syriae et Foenicis, et Satrabozanes et sodales eius</span></p>
<p id="revelation-6-4"><span class="verse-num">6:4</span> <span class="verse-body">et dixerunt eis: quo praecipiente vobis domum hanc aedificatis et tectum istud et alia omnia perficitis? et qui sunt structores qui haec aedificant?</span></p>
<p id="revelation-6-5"><span class="verse-num">6:5</span> <span class="verse-body">et habuerunt gratiam visitationis factae super eos qui erant ex captivitate a Domino seniores Iudaeorum.</span></p>
<p id="revelation-6-6"><span class="verse-num">6:6</span> <span class="verse-body">et non sunt inpediti aedificare, donec significaretur Dario de omnibus istis et responsum acciperetur.</span></p>
<p id="revelation-6-7"><span class="verse-num">6:7</span> <span class="verse-body">exemplum epistulae quam miserunt Dario: Sisennes, subregulus Syriae et Foenicis, et Satrabozanes et sodales eius in Syria et Foenice praesides regi Dario salutem.</span></p>
<p id="revelation-6-8"><span class="verse-num">6:8</span> <span class="verse-body">omnia nota sint domino nostro regi, quia cum advenissemus in regionem Iudaeae et introissemus in Hierusalem, invenimus Iudaeos aedificantes domum Domini Dei magnam</span></p>
<p id="revelation-6-9"><span class="verse-num">6:9</span> <span class="verse-body">et templum ex lapidibus politis magnis et pretiosis materiis in parietibus;</span></p>
<p id="revelation-6-10"><span class="verse-num">6:10</span> <span class="verse-body">et opera illa instanter fieri, et suffragare et prosperare in manibus eorum, et in omni gloria quam diligentissime perfici.</span></p>
<p id="revelation-6-11"><span class="verse-num">6:11</span> <span class="verse-body">tunc interrogavimus seniores dicentes: quo permittente vobis aedificatis domum istam et opera haec fundatis?</span></p>
<p id="revelation-6-12"><span class="verse-num">6:12</span> <span class="verse-body">ideo autem interrogavimus eos, ut notum faceremus tibi homines et praepositos, et nominum scripturam praepositorum postulavimus illos.</span></p>
<p id="revelation-6-13"><span class="verse-num">6:13</span> <span class="verse-body">at illi responderunt nobis dicentes: nos sumus servi Domini, qui fecit caelum et terram.</span></p>
<p id="revelation-6-14"><span class="verse-num">6:14</span> <span class="verse-body">et aedificabatur haec domus ante istos annos multos a rege Israhel magno et fortissimo et consummata est.</span></p>
<p id="revelation-6-15"><span class="verse-num">6:15</span> <span class="verse-body">et quoniam patres nostri exacerbantes erant, peccaverunt in Dominum Israhel, tradidit eos in manus Nabuchodonosor regis Babyloniae, regis Chaldeorum.</span></p>
<p id="revelation-6-16"><span class="verse-num">6:16</span> <span class="verse-body">et domum istam demolientes incenderunt et populum captivum duxerunt in Babyloniam.</span></p>
<p id="revelation-6-17"><span class="verse-num">6:17</span> <span class="verse-body">in primo autem anno regnante Cyro in regione Babyloniae, scripsit Cyrus rex domum hanc aedificare.</span></p>
<p id="revelation-6-18"><span class="verse-num">6:18</span> <span class="verse-body">et illa sacra vasa aurea et argentea, quae extulerat Nabuchodonosor de domo quae est in Hierusalem et consecraverat ea in suo templo, rursus protulit ea Cyrus rex de templo quod erat in Babylonia, et tradita sunt Zorobabel et Salamanassaro subregulo.</span></p>
<p id="revelation-6-19"><span class="verse-num">6:19</span> <span class="verse-body">et praeceptum est eis, ut ferrent haec vasa et reponerent in templo quod erat in Hierusalem, et templum ipsum Domini aedificare in loco suo.</span></p>
<p id="revelation-6-20"><span class="verse-num">6:20</span> <span class="verse-body">tunc Salamanassarus subiecit fundamenta domus Domini quae est in Hierusalem, et exinde usque nunc aedificatur et non accepit consummationem.</span></p>
<p id="revelation-6-21"><span class="verse-num">6:21</span> <span class="verse-body">nunc ergo si hoc iudicatur, rex, perquiratur in regalibus bibliothecis Cyri regis quae sunt in Babylonia.</span></p>
<p id="revelation-6-22"><span class="verse-num">6:22</span> <span class="verse-body">et si inventum fuerit consilio Cyri regis coeptam esse structuram domus Domini quae est in Hierusalem, et iudicabitur a domino rege nostro, scribat de his nobis.</span></p>
<p id="revelation-6-23"><span class="verse-num">6:23</span> <span class="verse-body">tunc rex Darius praecepit inquiri in bibliothecis quae erant in Babylonia, et inventus est in Ecbathanis, oppido quod est in Media regione, locus unus in quo scripta erant ista:</span></p>
<p id="revelation-6-24"><span class="verse-num">6:24</span> <span class="verse-body">anno primo regnante Cyro, rex Cyrus praecepit domum Domini quae est in Hierusalem aedificare, ubi incendebant igni adsiduo;</span></p>
<p id="revelation-6-25"><span class="verse-num">6:25</span> <span class="verse-body">cuius altitudo sit cubitorum sexaginta, et latitudo cubitorum sexaginta, quadratum lapidibus politis tribus, et meniano ligneo eiusdem regionis et meniano uno novo; et inpendia dari de domo Cyri regis;</span></p>
<p id="revelation-6-26"><span class="verse-num">6:26</span> <span class="verse-body">et sacra vasa domus Domini tam aurea quam argentea, quae extulit Nabuchodonosor de domo quae erat in Hierusalem in Babyloniam, restitui in domum quae est in Hierusalem ubi erant posita ut ponantur illic.</span></p>
<p id="revelation-6-27"><span class="verse-num">6:27</span> <span class="verse-body">et praecepit curam agere Sisennem, subregulum Syriae et Foenices, et Satrabozanen et sodales eius et qui ordinati erant in Syria et Foenice praesides, ut abstinerent se ab eodem loco; sinere autem puerum Domini Zorobabel et subregulum Iudaeae et seniores Iudaeorum domum Domini illam aedificare eodem loco.</span></p>
<p id="revelation-6-28"><span class="verse-num">6:28</span> <span class="verse-body">et ego quoque praecepi in totum aedificare et prospici, ut adiuvent eos qui sunt ex captivitate Iudaeorum, donec consummetur templum aedis Domini;</span></p>
<p id="revelation-6-29"><span class="verse-num">6:29</span> <span class="verse-body">et ab exactione tributorum Syriae Coeles et Foenicis diligenter quantitatem dari his hominibus ad sacrificium Domini, Zorobabel praefecto ad tauros et arietes et agnos,</span></p>
<p id="revelation-6-30"><span class="verse-num">6:30</span> <span class="verse-body">similiter autem et frumentum et sal et vinum et oleum instanter per singulos annos, prout sacerdotes qui sunt in Hierusalem dictaverunt consumi cotidie sine ulla dilatione,</span></p>
<p id="revelation-6-31"><span class="verse-num">6:31</span> <span class="verse-body">ut offerantur libationes Deo summo pro rege et pueris eius, et orent pro ipsorum vita.</span></p>
<p id="revelation-6-32"><span class="verse-num">6:32</span> <span class="verse-body">et denuntietur ut quicumque transgressi fuerint aliquid ex his quae scripta sunt aut spreverint, accipiatur lignum de suis propriis et super hoc suspendantur, et bona ipsorum regi adscribantur.</span></p>
<p id="revelation-6-33"><span class="verse-num">6:33</span> <span class="verse-body">propterea et Dominus, cuius nomen invocatum est ibi, exterminet omnem regem et gentem qui manum suam extenderit prohibere aut male tractare domum Domini illam quae est in Hierusalem.</span></p>
<p id="revelation-6-34"><span class="verse-num">6:34</span> <span class="verse-body">ego Darius rex decrevi quam diligentissime secundum haec fieri. __________________________________________________________________</span></p>
<h2 id="revelation-ch-7">Chapter 7</h2>
<p class="verses"><a href="#revelation-7-1">1</a> <a href="#revelation-7-2">2</a> <a href="#revelation-7-3">3</a> <a href="#revelation-7-4">4</a> <a href="#revelation-7-5">5</a> <a href="#revelation-7-6">6</a> <a href="#revelation-7-7">7</a> <a href="#revelation-7-8">8</a> <a href="#revelation-7-9">9</a> <a href="#revelation-7-10">10</a> <a href="#revelation-7-11">11</a> <a href="#revelation-7-12">12</a> <a href="#revelation-7-13">13</a> <a href="#revelation-7-14">14</a> <a href="#revelation-7-15">15</a></p>
<p id="revelation-7-1"><span class="verse-num">7:1</span> <span class="verse-body">tunc Sisennes, subregulus Coelensyriae et Foenicen, et Satrabozanes et sodales eius obsecuti his quae a Dario rege decreta erant,</span></p>
<p id="revelation-7-2"><span class="verse-num">7:2</span> <span class="verse-body">insistebant sacrosanctis operibus diligentissime cooperantes cum senioribus Iudaeorum, principibus Syriae.</span></p>
<p id="revelation-7-3"><span class="verse-num">7:3</span> <span class="verse-body">et prosperata sunt sacrosancta opera prophetantibus Aggeo et Zaccharia prophetis.</span></p>
<p id="revelation-7-4"><span class="verse-num">7:4</span> <span class="verse-body">et consummaverunt ea per praeceptum Domini Dei Israhel et ex consilio Cyri et Darii et Artaxersis regis Persarum.</span></p>
<p id="revelation-7-5"><span class="verse-num">7:5</span> <span class="verse-body">et consummata est domus sancta usque ad tertiam et vicesimam diem mensis adar, sexto anno Darii regis.</span></p>
<p id="revelation-7-6"><span class="verse-num">7:6</span> <span class="verse-body">et fecerunt filii Israhel et sacerdotes et Levitae et ceteri qui erant ex captivitate, qui adpositi sunt, secundum ea quae scripta sunt in libro Moysi.</span></p>
<p id="revelation-7-7"><span class="verse-num">7:7</span> <span class="verse-body">et obtulerunt in dedicatione templi Domini tauros centum, arietes ducentos, agnos quadringentos.</span></p>
<p id="revelation-7-8"><span class="verse-num">7:8</span> <span class="verse-body">et hedos pro peccatis universi Israhel duodecim secundum numerum tribuum Israhel.</span></p>
<p id="revelation-7-9"><span class="verse-num">7:9</span> <span class="verse-body">et steterunt sacerdotes et Levitae amicti stolis per tribus super opera Domini Dei Israhel secundum librum Moysi, et ostiarii per singulas ianuas.</span></p>
<p id="revelation-7-10"><span class="verse-num">7:10</span> <span class="verse-body">et egerunt filii Israhel cum his qui erant ex captivitate illud phase quartadecima luna mensis primi, quando sanctificati sunt sacerdotes et Levitae.</span></p>
<p id="revelation-7-11"><span class="verse-num">7:11</span> <span class="verse-body">et omnes filii captivitatis non sunt simul sanctificati, quia Levitae simul omnes sanctificati sunt</span></p>
<p id="revelation-7-12"><span class="verse-num">7:12</span> <span class="verse-body">et immolaverunt phase universis filiis captivitatis et fratribus suis sacerdotibus et sibimet ipsis.</span></p>
<p id="revelation-7-13"><span class="verse-num">7:13</span> <span class="verse-body">et manducaverunt filii Israhel qui erant ex captivitate, omnes qui recesserant ab omnibus execrationibus gentium terrae quaerentes Dominum,</span></p>
<p id="revelation-7-14"><span class="verse-num">7:14</span> <span class="verse-body">et celebraverunt diem festum azymorum septem diebus, epulantes in conspectu Domini,</span></p>
<p id="revelation-7-15"><span class="verse-num">7:15</span> <span class="verse-body">quoniam convertit consilium regis Assyriorum in eis, confortare manus eorum ad opera manus Domini Dei Israhel. __________________________________________________________________</span></p>
<h2 id="revelation-ch-8">Chapter 8</h2>
<p class="verses"><a href="#revelation-8-1">1</a> <a href="#revelation-8-2">2</a> <a href="#revelation-8-3">3</a> <a href="#revelation-8-4">4</a> <a href="#revelation-8-5">5</a> <a href="#revelation-8-6">6</a> <a href="#revelation-8-7">7</a> <a href="#revelation-8-8">8</a> <a href="#revelation-8-9">9</a> <a href="#revelation-8-10">10</a> <a href="#revelation-8-11">11</a> <a href="#revelation-8-12">12</a> <a href="#revelation-8-13">13</a> <a href="#revelation-8-14">14</a> <a href="#revelation-8-15">15</a> <a href="#revelation-8-16">16</a> <a href="#revelation-8-17">17</a> <a href="#revelation-8-18">18</a> <a href="#revelation-8-19">19</a> <a href="#revelation-8-20">20</a> <a href="#revelation-8-21">21</a> <a href="#revelation-8-22">22</a> <a href="#revelation-8-23">23</a> <a href="#revelation-8-24">24</a> <a href="#revelation-8-25">25</a> <a href="#revelation-8-26">26</a> <a href="#revelation-8-27">27</a> <a href="#revelation-8-28">28</a> <a href="#revelation-8-29">29</a> <a href="#revelation-8-30">30</a> <a href="#revelation-8-31">31</a> <a href="#revelation-8-32">32</a> <a href="#revelation-8-33">33</a> <a href="#revelation-8-34">34</a> <a href="#revelation-8-35">35</a> <a href="#revelation-8-36">36</a> <a href="#revelation-8-37">37</a> <a href="#revelation-8-38">38</a> <a href="#revelation-8-39">39</a> <a href="#revelation-8-40">40</a> <a href="#revelation-8-41">41</a> <a href="#revelation-8-42">42</a> <a href="#revelation-8-43">43</a> <a href="#revelation-8-44">44</a> <a href="#revelation-8-45">45</a> <a href="#revelation-8-46">46</a> <a href="#revelation-8-47">47</a> <a href="#revelation-8-48">48</a> <a href="#revelation-8-49">49</a> <a href="#revelation-8-50">50</a> <a href="#revelation-8-51">51</a> <a href="#revelation-8-52">52</a> <a href="#revelation-8-53">53</a> <a href="#revelation-8-54">54</a> <a href="#revelation-8-55">55</a> <a href="#revelation-8-56">56</a> <a href="#revelation-8-57">57</a> <a href="#revelation-8-58">58</a> <a href="#revelation-8-59">59</a> <a href="#revelation-8-60">60</a> <a href="#revelation-8-61">61</a> <a href="#revelation-8-62">62</a> <a href="#revelation-8-63">63</a> <a href="#revelation-8-64">64</a> <a href="#revelation-8-65">65</a> <a href="#revelation-8-66">66</a> <a href="#revelation-8-67">67</a> <a href="#revelation-8-68">68</a> <a href="#revelation-8-69">69</a> <a href="#revelation-8-70">70</a> <a href="#revelation-8-71">71</a> <a href="#revelation-8-72">72</a> <a href="#revelation-8-73">73</a> <a href="#revelation-8-74">74</a> <a href="#revelation-8-75">75</a> <a href="#revelation-8-76">76</a> <a href="#revelation-8-77">77</a> <a href="#revelation-8-78">78</a> <a href="#revelation-8-79">79</a> <a href="#revelation-8-80">80</a> <a href="#revelation-8-81">81</a> <a href="#revelation-8-82">82</a> <a href="#revelation-8-83">83</a> <a href="#revelation-8-84">84</a> <a href="#revelation-8-85">85</a> <a href="#revelation-8-86">86</a> <a href="#revelation-8-87">87</a> <a href="#revelation-8-88">88</a> <a href="#revelation-8-89">89</a> <a href="#revelation-8-90">90</a> <a href="#revelation-8-91">91</a> <a href="#revelation-8-92">92</a> <a href="#revelation-8-93">93</a> <a href="#revelation-8-94">94</a> <a href="#revelation-8-95">95</a> <a href="#revelation-8-96">96</a> <a href="#revelation-8-97">97</a></p>
<p id="revelation-8-1"><span class="verse-num">8:1</span> <span class="verse-body">et post hunc regnante Artaxerse Persarum rege, accessit Ezras filius Azariae, filii Helciae, filii Saleme,</span></p>
<p id="revelation-8-2"><span class="verse-num">8:2</span> <span class="verse-body">filii Sadduc, filii Achitob, filii Ameri, filii Azaei, filii Boccae, filii Abisaei, filii Finees, filii Eleazari, filii Aaron primi sacerdotis.</span></p>
<p id="revelation-8-3"><span class="verse-num">8:3</span> <span class="verse-body">hic Ezras ascendit de Babylonia, cum esset scriba et ingeniosus in lege Moysi, quae data est a Domino Israhel dicere et facere.</span></p>
<p id="revelation-8-4"><span class="verse-num">8:4</span> <span class="verse-body">et dedit ei rex gloriam, quod invenisset gratiam in omni dignitate et desiderio in conspectu eius.</span></p>
<p id="revelation-8-5"><span class="verse-num">8:5</span> <span class="verse-body">et ascenderunt simul cum ipso ex filiis Israhel et sacerdotibus et Levitis et sacris cantoribus templi et ostiariis et servis templi in Hierusalem,</span></p>
<p id="revelation-8-6"><span class="verse-num">8:6</span> <span class="verse-body">anno septimo regnante Artaxerse, in quinto mense; hic annus septimus est regni. exeuntes enim de Babylonia novilunio quinti mensis,</span></p>
<p id="revelation-8-7"><span class="verse-num">8:7</span> <span class="verse-body">venerunt Hierosolymam iuxta praebitam illis prosperitatem itineris a Domino ipso.</span></p>
<p id="revelation-8-8"><span class="verse-num">8:8</span> <span class="verse-body">in his enim Ezras magnam disciplinam obtinebat, ne praetermitteret quicquam eorum quae essent ex lege Domini et praeceptis, et docendo universum Israhel omnem iustitiam et iudicia.</span></p>
<p id="revelation-8-9"><span class="verse-num">8:9</span> <span class="verse-body">accedentes autem qui scribebant scripta Artaxersis regis, tradiderunt scriptum quod obvenerat ab Artaxerse rege ad Ezram sacerdotem et lectorem legis Domini; cuius est exemplum subiectum:</span></p>
<p id="revelation-8-10"><span class="verse-num">8:10</span> <span class="verse-body">rex Artaxerses Ezrae sacerdoti et lectori legis Domini salutem.</span></p>
<p id="revelation-8-11"><span class="verse-num">8:11</span> <span class="verse-body">humaniora ego iudicans etiam beneficiis, praecepi eos qui desiderant ex gente Iudaeorum sua sponte et ex sacerdotibus et Levitis qui sunt in regno meo comitari tecum in Hierusalem.</span></p>
<p id="revelation-8-12"><span class="verse-num">8:12</span> <span class="verse-body">si qui ergo cupiunt ire tecum, conveniant et proficiscantur, sicut placuit mihi et septem amicis meis consiliariis,</span></p>
<p id="revelation-8-13"><span class="verse-num">8:13</span> <span class="verse-body">ut visitent ea quae aguntur secundum Iudaeam et Hierusalem observantes sicut habes in lege Domini,</span></p>
<p id="revelation-8-14"><span class="verse-num">8:14</span> <span class="verse-body">et ferant munera Domino Israhel, quae vovi ego et amici, Hierusalem et omne aurum et argentum, quod inventum fuerit in regione Babyloniae, Domino in Hierusalem cum illo,</span></p>
<p id="revelation-8-15"><span class="verse-num">8:15</span> <span class="verse-body">quod donatum est pro ipsa gente in templum Domini eorum quod est in Hierusalem, ut colligatur hoc aurum et argentum ad tauros et arietes et agnos et hedos et quae his sunt congruentia,</span></p>
<p id="revelation-8-16"><span class="verse-num">8:16</span> <span class="verse-body">ut offerant hostias Domino super altare Domini ipsorum quod est in Hierusalem.</span></p>
<p id="revelation-8-17"><span class="verse-num">8:17</span> <span class="verse-body">et omnia quaecumque volueris cum fratribus tuis facere auro et argento, perfice pro voluntate secundum praeceptum Domini Dei tui.</span></p>
<p id="revelation-8-18"><span class="verse-num">8:18</span> <span class="verse-body">et sacrosancta vasa, quae data sunt tibi ad opera domus Domini Dei tui qui est in Hierusalem,</span></p>
<p id="revelation-8-19"><span class="verse-num">8:19</span> <span class="verse-body">et cetera, quaecumque tibi subvenerint ad operam templi Dei tui, dabis de regali gazofilacio.</span></p>
<p id="revelation-8-20"><span class="verse-num">8:20</span> <span class="verse-body">[]</span></p>
<p id="revelation-8-21"><span class="verse-num">8:21</span> <span class="verse-body">et ego quidem rex Artaxerses praecepi custodibus thesaurorum Syriae et Foenicis, ut quaecumque scripserit Ezras sacerdos et lector legis Domini excelsi, diligenter detur ei usque ad argenti talenta centum, similiter autem</span></p>
<p id="revelation-8-22"><span class="verse-num">8:22</span> <span class="verse-body">et usque ad frumenti modios centum et vini amphoras centum, et alia quaecumque abundant sine taxatione.</span></p>
<p id="revelation-8-23"><span class="verse-num">8:23</span> <span class="verse-body">omnia secundum Dei legem fiant Deo altissimo, ne qua forte exsurgat ira in regno regis et filiorum eius.</span></p>
<p id="revelation-8-24"><span class="verse-num">8:24</span> <span class="verse-body">vobis autem dicitur, ut omnibus sacerdotibus et Levitis et sacris cantoribus templi et ianitoribus et servis templi et scribis templi huius</span></p>
<p id="revelation-8-25"><span class="verse-num">8:25</span> <span class="verse-body">nullum tributum neque ulla alia indictio inrogetur, nec habeat quisque potestatem obicere eis quicquam.</span></p>
<p id="revelation-8-26"><span class="verse-num">8:26</span> <span class="verse-body">tu autem Ezras, secundum sapientiam Dei constitue iudices et arbitros in tota Syria et Foenice, et omnes qui legem Dei tui noverunt docebis,</span></p>
<p id="revelation-8-27"><span class="verse-num">8:27</span> <span class="verse-body">ut quotquot transgressi fuerint legem, diligenter plectantur sive morte sive cruciatu sive etiam pecuniae multatione vel abductione.</span></p>
<p id="revelation-8-28"><span class="verse-num">8:28</span> <span class="verse-body">et dixit Ezras scriba: benedictus Dominus patrum meorum, qui dedit haec in cor regis, clarificare domum suam quae est in Hierusalem,</span></p>
<p id="revelation-8-29"><span class="verse-num">8:29</span> <span class="verse-body">et me honorificavit in conspectu regis et consiliariorum et amicorum eius et purpuratorum eius.</span></p>
<p id="revelation-8-30"><span class="verse-num">8:30</span> <span class="verse-body">et ego constans animo factus sum secundum opitulationem Domini Dei mei, et congregavi ex Israhel viros, ut simul ascenderent mecum.</span></p>
<p id="revelation-8-31"><span class="verse-num">8:31</span> <span class="verse-body">et hii sunt praepositi secundum suas patrias et principatus portionales eorum, qui mecum ascenderunt de Babylonia in regno Artaxersis regis:</span></p>
<p id="revelation-8-32"><span class="verse-num">8:32</span> <span class="verse-body">ex filiis Phares Gersomus, ex filiis Iemarut Amielus, filiorum David Attus filius Seceliae,</span></p>
<p id="revelation-8-33"><span class="verse-num">8:33</span> <span class="verse-body">ex filiis Phares Zaccharias et cum eo reversi sunt viri centum quinquaginta,</span></p>
<p id="revelation-8-34"><span class="verse-num">8:34</span> <span class="verse-body">ex filiis ductoris Moab Ilionas Zaraei et cum ipso viri ducenti,</span></p>
<p id="revelation-8-35"><span class="verse-num">8:35</span> <span class="verse-body">ex filiis Zathues Iechonias Zetheeli et cum ipso viri ducenti, ex filiis Addeni filius Ionathae et cum ipso viri ducenti quinquaginta,</span></p>
<p id="revelation-8-36"><span class="verse-num">8:36</span> <span class="verse-body">ex filiis Olam Aesias Gotholiae et cum ipso viri septuaginta,</span></p>
<p id="revelation-8-37"><span class="verse-num">8:37</span> <span class="verse-body">ex filiis Safatiae Zarias Micheli et cum ipso viri octoginta,</span></p>
<p id="revelation-8-38"><span class="verse-num">8:38</span> <span class="verse-body">ex filiis Iob Abdias Iezeli et cum ipso viri ducenti duodecim,</span></p>
<p id="revelation-8-39"><span class="verse-num">8:39</span> <span class="verse-body">ex filiis Baniae Salimoth filius Iosaphiae et cum ipso viri centum sexaginta,</span></p>
<p id="revelation-8-40"><span class="verse-num">8:40</span> <span class="verse-body">ex filiis Beer Zaccharias Bebei et cum ipso viri ducenti octo,</span></p>
<p id="revelation-8-41"><span class="verse-num">8:41</span> <span class="verse-body">ex filiis Asath Iochannes Acariae et cum ipso viri centum decem;</span></p>
<p id="revelation-8-42"><span class="verse-num">8:42</span> <span class="verse-body">ex filiis Adonicam ipsis postremis, et haec sunt nomina eorum: Elifalam filius Iebel et Sameas et cum ipso viri septuaginta, ex filiis Baneae filius Zaccuri et cum ipso viri septuaginta.</span></p>
<p id="revelation-8-43"><span class="verse-num">8:43</span> <span class="verse-body">et congregavi eos ad fluvium qui dicitur Thia, et metati illic sumus triduo, et recognovi eos.</span></p>
<p id="revelation-8-44"><span class="verse-num">8:44</span> <span class="verse-body">et ex filiis sacerdotum et Levitarum non inveni illic.</span></p>
<p id="revelation-8-45"><span class="verse-num">8:45</span> <span class="verse-body">et misi ad Eleazarum et Eccelom et Masman et Maloban et Enaatam et Sameam et Ioribum Natham Ennagan Zacchariam et Mosolamun, ipsos ductores et peritos.</span></p>
<p id="revelation-8-46"><span class="verse-num">8:46</span> <span class="verse-body">et dixi eis ut venirent ad Luddeum ductorem, qui erat apud locum gazofilacii.</span></p>
<p id="revelation-8-47"><span class="verse-num">8:47</span> <span class="verse-body">et mandavi eis ut dicerent Luddeo et fratribus eius et illis qui erant in gazofilacio, ut mitterent nobis eos qui sacerdotio fungerentur in domo Domini Dei nostri.</span></p>
<p id="revelation-8-48"><span class="verse-num">8:48</span> <span class="verse-body">et adduxerunt nobis secundum manum validam Domini Dei nostri viros peritos ex filiis Moolli filii Levi filii Israhel, Sebebian et filios et fratres qui erant decem et octo,</span></p>
<p id="revelation-8-49"><span class="verse-num">8:49</span> <span class="verse-body">Asbian et Annun ex filiis filiorum Chananei et filii eorum viri viginti;</span></p>
<p id="revelation-8-50"><span class="verse-num">8:50</span> <span class="verse-body">et ex his qui in templo serviebant, quos dedit David et ipsi principes ad operationem Levitis, templo servientium ducenti viginti. omnium nomina significata sunt in scripturis.</span></p>
<p id="revelation-8-51"><span class="verse-num">8:51</span> <span class="verse-body">et vovi illic ieiunium iuvenibus in conspectu Domini Dei nostri, ut quaererem ab eo bonum iter nobis et qui nobiscum erant ex filiis et pecoribus propter insidias.</span></p>
<p id="revelation-8-52"><span class="verse-num">8:52</span> <span class="verse-body">erubui enim petere regem pedites et equites in comitatu, tutelae gratia contra adversarios nostros.</span></p>
<p id="revelation-8-53"><span class="verse-num">8:53</span> <span class="verse-body">diximus enim regi, quoniam virtus Domini erit cum eis qui inquirunt eum in omni affectu.</span></p>
<p id="revelation-8-54"><span class="verse-num">8:54</span> <span class="verse-body">et iterum deprecati sumus Dominum Deum nostrum secundum haec, quem et propitium habuimus, et conpotes facti sumus Domini nostri.</span></p>
<p id="revelation-8-55"><span class="verse-num">8:55</span> <span class="verse-body">et separavi ex plebis praepositis et sacerdotibus templi viros duodecim, et Sedebian et Asamian et cum eis ex fratribus eorum viros decem.</span></p>
<p id="revelation-8-56"><span class="verse-num">8:56</span> <span class="verse-body">et adpendi eis argentum et aurum et vasa sacerdotalia domus Domini Dei nostri, quae donaverat rex et consiliarii eius et principes et omnis Israhel.</span></p>
<p id="revelation-8-57"><span class="verse-num">8:57</span> <span class="verse-body">et cum adpendissem, tradidi argenti talenta centum quinquaginta et vasa argentea talentorum centum et auri talenta centum</span></p>
<p id="revelation-8-58"><span class="verse-num">8:58</span> <span class="verse-body">et vasorum aureorum species viginti et vasa aerea de bono aeramento splendentia duodecim auri speciem reddentia.</span></p>
<p id="revelation-8-59"><span class="verse-num">8:59</span> <span class="verse-body">et dixi eis: et vos sancti estis Domino, et vasa quae sunt sancta et aurum et argentum votum est Domino Deo patrum nostrorum.</span></p>
<p id="revelation-8-60"><span class="verse-num">8:60</span> <span class="verse-body">vigilate et custodite, donec tradatis ex plebis praepositis et sacerdotibus et Levitis et principibus civitatum Israhel in Hierusalem in pastoforio domus Domini Dei nostri.</span></p>
<p id="revelation-8-61"><span class="verse-num">8:61</span> <span class="verse-body">et hii qui susceperunt sacerdotes et Levitae aurum et argentum et vasa quae erant in Hierusalem intulerunt in templum Domini.</span></p>
<p id="revelation-8-62"><span class="verse-num">8:62</span> <span class="verse-body">et promovimus a fluvio Thia die duodecima mensis primi, usquequo introivimus in Hierusalem secundum potentem manum Domini Dei nostri, quae super nos erat et liberavit nos ab omnibus inimicis nostris; et venimus in Hierusalem.</span></p>
<p id="revelation-8-63"><span class="verse-num">8:63</span> <span class="verse-body">et cum factus fuisset tertius dies, quarta autem die ponderatum aurum et argentum traditum est in domo Domini Dei nostri Marimoth filio Iori sacerdoti.</span></p>
<p id="revelation-8-64"><span class="verse-num">8:64</span> <span class="verse-body">et cum ipso erat Eleazar filius Finees, et erant cum ipsis Iosabdus filius Iesu et Moedias Banni filius Levitae. ad numerum et ad pondus universa</span></p>
<p id="revelation-8-65"><span class="verse-num">8:65</span> <span class="verse-body">et scriptum est pondus ipsorum eadem hora.</span></p>
<p id="revelation-8-66"><span class="verse-num">8:66</span> <span class="verse-body">qui autem venerunt ex captivitate, obtulerunt sacrificium Domini Israhel tauros duodecim pro omni Israhel arietes octoginta sex,</span></p>
<p id="revelation-8-67"><span class="verse-num">8:67</span> <span class="verse-body">agnos septuaginta duos, hircos pro peccato duodecim, et pro salute vaccas duodecim, omnia sacrificium Domini.</span></p>
<p id="revelation-8-68"><span class="verse-num">8:68</span> <span class="verse-body">et relegerunt praecepta regis regalibus dispensatoribus et subregulis Coelensyriae et Foenicis, et honorificaverunt gentem et templum Domini.</span></p>
<p id="revelation-8-69"><span class="verse-num">8:69</span> <span class="verse-body">et consummatis his accesserunt ad me praepositi dicentes: non segregaverunt genus Israhel et principes et sacerdotes et Levitae</span></p>
<p id="revelation-8-70"><span class="verse-num">8:70</span> <span class="verse-body">et alienigenae gentes et nationes terrae inmunditias suas a Chananeis et Hettheis et Ferezeis et Iebuseis et Moabitis et Aegyptiis et Idumeis.</span></p>
<p id="revelation-8-71"><span class="verse-num">8:71</span> <span class="verse-body">coniuncti enim sunt filiabus eorum et ipsi et filii eorum, et commixtum est semen sanctum alienigenis gentibus terrae; et participes erant praepositi et magistratus iniquitatis huius ab initio ipsius rei.</span></p>
<p id="revelation-8-72"><span class="verse-num">8:72</span> <span class="verse-body">et mox ut audivi ista, conscidi vestimenta et sacram tunicam, et lacerans capillos capitis et barbam sedi dolens et maestus.</span></p>
<p id="revelation-8-73"><span class="verse-num">8:73</span> <span class="verse-body">et convenerunt ad me quotquot tunc movebantur in verbo Domini Dei Israhel, me lugente super iniquitatem istam. et sedebam tristis usque ad vespertinum sacrificium.</span></p>
<p id="revelation-8-74"><span class="verse-num">8:74</span> <span class="verse-body">et surgens a ieiunio, conscissa habens vestimenta et sacram tunicam, ingeniculans et extendens manus ad Dominum</span></p>
<p id="revelation-8-75"><span class="verse-num">8:75</span> <span class="verse-body">dicebam: Domine, confusus sum et reveritus sum ante faciem tuam.</span></p>
<p id="revelation-8-76"><span class="verse-num">8:76</span> <span class="verse-body">peccata enim nostra multiplicata sunt super capita nostra, et iniquitates nostrae exaltatae sunt usque ad caelum,</span></p>
<p id="revelation-8-77"><span class="verse-num">8:77</span> <span class="verse-body">quoniam a temporibus patrum nostrorum sumus in magno peccato usque in hunc diem.</span></p>
<p id="revelation-8-78"><span class="verse-num">8:78</span> <span class="verse-body">et propter peccata nostra et patrum nostrorum sumus traditi cum fratribus nostris et cum sacerdotibus nostris regibus terrae in gladium et captivitatem et depraedationem cum confusione usque in hodiernum diem.</span></p>
<p id="revelation-8-79"><span class="verse-num">8:79</span> <span class="verse-body">et nunc quantum est quod contigit nobis misericordia abs te, Domine Deus, derelinquere nobis radicem et nomen in locum sanctificationis tuae,</span></p>
<p id="revelation-8-80"><span class="verse-num">8:80</span> <span class="verse-body">detegere luminare nostrum in domo Domini Dei nostri, dare nobis cibum in tempore servitutis nostrae.</span></p>
<p id="revelation-8-81"><span class="verse-num">8:81</span> <span class="verse-body">et cum serviremus, non sumus derelicti a Domino Deo nostro, sed constituit nos in gratia penes reges Persarum, dare nobis cibum</span></p>
<p id="revelation-8-82"><span class="verse-num">8:82</span> <span class="verse-body">et clarificare templum Domini nostri et aedificare deserta Sion, dare nobis stabilitatem in Iudaea et in Hierusalem.</span></p>
<p id="revelation-8-83"><span class="verse-num">8:83</span> <span class="verse-body">et nunc quid dicemus, Domine, habentes haec? transgressi enim sumus praecepta tua, quae dedisti in manus puerorum tuorum prophetarum</span></p>
<p id="revelation-8-84"><span class="verse-num">8:84</span> <span class="verse-body">dicens quoniam terra, in quam introistis possidere hereditatem eius, terra polluta est coinquinationibus alienigenarum terrae, et inmunditiae illorum repleverunt eam totam inmunditia sua.</span></p>
<p id="revelation-8-85"><span class="verse-num">8:85</span> <span class="verse-body">et nunc filias vestras non coniungetis filiis illorum, et filias eorum non accipietis filiis vestris.</span></p>
<p id="revelation-8-86"><span class="verse-num">8:86</span> <span class="verse-body">et non inquiretis pacem habere cum illis omni tempore, ut invalescentes manducetis optima terrae, et hereditatem distribuatis filiis vestris usque in aevum.</span></p>
<p id="revelation-8-87"><span class="verse-num">8:87</span> <span class="verse-body">et quae contingunt nobis, omnia fiunt propter opera nostra maligna et magna peccata nostra.</span></p>
<p id="revelation-8-88"><span class="verse-num">8:88</span> <span class="verse-body">et dedisti nobis talem radicem, et rursum reversi sumus transgredi legitima tua, uti commisceremur inmunditiae alienigenarum gentium terrae huius.</span></p>
<p id="revelation-8-89"><span class="verse-num">8:89</span> <span class="verse-body">nonne irasceris nobis perdere nos, quoadusque non relinquatur radix et nomen nostrum?</span></p>
<p id="revelation-8-90"><span class="verse-num">8:90</span> <span class="verse-body">Domine Deus Israhel, verax es; derelicta enim est radix usque in hodiernum diem,</span></p>
<p id="revelation-8-91"><span class="verse-num">8:91</span> <span class="verse-body">ecce nunc sumus in conspectu tuo in iniquitatibus nostris; non est enim adhuc stare ante te in his.</span></p>
<p id="revelation-8-92"><span class="verse-num">8:92</span> <span class="verse-body">et cum adorando confiteretur Ezras flens humi prostratus ante templum, congregati sunt ante eum ex Hierusalem turba magna valde, viri et mulieres et iuvenes et iuvenculae. fletus enim erat magnus in ipsa multitudine.</span></p>
<p id="revelation-8-93"><span class="verse-num">8:93</span> <span class="verse-body">et cum clamasset Iechonias Ieeli ex filiis Israhel, dixit Ezrae: nos in Dominum peccavimus, quod conlocavimus nobis in matrimonium mulieres alienigenas ex gentibus terrae.</span></p>
<p id="revelation-8-94"><span class="verse-num">8:94</span> <span class="verse-body">et nunc est super omnem Israhel. in his ergo sit iusiurandum ad Dominum, expellere omnes uxores nostras quae ex alienigenis sunt cum filiis earum,</span></p>
<p id="revelation-8-95"><span class="verse-num">8:95</span> <span class="verse-body">sicut tibi decretum est a maioribus secundum legem Domini. exsurgens explica,</span></p>
<p id="revelation-8-96"><span class="verse-num">8:96</span> <span class="verse-body">ad te enim spectat hoc negotium, et nos tecum sumus. viriliter fac.</span></p>
<p id="revelation-8-97"><span class="verse-num">8:97</span> <span class="verse-body">et exsurgens Ezras adiuravit principes sacerdotum et Levitas et omnem Israhel facere secundum haec, et iuraverunt. __________________________________________________________________</span></p>
<h2 id="revelation-ch-9">Chapter 9</h2>
<p class="verses"><a href="#revelation-9-1">1</a> <a href="#revelation-9-2">2</a> <a href="#revelation-9-3">3</a> <a href="#revelation-9-4">4</a> <a href="#revelation-9-5">5</a> <a href="#revelation-9-6">6</a> <a href="#revelation-9-7">7</a> <a href="#revelation-9-8">8</a> <a href="#revelation-9-9">9</a> <a href="#revelation-9-10">10</a> <a href="#revelation-9-11">11</a> <a href="#revelation-9-12">12</a> <a href="#revelation-9-13">13</a> <a href="#revelation-9-14">14</a> <a href="#revelation-9-15">15</a> <a href="#revelation-9-16">16</a> <a href="#revelation-9-17">17</a> <a href="#revelation-9-18">18</a> <a href="#revelation-9-19">19</a> <a href="#revelation-9-20">20</a> <a href="#revelation-9-21">21</a> <a href="#revelation-9-22">22</a> <a href="#revelation-9-23">23</a> <a href="#revelation-9-24">24</a> <a href="#revelation-9-25">25</a> <a href="#revelation-9-26">26</a> <a href="#revelation-9-27">27</a> <a href="#revelation-9-28">28</a> <a href="#revelation-9-29">29</a> <a href="#revelation-9-30">30</a> <a href="#revelation-9-31">31</a> <a href="#revelation-9-32">32</a> <a href="#revelation-9-33">33</a> <a href="#revelation-9-34">34</a> <a href="#revelation-9-35">35</a> <a href="#revelation-9-36">36</a> <a href="#revelation-9-37">37</a> <a href="#revelation-9-38">38</a> <a href="#revelation-9-39">39</a> <a href="#revelation-9-40">40</a> <a href="#revelation-9-41">41</a> <a href="#revelation-9-42">42</a> <a href="#revelation-9-43">43</a> <a href="#revelation-9-44">44</a> <a href="#revelation-9-45">45</a> <a href="#revelation-9-46">46</a> <a href="#revelation-9-47">47</a> <a href="#revelation-9-48">48</a> <a href="#revelation-9-49">49</a> <a href="#revelation-9-50">50</a> <a href="#revelation-9-51">51</a> <a href="#revelation-9-52">52</a> <a href="#revelation-9-53">53</a> <a href="#revelation-9-54">54</a> <a href="#revelation-9-55">55</a></p>
<p id="revelation-9-1"><span class="verse-num">9:1</span> <span class="verse-body">et exsurgens Ezras ab ante atrium templi, abiit in pastoforium Ionathae filii Nasibi.</span></p>
<p id="revelation-9-2"><span class="verse-num">9:2</span> <span class="verse-body">et hospitatus illic, non gustavit panem nec aquam bibit, lugens super iniquitates multitudinis.</span></p>
<p id="revelation-9-3"><span class="verse-num">9:3</span> <span class="verse-body">et facta est praedicatio in omni Iudaea et in Hierusalem omnibus qui erant ex captivitate congregari in Hierusalem</span></p>
<p id="revelation-9-4"><span class="verse-num">9:4</span> <span class="verse-body">et quicumque non occurrerit biduo aut triduo diei secundum iudicium adsidentium seniorum, tollentur facultates eius, et ipse alienus iudicabitur a multitudine captivitatis.</span></p>
<p id="revelation-9-5"><span class="verse-num">9:5</span> <span class="verse-body">et congregati sunt omnes qui erant ex tribu Iuda et Beniamin in tribus diebus in Hierusalem; hic mensis est nonus, vicesima mensis.</span></p>
<p id="revelation-9-6"><span class="verse-num">9:6</span> <span class="verse-body">et adsedit omnis multitudo in area templi, trementes propter hiemem praesentem.</span></p>
<p id="revelation-9-7"><span class="verse-num">9:7</span> <span class="verse-body">et exsurgens Ezras dixit illis: vos inique fecistis conlocando vobis in matrimonium uxores alienigenas, ut adderetis ad peccata Israhel.</span></p>
<p id="revelation-9-8"><span class="verse-num">9:8</span> <span class="verse-body">et nunc date confessionem et magnificentiam Domino Deo patrum nostrorum,</span></p>
<p id="revelation-9-9"><span class="verse-num">9:9</span> <span class="verse-body">et perficite voluntatem ipsius et discedite a gentibus terrae et ab uxoribus alienigenis.</span></p>
<p id="revelation-9-10"><span class="verse-num">9:10</span> <span class="verse-body">et clamavit omnis multitudo et dixerunt magna voce: sicut dixisti faciemus.</span></p>
<p id="revelation-9-11"><span class="verse-num">9:11</span> <span class="verse-body">sed quoniam multitudo magna est, et tempus hiberni est et non possumus in subdiali parte stare, et hoc opus non est nobis unius diei neque bidui, multum in his peccavimus,</span></p>
<p id="revelation-9-12"><span class="verse-num">9:12</span> <span class="verse-body">stent praepositi multitudinis et omnes qui nobiscum inhabitant et quotquot habent apud se uxores alienigenas,</span></p>
<p id="revelation-9-13"><span class="verse-num">9:13</span> <span class="verse-body">et adsistant accepto tempore et ex omni loco presbyteri et iudices, usquequo solvant iram Domini negotii huius.</span></p>
<p id="revelation-9-14"><span class="verse-num">9:14</span> <span class="verse-body">Ionatha $W!c autem filius Ezeli et Ozias Thochani susceperunt secundum haec, et Bosoramus et Levis et Sabbatheus simul cooperati sunt cum illis.</span></p>
<p id="revelation-9-15"><span class="verse-num">9:15</span> <span class="verse-body">et fecerunt secundum haec omnia universi qui erant ex captivitate.</span></p>
<p id="revelation-9-16"><span class="verse-num">9:16</span> <span class="verse-body">et elegit sibi viros Ezras sacerdos, principes magnos de patribus eorum secundum nomina, et consederunt novilunio mensis decimi examinare negotium istud.</span></p>
<p id="revelation-9-17"><span class="verse-num">9:17</span> <span class="verse-body">et determinatum est de viris qui habebant uxores alienigenas usque ad neomenia primi mensis.</span></p>
<p id="revelation-9-18"><span class="verse-num">9:18</span> <span class="verse-body">et inventi sunt ex sacerdotibus commixti qui habebant alienigenas uxores:</span></p>
<p id="revelation-9-19"><span class="verse-num">9:19</span> <span class="verse-body">ex filiis Iesu filii Iosedech et fratribus eius Maseas et Eliezerus et Ioribus et Ioadeus.</span></p>
<p id="revelation-9-20"><span class="verse-num">9:20</span> <span class="verse-body">et iniecerunt manus, ut expellerent uxores suas, et ad litandum in exoratione arietem pro ignorantia sua.</span></p>
<p id="revelation-9-21"><span class="verse-num">9:21</span> <span class="verse-body">et ex filiis Emmeri Masseas et Esses et Ieel et Azarias.</span></p>
<p id="revelation-9-22"><span class="verse-num">9:22</span> <span class="verse-body">et ex filiis Fosor Elionia, Assias, Ismahelus et Nathanaelus, Ioceddeus et Talsas.</span></p>
<p id="revelation-9-23"><span class="verse-num">9:23</span> <span class="verse-body">et ex Levitis Iozabdus et Semeis et Colius et Calitas et Fatheas et Coluas et Elionas.</span></p>
<p id="revelation-9-24"><span class="verse-num">9:24</span> <span class="verse-body">ex sacris cantoribus Eliasubus Zaccurus.</span></p>
<p id="revelation-9-25"><span class="verse-num">9:25</span> <span class="verse-body">ex ostiariis Sallumus et Tolbanes.</span></p>
<p id="revelation-9-26"><span class="verse-num">9:26</span> <span class="verse-body">et ex Israhel: ex filiis Foroos Ieremias et Ieddias et Melchias et Mielus et Eleazarus et Iemmebias et Baninas.</span></p>
<p id="revelation-9-27"><span class="verse-num">9:27</span> <span class="verse-body">et ex filiis Iolam Mamthanias et Zaccharias, Iezrelus et Iobdius et Herimoth et Helias.</span></p>
<p id="revelation-9-28"><span class="verse-num">9:28</span> <span class="verse-body">et ex filiis Zathom Eliadas et Eliasimus et Othias et Larimoth et Zabdus et Zebedias.</span></p>
<p id="revelation-9-29"><span class="verse-num">9:29</span> <span class="verse-body">et ex filiis Bebe Iohannes et Ananias et Zabdias et Emethis.</span></p>
<p id="revelation-9-30"><span class="verse-num">9:30</span> <span class="verse-body">et ex filiis Banni Olamus et Malluchus et Ieddaeus et Iasub et Asubus et Hierimoth.</span></p>
<p id="revelation-9-31"><span class="verse-num">9:31</span> <span class="verse-body">et ex filiis Addin Naathus et Moosias et Calchurus et Raanas et Baseas, Mathathias et Beseel et Bonnus et Manasses.</span></p>
<p id="revelation-9-32"><span class="verse-num">9:32</span> <span class="verse-body">et ex filiis Nuae Noneas et Aseas et Melchias et Sameas et Simon, Beniamin et Malchus et Marras.</span></p>
<p id="revelation-9-33"><span class="verse-num">9:33</span> <span class="verse-body">et ex filiis Asom Carianeus, Mathathias et Bannus et Elifalat et Manasses et Semei.</span></p>
<p id="revelation-9-34"><span class="verse-num">9:34</span> <span class="verse-body">et ex filiis Banni Ieremias et Moodias et Abramus et Ioel et Baneas et Pelias et Ionas et Marimoth et Eliasib et Mathaneus et Eliasis et Zorisas et Diaelus et Samedius et Sambris et Iosephus.</span></p>
<p id="revelation-9-35"><span class="verse-num">9:35</span> <span class="verse-body">et ex filiis Nobaei Idaelus et Mathathias et Sabadus et Zetheda Sednu et Iessei Baneas.</span></p>
<p id="revelation-9-36"><span class="verse-num">9:36</span> <span class="verse-body">omnes isti coniunxerunt sibi uxores alienigenas, et dimiserunt eas cum filiis.</span></p>
<p id="revelation-9-37"><span class="verse-num">9:37</span> <span class="verse-body">et inhabitaverunt sacerdotes et Levitae et qui erant ex Israhel in Hierusalem et in tota regione una novilunio mensis septimi, et erant filii Israhel in commorationibus suis.</span></p>
<p id="revelation-9-38"><span class="verse-num">9:38</span> <span class="verse-body">et congregata est omnis multitudo simul in aream quae est ab oriente portae sacrae.</span></p>
<p id="revelation-9-39"><span class="verse-num">9:39</span> <span class="verse-body">et dixerunt Ezrae pontifici et lectori, ut adferret legem Moysi quae tradita est a Domino Deo Israhel.</span></p>
<p id="revelation-9-40"><span class="verse-num">9:40</span> <span class="verse-body">et adtulit Ezras pontifex legem omni multitudini eorum a viro usque ad mulierem et omnibus sacerdotibus, audire legem novilunio mensis septimi.</span></p>
<p id="revelation-9-41"><span class="verse-num">9:41</span> <span class="verse-body">et legebat in area quae est ante sacram portam templi a prima luce usque ad vesperam coram viris et mulieribus, et dederunt omnes sensum ad legem.</span></p>
<p id="revelation-9-42"><span class="verse-num">9:42</span> <span class="verse-body">et stetit Ezras sacerdos et lector legis super ligneum tribunal quod fabricatum erat.</span></p>
<p id="revelation-9-43"><span class="verse-num">9:43</span> <span class="verse-body">et steterunt ad eum Mathathias, Samus, Ananias, Azarias, Urias, Ezechias, et Balsamus ad dexteram,</span></p>
<p id="revelation-9-44"><span class="verse-num">9:44</span> <span class="verse-body">et ad sinistram Faldeus, Misael, Malachias, Abustassabus, Nabadias et Zaccharias</span></p>
<p id="revelation-9-45"><span class="verse-num">9:45</span> <span class="verse-body">et adsumpsit Ezras librum coram omni multitudine praesidebat enim in gloria in conspectu omnium.</span></p>
<p id="revelation-9-46"><span class="verse-num">9:46</span> <span class="verse-body">et cum absolvisset legem, omnes recti steterunt. et benedixit Ezras Dominum Deum altissimum, Deum Sabaoth omnipotentem.</span></p>
<p id="revelation-9-47"><span class="verse-num">9:47</span> <span class="verse-body">et respondit omnis populus: amen. et elevatis susum manibus procidentes in terram adoraverunt Dominum.</span></p>
<p id="revelation-9-48"><span class="verse-num">9:48</span> <span class="verse-body">Iesus et Banaeus et Sarabias et Iadinus et Accubus et Sabbateus et Calites et Azarias et Ioradus et Ananias et Filias, Levitae</span></p>
<p id="revelation-9-49"><span class="verse-num">9:49</span> <span class="verse-body">qui docebant legem Domini et in multitudine legebant legem Domini, et praeferebant singuli eos qui intellegebant lectionem.</span></p>
<p id="revelation-9-50"><span class="verse-num">9:50</span> <span class="verse-body">et dixit Attarates Ezrae pontifici et lectori et Levitis qui docebant multitudinem</span></p>
<p id="revelation-9-51"><span class="verse-num">9:51</span> <span class="verse-body">dicens: dies hic est sanctus Domino. et omnes flebant, cum audissent legem.</span></p>
<p id="revelation-9-52"><span class="verse-num">9:52</span> <span class="verse-body">digressi ergo manducate pinguissima quaeque et bibite dulcissima quaeque et mittite munera his qui non habent.</span></p>
<p id="revelation-9-53"><span class="verse-num">9:53</span> <span class="verse-body">sanctus est enim dies Domini, et nolite maesti esse, Dominus enim clarificavit vos.</span></p>
<p id="revelation-9-54"><span class="verse-num">9:54</span> <span class="verse-body">et Levitae denuntiabant in publico omnibus dicentes: dies hic sanctus est, nolite maesti esse.</span></p>
<p id="revelation-9-55"><span class="verse-num">9:55</span> <span class="verse-body">et abierunt omnes manducare et bibere et epulari et dare munera his qui non habent ut epulentur. magnifice enim sunt exaltati verbis quibus edocti sunt. __________________________________________________________________ 2 Esdras __________________________________________________________________</span></p>
<h2 id="revelation-ch-1">Chapter 1</h2>
<p class="verses"><a href="#revelation-1-1">1</a> <a href="#revelation-1-2">2</a> <a href="#revelation-1-3">3</a> <a href="#revelation-1-4">4</a> <a href="#revelation-1-5">5</a> <a href="#revelation-1-6">6</a> <a href="#revelation-1-7">7</a> <a href="#revelation-1-8">8</a> <a href="#revelation-1-9">9</a> <a href="#revelation-1-10">10</a> <a href="#revelation-1-11">11</a> <a href="#revelation-1-12">12</a> <a href="#revelation-1-13">13</a> <a href="#revelation-1-14">14</a> <a href="#revelation-1-15">15</a> <a href="#revelation-1-16">16</a> <a href="#revelation-1-17">17</a> <a href="#revelation-1-18">18</a> <a href="#revelation-1-19">19</a> <a href="#revelation-1-20">20</a> <a href="#revelation-1-21">21</a> <a href="#revelation-1-22">22</a> <a href="#revelation-1-23">23</a> <a href="#revelation-1-24">24</a> <a href="#revelation-1-25">25</a> <a href="#revelation-1-26">26</a> <a href="#revelation-1-27">27</a> <a href="#revelation-1-28">28</a> <a href="#revelation-1-29">29</a> <a href="#revelation-1-30">30</a> <a href="#revelation-1-31">31</a> <a href="#revelation-1-32">32</a> <a href="#revelation-1-33">33</a> <a href="#revelation-1-34">34</a> <a href="#revelation-1-35">35</a> <a href="#revelation-1-36">36</a> <a href="#revelation-1-37">37</a> <a href="#revelation-1-38">38</a> <a href="#revelation-1-39">39</a> <a href="#revelation-1-40">40</a></p>
<p id="revelation-1-1"><span class="verse-num">1:1</span> <span class="verse-body">liber Ezrae prophetae, filii Sarei, filii Azarei, filii Helchiae, filii Salame, filii Sadoch, filii Acitob,</span></p>
<p id="revelation-1-2"><span class="verse-num">1:2</span> <span class="verse-body">filii Achiae, filii Finees, filii Heli, filii Ameriae, filii Aziei, filii Marimoth, filii Arna, filii Oziae, filii Borith, filii Abissei, filii Finees, filii Eleazar,</span></p>
<p id="revelation-1-3"><span class="verse-num">1:3</span> <span class="verse-body">filii Aaron ex tribu Levi, qui fuit captivus in regione Medorum, in regno Artaxersis regis Persarum.</span></p>
<p id="revelation-1-4"><span class="verse-num">1:4</span> <span class="verse-body">et factum est verbum Domini ad me dicens:</span></p>
<p id="revelation-1-5"><span class="verse-num">1:5</span> <span class="verse-body">vade adnuntia populo meo facinora ipsorum et filiis eorum iniquitates quas in me admiserunt, ut nuntient filiis filiorum suorum,</span></p>
<p id="revelation-1-6"><span class="verse-num">1:6</span> <span class="verse-body">quia peccata parentum illorum in illis creverunt; obliti enim me sacrificaverunt diis alienis.</span></p>
<p id="revelation-1-7"><span class="verse-num">1:7</span> <span class="verse-body">nonne ego eos eduxi de terra Aegypti de domo servitutis? ipsi autem inritaverunt me et consilia mea spreverunt.</span></p>
<p id="revelation-1-8"><span class="verse-num">1:8</span> <span class="verse-body">tu autem excute comam capitis tui et proice omnia mala super illos, quoniam non oboedierunt legi meae; populus autem indisciplinatus.</span></p>
<p id="revelation-1-9"><span class="verse-num">1:9</span> <span class="verse-body">usquequo eos sustinebo, quibus tanta beneficia contuli?</span></p>
<p id="revelation-1-10"><span class="verse-num">1:10</span> <span class="verse-body">reges multos propter eos subverti, Pharaonem cum pueris suis et omnem exercitum eius percussi.</span></p>
<p id="revelation-1-11"><span class="verse-num">1:11</span> <span class="verse-body">omnes gentes a facie eorum perdidi et in oriente provinciarum duarum populos Tyri et Sidonis dissipavi et omnes adversarios eorum interfeci.</span></p>
<p id="revelation-1-12"><span class="verse-num">1:12</span> <span class="verse-body">tu vero loquere ad eos dicens: haec dicit Dominus:</span></p>
<p id="revelation-1-13"><span class="verse-num">1:13</span> <span class="verse-body">nempe ego vos mare traieci et plateas vobis in invio munitas exhibui; ducem vobis dedi Moysen et Aaron sacerdotem.</span></p>
<p id="revelation-1-14"><span class="verse-num">1:14</span> <span class="verse-body">lucem vobis per columnam ignis praestiti et magna mirabilia feci in vobis. vos autem mei obliti estis, dicit Dominus.</span></p>
<p id="revelation-1-15"><span class="verse-num">1:15</span> <span class="verse-body">haec dicit Dominus omnipotens: coturnix vobis in signo fuit, castra vobis ad tutelam dedi, et illic murmurastis.</span></p>
<p id="revelation-1-16"><span class="verse-num">1:16</span> <span class="verse-body">et non triumphastis in nomine meo de perditione inimicorum vestrorum, sed adhuc nunc usque murmuratis.</span></p>
<p id="revelation-1-17"><span class="verse-num">1:17</span> <span class="verse-body">ubi sunt beneficia quae praestiti vobis? nonne in deserto cum esuriretis et sitiretis proclamastis ad me</span></p>
<p id="revelation-1-18"><span class="verse-num">1:18</span> <span class="verse-body">dicentes: ut quid nos in desertum istud adduxisti interficere nos? melius nobis fuerat servire Agyptiis quam mori in deserto hoc.</span></p>
<p id="revelation-1-19"><span class="verse-num">1:19</span> <span class="verse-body">ego dolui gemitos vestros et dedi mannam vobis in escam, panem angelorum manducastis.</span></p>
<p id="revelation-1-20"><span class="verse-num">1:20</span> <span class="verse-body">nonne cum sitiretis petram excidi, et fluxerunt aquae in satietatem? propter aestus folia arborum vos texi.</span></p>
<p id="revelation-1-21"><span class="verse-num">1:21</span> <span class="verse-body">divisi vobis terras pingues, Chananeos et Ferezeos et Philistheos a facie vestra proieci. quid faciam vobis adhuc? dicit Dominus.</span></p>
<p id="revelation-1-22"><span class="verse-num">1:22</span> <span class="verse-body">haec dicit Dominus omnipotens: in deserto cum essetis in flumine amaro sitientes et blasphemantes nomen meum,</span></p>
<p id="revelation-1-23"><span class="verse-num">1:23</span> <span class="verse-body">non ignem vobis pro blasphemiis dedi, sed mittens lignum in aqua dulce feci flumen.</span></p>
<p id="revelation-1-24"><span class="verse-num">1:24</span> <span class="verse-body">quid tibi faciam, Iacob? noluisti me obaudire, Iuda. transferam me ad alias gentes et dabo eis nomen meum, ut custodiant legitima mea.</span></p>
<p id="revelation-1-25"><span class="verse-num">1:25</span> <span class="verse-body">quoniam me dereliquistis, et ego vos derelinquam; petentibus vobis a me misericordiam, non miserebor vestri.</span></p>
<p id="revelation-1-26"><span class="verse-num">1:26</span> <span class="verse-body">quando invocabitis me, ego non exaudiam vos. maculastis enim manus vestras sanguine, et pedes vestri impigri sunt ad committenda homicidia.</span></p>
<p id="revelation-1-27"><span class="verse-num">1:27</span> <span class="verse-body">non quasi me dereliquistis, sed vos ipsos, dicit Dominus.</span></p>
<p id="revelation-1-28"><span class="verse-num">1:28</span> <span class="verse-body">haec dicit Dominus omnipotens: nonne ego vos rogavi ut pater filios et ut mater filias et nutrix parvulos suos.</span></p>
<p id="revelation-1-29"><span class="verse-num">1:29</span> <span class="verse-body">ut essetis mihi in populo et ego vobis in Deum, et vos mihi in filios et ego vobis in patrem?</span></p>
<p id="revelation-1-30"><span class="verse-num">1:30</span> <span class="verse-body">ita vos collegi ut gallina filios suos sub alas suas. modo autem quid faciam vobis? proiciam vos a facie mea.</span></p>
<p id="revelation-1-31"><span class="verse-num">1:31</span> <span class="verse-body">oblationes mihi cum obtuleritis, avertam faciem meam a vobis; dies enim festos vestros et neomenias et circumcisiones carnis repudiavi.</span></p>
<p id="revelation-1-32"><span class="verse-num">1:32</span> <span class="verse-body">ego misi pueros meos prophetas ad vos, quos acceptos interfecistis et laniastis corpora illorum, quorum sanguinem exquiram, dicit Dominus.</span></p>
<p id="revelation-1-33"><span class="verse-num">1:33</span> <span class="verse-body">haec dicit Dominus omnipotens: domus vestra deserta est, proiciam vos sicut ventus stipulam.</span></p>
<p id="revelation-1-34"><span class="verse-num">1:34</span> <span class="verse-body">et filii procreationem non facient, quoniam mandatum meum vobiscum neglexerunt et quod malum est coram me fecerunt.</span></p>
<p id="revelation-1-35"><span class="verse-num">1:35</span> <span class="verse-body">tradam domus vestras populo venienti. qui me non audientes credunt; quibus signa non ostendi, facient quae praecepi.</span></p>
<p id="revelation-1-36"><span class="verse-num">1:36</span> <span class="verse-body">prophetas non viderunt et memorabuntur antiquitatum eorum.</span></p>
<p id="revelation-1-37"><span class="verse-num">1:37</span> <span class="verse-body">testor populi venientis gratiam, cuius parvuli exultant cum laetitia, me non videntes oculis carnalibus, sed spiritu credent quae dixi.</span></p>
<p id="revelation-1-38"><span class="verse-num">1:38</span> <span class="verse-body">et nunc, pater, aspice cum gloria et vide populum venientem ab oriente.</span></p>
<p id="revelation-1-39"><span class="verse-num">1:39</span> <span class="verse-body">quibus dabo ducatum Abraham, Isaac et Iacob et Osee et Amos et Michae et Iohelis et Abdiae et Ionae</span></p>
<p id="revelation-1-40"><span class="verse-num">1:40</span> <span class="verse-body">et Naum et Abacuc, Sofoniae. Aggei, Zacchariae et Malachiae, qui et angelus Domini vocatus est. __________________________________________________________________</span></p>
<h2 id="revelation-ch-2">Chapter 2</h2>
<p class="verses"><a href="#revelation-2-1">1</a> <a href="#revelation-2-2">2</a> <a href="#revelation-2-3">3</a> <a href="#revelation-2-4">4</a> <a href="#revelation-2-5">5</a> <a href="#revelation-2-6">6</a> <a href="#revelation-2-7">7</a> <a href="#revelation-2-8">8</a> <a href="#revelation-2-9">9</a> <a href="#revelation-2-10">10</a> <a href="#revelation-2-11">11</a> <a href="#revelation-2-12">12</a> <a href="#revelation-2-13">13</a> <a href="#revelation-2-14">14</a> <a href="#revelation-2-15">15</a> <a href="#revelation-2-16">16</a> <a href="#revelation-2-17">17</a> <a href="#revelation-2-18">18</a> <a href="#revelation-2-19">19</a> <a href="#revelation-2-20">20</a> <a href="#revelation-2-21">21</a> <a href="#revelation-2-22">22</a> <a href="#revelation-2-23">23</a> <a href="#revelation-2-24">24</a> <a href="#revelation-2-25">25</a> <a href="#revelation-2-26">26</a> <a href="#revelation-2-27">27</a> <a href="#revelation-2-28">28</a> <a href="#revelation-2-29">29</a> <a href="#revelation-2-30">30</a> <a href="#revelation-2-31">31</a> <a href="#revelation-2-32">32</a> <a href="#revelation-2-33">33</a> <a href="#revelation-2-34">34</a> <a href="#revelation-2-35">35</a> <a href="#revelation-2-36">36</a> <a href="#revelation-2-37">37</a> <a href="#revelation-2-38">38</a> <a href="#revelation-2-39">39</a> <a href="#revelation-2-40">40</a> <a href="#revelation-2-41">41</a> <a href="#revelation-2-42">42</a> <a href="#revelation-2-43">43</a> <a href="#revelation-2-44">44</a> <a href="#revelation-2-45">45</a> <a href="#revelation-2-46">46</a> <a href="#revelation-2-47">47</a> <a href="#revelation-2-48">48</a></p>
<p id="revelation-2-1"><span class="verse-num">2:1</span> <span class="verse-body">haec dicit Dominus: ego eduxi populum istum de servitute, quibus mandata dedi per pueros meos prophetas, quos audire noluerunt, sed irrita fecerunt mea consilia.</span></p>
<p id="revelation-2-2"><span class="verse-num">2:2</span> <span class="verse-body">mater quae eos generavit dicit illis: ite, filii, quia ego vidua sum et derelicta.</span></p>
<p id="revelation-2-3"><span class="verse-num">2:3</span> <span class="verse-body">educavi vos cum laetitia et amisi vos cum luctu et tristitia, quoniam peccastis coram Domino Deo et quod malum est coram me fecistis.</span></p>
<p id="revelation-2-4"><span class="verse-num">2:4</span> <span class="verse-body">modo autem quid faciam vobis? ego enim vidua sum et derelicta. ite, filii, et petite a Domino misericordiam.</span></p>
<p id="revelation-2-5"><span class="verse-num">2:5</span> <span class="verse-body">ego autem te, pater, testem invoco super matrem filiorum, quia noluerunt testamentum meum servare,</span></p>
<p id="revelation-2-6"><span class="verse-num">2:6</span> <span class="verse-body">ut des eis confusionem et matrem eorum in direptionem, ne generatio eorum fiat.</span></p>
<p id="revelation-2-7"><span class="verse-num">2:7</span> <span class="verse-body">dispergantur in gentes, nomina eorum deleantur a terra, quoniam spreverunt testamentum meum.</span></p>
<p id="revelation-2-8"><span class="verse-num">2:8</span> <span class="verse-body">vae tibi, Assur, qui abscondis iniquos penes te. gens mala, memorare quid fecerim Sodomae et Gomorrae,</span></p>
<p id="revelation-2-9"><span class="verse-num">2:9</span> <span class="verse-body">quorum terra iacet in piceis glebis et aggeribus cinerum. sic dabo eos qui me non audierunt, dicit Dominus omnipotens.</span></p>
<p id="revelation-2-10"><span class="verse-num">2:10</span> <span class="verse-body">haec dicit Dominus ad Ezram: adnuntia populo meo, quoniam dabo eis regnum Hierusalem, quod daturus eram Israhel.</span></p>
<p id="revelation-2-11"><span class="verse-num">2:11</span> <span class="verse-body">et sumam mihi gloriam illorum et dabo eis tabernacula aeterna, quae praeparaveram illis.</span></p>
<p id="revelation-2-12"><span class="verse-num">2:12</span> <span class="verse-body">lignum vitae erit illis in odore unguenti, et non laborabunt neque fatigabuntur.</span></p>
<p id="revelation-2-13"><span class="verse-num">2:13</span> <span class="verse-body">ite et accipietis, rogate vobis dies paucos ut minorentur; iam paratum est vobis regnum, vigilate.</span></p>
<p id="revelation-2-14"><span class="verse-num">2:14</span> <span class="verse-body">testare testare, caelum et terram, omisi enim malum et creavi bonum, quia vivo ego, dicit Dominus.</span></p>
<p id="revelation-2-15"><span class="verse-num">2:15</span> <span class="verse-body">mater, conplectere filios tuos, educa illos cum laetitia sicut columba, confirma pedes eorum, quoniam te elegi, dicit Dominus.</span></p>
<p id="revelation-2-16"><span class="verse-num">2:16</span> <span class="verse-body">et resuscitabo mortuos de locis suis et de monumentis educam illos, quoniam cognovi nomen meum in illis.</span></p>
<p id="revelation-2-17"><span class="verse-num">2:17</span> <span class="verse-body">noli timere, mater filiorum, quoniam te elegi, dicit Dominus.</span></p>
<p id="revelation-2-18"><span class="verse-num">2:18</span> <span class="verse-body">mittam tibi adiutorium pueros meos Esaiam et Hieremiam, ad quorum consilium sanctificavi et paravi tibi arbores duodecim gravatas variis fructibus</span></p>
<p id="revelation-2-19"><span class="verse-num">2:19</span> <span class="verse-body">et totidem fontes fluentes lac et mel et montes inmensos septem habentes rosam et lilium, in quibus gaudio replebo filios tuos.</span></p>
<p id="revelation-2-20"><span class="verse-num">2:20</span> <span class="verse-body">viduam iustifica, pupillo iudica, egenti da, orfanum tuere, nudum vesti,</span></p>
<p id="revelation-2-21"><span class="verse-num">2:21</span> <span class="verse-body">confractum et debilem cura, claudum inridere noli, tutare mancum, et caecum ad visionem claritatis meae admitte,</span></p>
<p id="revelation-2-22"><span class="verse-num">2:22</span> <span class="verse-body">senem et iuvenem intra muros tuos serva,</span></p>
<p id="revelation-2-23"><span class="verse-num">2:23</span> <span class="verse-body">mortuos ubi inveneris signans commenda sepulchro, et dabo tibi primam sessionem in resurrectione mea.</span></p>
<p id="revelation-2-24"><span class="verse-num">2:24</span> <span class="verse-body">pausa et quiesce, populus meus, quia veniet requies tua.</span></p>
<p id="revelation-2-25"><span class="verse-num">2:25</span> <span class="verse-body">nutrix bona, nutri filios tuos, confirma pedes eorum.</span></p>
<p id="revelation-2-26"><span class="verse-num">2:26</span> <span class="verse-body">servos quos tibi dedi, nemo ex eis interiet, ego enim eos requiram de numero tuo.</span></p>
<p id="revelation-2-27"><span class="verse-num">2:27</span> <span class="verse-body">noli satagere, cum venerit enim dies pressurae et angustiae, alii plorabunt et tristes erunt, tu autem hilaris et copiosa eris.</span></p>
<p id="revelation-2-28"><span class="verse-num">2:28</span> <span class="verse-body">zelabunt gentes et nihil adversum te poterunt, dicit Dominus.</span></p>
<p id="revelation-2-29"><span class="verse-num">2:29</span> <span class="verse-body">manus meae tegent te, ne filii tui gehennam videant.</span></p>
<p id="revelation-2-30"><span class="verse-num">2:30</span> <span class="verse-body">iucundare, mater, cum filiis tuis, quia ego te eripiam, dicit Dominus.</span></p>
<p id="revelation-2-31"><span class="verse-num">2:31</span> <span class="verse-body">filios tuos dormientes memorare, quoniam ego eos educam de latibulis terrae et misericordiam cum illis faciam, quoniam misericors sum, dicit Dominus omnipotens.</span></p>
<p id="revelation-2-32"><span class="verse-num">2:32</span> <span class="verse-body">amplectere natos tuos usque dum venio et praedica illis misericordiam, quoniam exuberant fontes mei et gratia mea no A.</span></p>
<p id="revelation-2-33"><span class="verse-num">2:33</span> <span class="verse-body">ego Ezra accepi praeceptum a Domino in monte Horeb, ut irem ad Israhel. ad quos cum venirem, reprobaverunt me et respuerunt mandatum Domini.</span></p>
<p id="revelation-2-34"><span class="verse-num">2:34</span> <span class="verse-body">ideoque vobis dico, gentes quae auditis et intellegitis: expectate pastorem vestrum, requiem aeternitatis dabit vobis, quoniam in proximo est ille, qui in finem saeculi adveniet.</span></p>
<p id="revelation-2-35"><span class="verse-num">2:35</span> <span class="verse-body">parati estote ad praemia regni, quia lux perpetua lucebit vobis per aeternitatem temporis.</span></p>
<p id="revelation-2-36"><span class="verse-num">2:36</span> <span class="verse-body">fugite umbram saeculi huius, accipite iucunditatem gloriae vestrae. ego testor palam salvatorem meum.</span></p>
<p id="revelation-2-37"><span class="verse-num">2:37</span> <span class="verse-body">commendatum Domini accipite et iucundamini gratias agentes ei qui vos ad caelestia regna vocavit.</span></p>
<p id="revelation-2-38"><span class="verse-num">2:38</span> <span class="verse-body">surgite et state et videte numerum signatorum in convivio Domini.</span></p>
<p id="revelation-2-39"><span class="verse-num">2:39</span> <span class="verse-body">qui se de umbra saeculi transtulerunt, splendidas tunicas a Domino acceperunt.</span></p>
<p id="revelation-2-40"><span class="verse-num">2:40</span> <span class="verse-body">recipe, Sion, numerum tuum et conclude candidatos tuos, qui legem Domini conpleverunt.</span></p>
<p id="revelation-2-41"><span class="verse-num">2:41</span> <span class="verse-body">filiorum tuorum, quos optabas, plenus est numerus; roga imperium Domini, ut sanctificetur populus tuus, qui vocatus est ab initio.</span></p>
<p id="revelation-2-42"><span class="verse-num">2:42</span> <span class="verse-body">ego Ezra vidi in monte Sion turbam magnam, quam numerare non potui, et omnes canticis conlaudabant Dominum.</span></p>
<p id="revelation-2-43"><span class="verse-num">2:43</span> <span class="verse-body">et in medio eorum erat iuvenis statura celsus, eminentior omnibus illis, et singulis eorum capitibus inponebat coronas, et magis exaltabatur; ego autem miraculo tenebar.</span></p>
<p id="revelation-2-44"><span class="verse-num">2:44</span> <span class="verse-body">tunc interrogavi angelum et dixi: qui sunt hii, domine?</span></p>
<p id="revelation-2-45"><span class="verse-num">2:45</span> <span class="verse-body">qui respondens dixit mihi: hii sunt qui mortalem tunicam deposuerunt et inmortalem sumpserunt et confessi sunt nomen Dei; modo coronantur et accipiunt palmas.</span></p>
<p id="revelation-2-46"><span class="verse-num">2:46</span> <span class="verse-body">et dixi ad angelum: ille iuvenis quis est, qui eis coronas inponit et palmas in manus tradit?</span></p>
<p id="revelation-2-47"><span class="verse-num">2:47</span> <span class="verse-body">qui respondens dixit mihi: ipse est Filius Dei, quem in saeculo confessi sunt. ego autem magnificare eos coepi, qui fortiter pro nomine Domini steterunt.</span></p>
<p id="revelation-2-48"><span class="verse-num">2:48</span> <span class="verse-body">tunc dixit mihi angelus: vade et adnuntia populo meo, qualia et quanta mirabilia Domini Dei vidisti. __________________________________________________________________</span></p>
<h2 id="revelation-ch-3">Chapter 3</h2>
<p class="verses"><a href="#revelation-3-1">1</a> <a href="#revelation-3-2">2</a> <a href="#revelation-3-3">3</a> <a href="#revelation-3-4">4</a> <a href="#revelation-3-5">5</a> <a href="#revelation-3-6">6</a> <a href="#revelation-3-7">7</a> <a href="#revelation-3-8">8</a> <a href="#revelation-3-9">9</a> <a href="#revelation-3-10">10</a> <a href="#revelation-3-11">11</a> <a href="#revelation-3-12">12</a> <a href="#revelation-3-13">13</a> <a href="#revelation-3-14">14</a> <a href="#revelation-3-15">15</a> <a href="#revelation-3-16">16</a> <a href="#revelation-3-17">17</a> <a href="#revelation-3-18">18</a> <a href="#revelation-3-19">19</a> <a href="#revelation-3-20">20</a> <a href="#revelation-3-21">21</a> <a href="#revelation-3-22">22</a> <a href="#revelation-3-23">23</a> <a href="#revelation-3-24">24</a> <a href="#revelation-3-25">25</a> <a href="#revelation-3-26">26</a> <a href="#revelation-3-27">27</a> <a href="#revelation-3-28">28</a> <a href="#revelation-3-29">29</a> <a href="#revelation-3-30">30</a> <a href="#revelation-3-31">31</a> <a href="#revelation-3-32">32</a> <a href="#revelation-3-33">33</a> <a href="#revelation-3-34">34</a> <a href="#revelation-3-35">35</a> <a href="#revelation-3-36">36</a></p>
<p id="revelation-3-1"><span class="verse-num">3:1</span> <span class="verse-body">anno tricesimo ruinae civitatis eram in Babylone, ego Salathihel qui et Ezras, et conturbatus sum super cubili meo recumbens, et cogitationes meae ascendebant super cor meum,</span></p>
<p id="revelation-3-2"><span class="verse-num">3:2</span> <span class="verse-body">quoniam vidi desertionem Sion et abundantiam eorum qui habitabant in Babylone.</span></p>
<p id="revelation-3-3"><span class="verse-num">3:3</span> <span class="verse-body">et ventilatus est spiritus meus valde, et coepi loqui ad Altissimum verba timorata,</span></p>
<p id="revelation-3-4"><span class="verse-num">3:4</span> <span class="verse-body">et dixi: o Domine Dominator, tu dixisti ab initio, quando plantasti terram, et hoc solus, et imperasti pulveri,</span></p>
<p id="revelation-3-5"><span class="verse-num">3:5</span> <span class="verse-body">et dedit Adam corpus mortuum. sed et ipsum figmentum manuum tuarum erat, et insuflasti in eum spiritum vitae, et factus est vivens coram te.</span></p>
<p id="revelation-3-6"><span class="verse-num">3:6</span> <span class="verse-body">et induxisti eum in paradisum, quem plantavit dextera tua antequam terra adventaret.</span></p>
<p id="revelation-3-7"><span class="verse-num">3:7</span> <span class="verse-body">et huic mandasti diligentiam unam tuam, et praeterivit eam, et statim instituisti in eum mortem et in nationibus eius. et natae sunt ex eo gentes et tribus, populi et cognationes, quorum non est numerus.</span></p>
<p id="revelation-3-8"><span class="verse-num">3:8</span> <span class="verse-body">et ambulavit unaquaque gens in voluntate sua, et impie agebant coram te et spernebant praecepta tua, et tu non prohibuisti eos.</span></p>
<p id="revelation-3-9"><span class="verse-num">3:9</span> <span class="verse-body">iterum autem in tempore induxisti diluvium super habitantes saeculum et perdidisti eos.</span></p>
<p id="revelation-3-10"><span class="verse-num">3:10</span> <span class="verse-body">et factum est in uno casui eorum, sicut Adae mors sic et his diluvium.</span></p>
<p id="revelation-3-11"><span class="verse-num">3:11</span> <span class="verse-body">dereliquisti autem ex his unum Noe cum domo sua; ex eo iustos omnes.</span></p>
<p id="revelation-3-12"><span class="verse-num">3:12</span> <span class="verse-body">et factum est cum coepissent multiplicari qui habitabant super terram, et multiplicaverunt filios et populos et gentes multas, et coeperunt iterato impietatem facere plus quam priores.</span></p>
<p id="revelation-3-13"><span class="verse-num">3:13</span> <span class="verse-body">et factum est cum iniquitatem facerent coram te, elegisti tibi ex his unum, cui nomen erat Abraham.</span></p>
<p id="revelation-3-14"><span class="verse-num">3:14</span> <span class="verse-body">et dilexisti eum et demonstrasti ei temporum finem solo secrete noctu.</span></p>
<p id="revelation-3-15"><span class="verse-num">3:15</span> <span class="verse-body">et disposuisti ei testamentum aeternum et dixisti ei, ut non umquam derelinquas semen eius. et dedisti ei Isaac, et Isaac dedis Esau.</span></p>
<p id="revelation-3-16"><span class="verse-num">3:16</span> <span class="verse-body">et segregasti tibi Iacob, Esau autem separasti. et factus est Iacob in multitudine magna.</span></p>
<p id="revelation-3-17"><span class="verse-num">3:17</span> <span class="verse-body">et factum est cum educeres semen eius ex Aegypto, et adduxisti eos super montem Sina.</span></p>
<p id="revelation-3-18"><span class="verse-num">3:18</span> <span class="verse-body">et inclinasti caelos et statuisti terram et commovisti orbem et tremere fecisti abyssos et conturbasti saeculum.</span></p>
<p id="revelation-3-19"><span class="verse-num">3:19</span> <span class="verse-body">et transiit gloria tua portas quattuor, ignis et terraemotus et spiritus et gelu, ut dares semini Iacob legem et generationi Israhel diligentiam.</span></p>
<p id="revelation-3-20"><span class="verse-num">3:20</span> <span class="verse-body">et non abstulisti ab eis cor malignum, ut faceret lex tua in eis fructum.</span></p>
<p id="revelation-3-21"><span class="verse-num">3:21</span> <span class="verse-body">cor enim malignum baiulans primus Adam transgressus et victus est, sed et omnes qui ex eo nati sunt.</span></p>
<p id="revelation-3-22"><span class="verse-num">3:22</span> <span class="verse-body">et facta est permanens infirmitas et lex cum corde populi cum malignitate radicis, et discessit quod bonum est et mansit malignum.</span></p>
<p id="revelation-3-23"><span class="verse-num">3:23</span> <span class="verse-body">et transierunt tempora et finiti sunt anni, et suscitasti tibi servum nomine David.</span></p>
<p id="revelation-3-24"><span class="verse-num">3:24</span> <span class="verse-body">et dixisti ei aedificare civitatem nominis tui et offerre tibi in ea de tuis oblationes.</span></p>
<p id="revelation-3-25"><span class="verse-num">3:25</span> <span class="verse-body">et factum est hoc annis multis. et dereliquerunt qui habitabant civitatem,</span></p>
<p id="revelation-3-26"><span class="verse-num">3:26</span> <span class="verse-body">in omnibus facientes sicut fecit Adam et omnes generationes eius; utebantur enim et ipsi cor malignum.</span></p>
<p id="revelation-3-27"><span class="verse-num">3:27</span> <span class="verse-body">et tradidisti civitatem tuam in manus inimicorum tuorum.</span></p>
<p id="revelation-3-28"><span class="verse-num">3:28</span> <span class="verse-body">et dixi ego tunc in corde meo: numquid meliora faciunt qui habitant in Babylone, et propter hoc dominabit Sion?</span></p>
<p id="revelation-3-29"><span class="verse-num">3:29</span> <span class="verse-body">factum est autem cum venissem huc, et vidi impietates quorum non est numerus, et delinquentes multos vidit anima mea hoc tricesimo anno. et excessit cor meum,</span></p>
<p id="revelation-3-30"><span class="verse-num">3:30</span> <span class="verse-body">quoniam vidi quomodo sustines eos peccantes et pepercisti impie agentibus, et perdidisti populum tuum et conservasti inimicos tuos, et non significasti</span></p>
<p id="revelation-3-31"><span class="verse-num">3:31</span> <span class="verse-body">nihil nemini quomodo debeat derelinqui via haec. numquid meliora facit Babylon quam Sion,</span></p>
<p id="revelation-3-32"><span class="verse-num">3:32</span> <span class="verse-body">aut alia gens cognovit te praeter Israhel? aut quae tribus crediderunt testamentis sicut haec Iacob.</span></p>
<p id="revelation-3-33"><span class="verse-num">3:33</span> <span class="verse-body">quarum merces non conparuit neque labor fructificavit? pertransiens enim pertransivi in gentibus, et vidi abundantes eas et non memorantes mandatorum tuorum.</span></p>
<p id="revelation-3-34"><span class="verse-num">3:34</span> <span class="verse-body">nunc ergo pondera in statera nostras iniquitates et eorum qui habitant in saeculo, et invenietur momentum puncti ubi declinet.</span></p>
<p id="revelation-3-35"><span class="verse-num">3:35</span> <span class="verse-body">aut quando non peccaverunt in conspectu tuo qui habitant terram, aut quae gens sic observavit mandata tua?</span></p>
<p id="revelation-3-36"><span class="verse-num">3:36</span> <span class="verse-body">homines quidem per nomina invenies servasse mandata tua, gentes autem non invenies. __________________________________________________________________</span></p>
<h2 id="revelation-ch-4">Chapter 4</h2>
<p class="verses"><a href="#revelation-4-1">1</a> <a href="#revelation-4-2">2</a> <a href="#revelation-4-3">3</a> <a href="#revelation-4-4">4</a> <a href="#revelation-4-5">5</a> <a href="#revelation-4-6">6</a> <a href="#revelation-4-7">7</a> <a href="#revelation-4-8">8</a> <a href="#revelation-4-9">9</a> <a href="#revelation-4-10">10</a> <a href="#revelation-4-11">11</a> <a href="#revelation-4-12">12</a> <a href="#revelation-4-13">13</a> <a href="#revelation-4-14">14</a> <a href="#revelation-4-15">15</a> <a href="#revelation-4-16">16</a> <a href="#revelation-4-17">17</a> <a href="#revelation-4-18">18</a> <a href="#revelation-4-19">19</a> <a href="#revelation-4-20">20</a> <a href="#revelation-4-21">21</a> <a href="#revelation-4-22">22</a> <a href="#revelation-4-23">23</a> <a href="#revelation-4-24">24</a> <a href="#revelation-4-25">25</a> <a href="#revelation-4-26">26</a> <a href="#revelation-4-27">27</a> <a href="#revelation-4-28">28</a> <a href="#revelation-4-29">29</a> <a href="#revelation-4-30">30</a> <a href="#revelation-4-31">31</a> <a href="#revelation-4-32">32</a> <a href="#revelation-4-33">33</a> <a href="#revelation-4-34">34</a> <a href="#revelation-4-35">35</a> <a href="#revelation-4-36">36</a> <a href="#revelation-4-37">37</a> <a href="#revelation-4-38">38</a> <a href="#revelation-4-39">39</a> <a href="#revelation-4-40">40</a> <a href="#revelation-4-41">41</a> <a href="#revelation-4-42">42</a> <a href="#revelation-4-43">43</a> <a href="#revelation-4-44">44</a> <a href="#revelation-4-45">45</a> <a href="#revelation-4-46">46</a> <a href="#revelation-4-47">47</a> <a href="#revelation-4-48">48</a> <a href="#revelation-4-49">49</a> <a href="#revelation-4-50">50</a> <a href="#revelation-4-51">51</a> <a href="#revelation-4-52">52</a></p>
<p id="revelation-4-1"><span class="verse-num">4:1</span> <span class="verse-body">et respondit ad me angelus qui missus est ad me, cui nomen Urihel,</span></p>
<p id="revelation-4-2"><span class="verse-num">4:2</span> <span class="verse-body">et dixit mihi: excedens excessit cor tuum in saeculo hoc, et conprehendere cogitas viam Altissimi?</span></p>
<p id="revelation-4-3"><span class="verse-num">4:3</span> <span class="verse-body">et dixi: ita, domine meus, et respondit mihi et dixit: tres vias missus sum ostendere tibi et tres similitudines proponere coram te.</span></p>
<p id="revelation-4-4"><span class="verse-num">4:4</span> <span class="verse-body">de quibus si mihi renuntiaveris unam ex his, et ego tibi demonstrabo viam quam desideras videre, et doceam te quare cor malignum.</span></p>
<p id="revelation-4-5"><span class="verse-num">4:5</span> <span class="verse-body">et dixi: loquere, domine meus. et dixit ad me: vade, pondera mihi ignis pondus, aut mensura mihi flatum venti, aut revoca mihi diem quae praeteriit.</span></p>
<p id="revelation-4-6"><span class="verse-num">4:6</span> <span class="verse-body">et respondi et dixi: quis natorum poterit facere, ut me interroges de his?</span></p>
<p id="revelation-4-7"><span class="verse-num">4:7</span> <span class="verse-body">et dixit ad me: si eram interrogans te dicens: quantae habitationes sunt in corde maris, aut quantae venae sunt in principio abyssi, aut quantae venae sunt super firmamentum, aut qui sint exitus paradisi,</span></p>
<p id="revelation-4-8"><span class="verse-num">4:8</span> <span class="verse-body">dicebas fortassis mihi: in abyssum non descendi neque in infernum adhuc, neque in caelis umquam ascendi.</span></p>
<p id="revelation-4-9"><span class="verse-num">4:9</span> <span class="verse-body">nunc autem non interrogavi te nisi de igne et vento et diem per quem transisti, et sine quibus separari non potes, et non respondisti mihi de eis.</span></p>
<p id="revelation-4-10"><span class="verse-num">4:10</span> <span class="verse-body">et dixit mihi: tu quae tua sunt tecum coadulescentia non potes cognoscere,</span></p>
<p id="revelation-4-11"><span class="verse-num">4:11</span> <span class="verse-body">et quomodo poterit vas tuum capere Altissimi viam?... et iam exterritus corrupto saeculo intellegere incorruptionem? et cum haec audissem, cecidi in faciem meam</span></p>
<p id="revelation-4-12"><span class="verse-num">4:12</span> <span class="verse-body">et dixi illi: melius erat nos non adesse, quam advenientes vivere in impietatibus et pati et non intellegere de qua re.</span></p>
<p id="revelation-4-13"><span class="verse-num">4:13</span> <span class="verse-body">et respondit ad me et dixit: proficiscens profectus sum ad silvam lignorum campi, et cogitaverunt cogitationem</span></p>
<p id="revelation-4-14"><span class="verse-num">4:14</span> <span class="verse-body">et dixerunt: venite et eamus et faciamus ad mare bellum, ut recedat coram nos, et faciamus nobis alias silvas,</span></p>
<p id="revelation-4-15"><span class="verse-num">4:15</span> <span class="verse-body">et similiter fluctus maris et ipsi cogitaverunt cogitationem et dixerunt: venite ascendentes debellemus silvam campi, ut et ibi consummemus nobismet ipsis aliam regionem.</span></p>
<p id="revelation-4-16"><span class="verse-num">4:16</span> <span class="verse-body">et factus est cogitatus silvae in vano, venit enim ignis et consumpsit eam.</span></p>
<p id="revelation-4-17"><span class="verse-num">4:17</span> <span class="verse-body">similiter et cogitatus fluctuum maris, stetit enim harena et prohibuit eam.</span></p>
<p id="revelation-4-18"><span class="verse-num">4:18</span> <span class="verse-body">si enim eras iudex horum, quem incipiebas iustificare aut quem condemnare?</span></p>
<p id="revelation-4-19"><span class="verse-num">4:19</span> <span class="verse-body">et respondi et dixi: utrique vanam cogitationem cogitaverunt, terra enim data est silvae, et maris locus portare fluctus suos.</span></p>
<p id="revelation-4-20"><span class="verse-num">4:20</span> <span class="verse-body">et respondit ad me et dixit: bene tu iudicasti, et quare non iudicasti tibimet ipso?</span></p>
<p id="revelation-4-21"><span class="verse-num">4:21</span> <span class="verse-body">quemadmodum enim terra silvae data est et mare fluctibus suis, et qui super terram inhabitant quae sunt super terram intellegere solummodo possunt, et qui super caelos super altitudinem caelorum.</span></p>
<p id="revelation-4-22"><span class="verse-num">4:22</span> <span class="verse-body">et respondi et dixi: deprecor te, domine, ut mihi datus est sensus intellegendi.</span></p>
<p id="revelation-4-23"><span class="verse-num">4:23</span> <span class="verse-body">non enim volui interrogare de superioribus viis, sed de his quae pertranseunt per nos cotidie, propter quod Israhel datus est in obprobrium gentibus, quem dilexisti populum datus est tribubus impiis, et lex patrum nostrorum in interitum deducta est, et dispositiones scriptae nusquam sunt.</span></p>
<p id="revelation-4-24"><span class="verse-num">4:24</span> <span class="verse-body">et pertransivimus de saeculo ut lucustae, et vita nostra ut vapor, et nec digni sumus misericordiam consequi.</span></p>
<p id="revelation-4-25"><span class="verse-num">4:25</span> <span class="verse-body">sed quid faciet nomini suo quod invocatum est super nos? et his interrogavi.</span></p>
<p id="revelation-4-26"><span class="verse-num">4:26</span> <span class="verse-body">et respondit ad me et dixit: si fueris videbis, et si vixeris, frequenter miraberis, quoniam festinans festinat saeculum pertransire.</span></p>
<p id="revelation-4-27"><span class="verse-num">4:27</span> <span class="verse-body">non capiet portare quae in temporibus iustis repromissa sunt, quoniam plenum maestitia est saeculum hoc et infirmitatibus.</span></p>
<p id="revelation-4-28"><span class="verse-num">4:28</span> <span class="verse-body">seminatum est enim malum, quibus me interrogas de ea, et necdum venit destrictio ipsius.</span></p>
<p id="revelation-4-29"><span class="verse-num">4:29</span> <span class="verse-body">si ergo non messum fuerit quod seminatum est, et discesserit locus ubi seminatum est malum, non veniet ager ubi seminatum est bonum.</span></p>
<p id="revelation-4-30"><span class="verse-num">4:30</span> <span class="verse-body">quoniam granum seminis mali seminatum est in corde Adam ab initio, et quantum impietatis generavit usque nunc et generabit usque cum veniat area.</span></p>
<p id="revelation-4-31"><span class="verse-num">4:31</span> <span class="verse-body">aestima autem apud te, granum mali seminis quantum fructum impietatis generaverit.</span></p>
<p id="revelation-4-32"><span class="verse-num">4:32</span> <span class="verse-body">quando seminatae fuerint spicae quarum non est numerus, quam magnam aream incipient facere.</span></p>
<p id="revelation-4-33"><span class="verse-num">4:33</span> <span class="verse-body">et respondi et dixi: quo et quando haec? quare modici et mali anni nostri?</span></p>
<p id="revelation-4-34"><span class="verse-num">4:34</span> <span class="verse-body">et respondit ad me et dixit: non festina spiritu super Altissimum; tu enim festinas propter temet ipsum spiritum, nam Excelsus pro multis.</span></p>
<p id="revelation-4-35"><span class="verse-num">4:35</span> <span class="verse-body">nonne de his interrogaverunt animae iustorum in promptuariis suis dicentes: usquequo spero sic? et quando venit fructus areae mercedis nostrae?</span></p>
<p id="revelation-4-36"><span class="verse-num">4:36</span> <span class="verse-body">et respondit ad ea Hieremihel archangelus et dixit: quando impletus fuerit numerus similium vobis, quoniam in statera ponderavit saeculum</span></p>
<p id="revelation-4-37"><span class="verse-num">4:37</span> <span class="verse-body">et mensura mensuravit tempora et numero numeravit tempora, et non commovet nec excitabit usque dum impleatur praedicta mensura.</span></p>
<p id="revelation-4-38"><span class="verse-num">4:38</span> <span class="verse-body">et respondi et dixi: o dominator domine, sed et nos omnes pleni sumus impietate.</span></p>
<p id="revelation-4-39"><span class="verse-num">4:39</span> <span class="verse-body">et ne forte propter nos inpediatur iustorum area, propter peccata inhabitantium super terram.</span></p>
<p id="revelation-4-40"><span class="verse-num">4:40</span> <span class="verse-body">et respondit ad me et dixit: vade et interroga praegnantem, si quando impleverit novem menses suos, adhuc poterit matrix eius retinere fetus in semet ipsa.</span></p>
<p id="revelation-4-41"><span class="verse-num">4:41</span> <span class="verse-body">et dixi: non potest, domine. et dixit ad me: in inferno promptuaria animarum matrici adsimilata sunt.</span></p>
<p id="revelation-4-42"><span class="verse-num">4:42</span> <span class="verse-body">quemadmodum enim festinavit quae parit effugere necessitatem partus, sic et haec festinat reddere ea quae commendata sunt</span></p>
<p id="revelation-4-43"><span class="verse-num">4:43</span> <span class="verse-body">ab initio. tunc tibi demonstrabitur de his quae concupiscis videre.</span></p>
<p id="revelation-4-44"><span class="verse-num">4:44</span> <span class="verse-body">et respondi et dixi: si inveni gratiam ante oculos tuos, et si possibile est, et si idoneus sum,,</span></p>
<p id="revelation-4-45"><span class="verse-num">4:45</span> <span class="verse-body">demonstra mihi et hoc si plus quam praeteriti habet venire aut plura pertransierunt super nos,</span></p>
<p id="revelation-4-46"><span class="verse-num">4:46</span> <span class="verse-body">quoniam quod pertransivit scio, quid autem futuri sit ignoro.</span></p>
<p id="revelation-4-47"><span class="verse-num">4:47</span> <span class="verse-body">et dixit ad me: sta super dexteram partem et demonstrabo tibi interpretationem similitudinis.</span></p>
<p id="revelation-4-48"><span class="verse-num">4:48</span> <span class="verse-body">et steti et vidi, et ecce fornax ardens transiit coram me; et factum est cum transiret flamma, et vidi et ecce superavit fumus.</span></p>
<p id="revelation-4-49"><span class="verse-num">4:49</span> <span class="verse-body">et post hoc transiit coram me nubes plena aquae et inmisit pluviam impetu multam; et cum transisset impetus pluviae et superaverunt in ea guttae.</span></p>
<p id="revelation-4-50"><span class="verse-num">4:50</span> <span class="verse-body">et dixit ad me: cogita tibi. sicut enim crescit pluvia amplius quam guttae, et ignis amplius quam fumus, sic superabundavit quae transivit mensura, superaverunt autem guttae et fumus.</span></p>
<p id="revelation-4-51"><span class="verse-num">4:51</span> <span class="verse-body">et oravi et dixi: putas vivo usque in diebus illis, vel quis erit in diebus illis?</span></p>
<p id="revelation-4-52"><span class="verse-num">4:52</span> <span class="verse-body">respondit ad me et dixit: de signis de quibus me perrogas, ex parte possum tibi dicere, de vita autem tua non sum missus dicere tibi, sed nescio. __________________________________________________________________</span></p>
<h2 id="revelation-ch-5">Chapter 5</h2>
<p class="verses"><a href="#revelation-5-1">1</a> <a href="#revelation-5-2">2</a> <a href="#revelation-5-3">3</a> <a href="#revelation-5-4">4</a> <a href="#revelation-5-5">5</a> <a href="#revelation-5-6">6</a> <a href="#revelation-5-7">7</a> <a href="#revelation-5-8">8</a> <a href="#revelation-5-9">9</a> <a href="#revelation-5-10">10</a> <a href="#revelation-5-11">11</a> <a href="#revelation-5-12">12</a> <a href="#revelation-5-13">13</a> <a href="#revelation-5-14">14</a> <a href="#revelation-5-15">15</a> <a href="#revelation-5-16">16</a> <a href="#revelation-5-17">17</a> <a href="#revelation-5-18">18</a> <a href="#revelation-5-19">19</a> <a href="#revelation-5-20">20</a> <a href="#revelation-5-21">21</a> <a href="#revelation-5-22">22</a> <a href="#revelation-5-23">23</a> <a href="#revelation-5-24">24</a> <a href="#revelation-5-25">25</a> <a href="#revelation-5-26">26</a> <a href="#revelation-5-27">27</a> <a href="#revelation-5-28">28</a> <a href="#revelation-5-29">29</a> <a href="#revelation-5-30">30</a> <a href="#revelation-5-31">31</a> <a href="#revelation-5-32">32</a> <a href="#revelation-5-33">33</a> <a href="#revelation-5-34">34</a> <a href="#revelation-5-35">35</a> <a href="#revelation-5-36">36</a> <a href="#revelation-5-37">37</a> <a href="#revelation-5-38">38</a> <a href="#revelation-5-39">39</a> <a href="#revelation-5-40">40</a> <a href="#revelation-5-41">41</a> <a href="#revelation-5-42">42</a> <a href="#revelation-5-43">43</a> <a href="#revelation-5-44">44</a> <a href="#revelation-5-45">45</a> <a href="#revelation-5-46">46</a> <a href="#revelation-5-47">47</a> <a href="#revelation-5-48">48</a> <a href="#revelation-5-49">49</a> <a href="#revelation-5-50">50</a> <a href="#revelation-5-51">51</a> <a href="#revelation-5-52">52</a> <a href="#revelation-5-53">53</a> <a href="#revelation-5-54">54</a> <a href="#revelation-5-55">55</a></p>
<p id="revelation-5-1"><span class="verse-num">5:1</span> <span class="verse-body">de signis autem: ecce dies venient, et adprehendentur qui inhabitant super terram in excessu multo, et abscondetur veritatis via, et sterilis erit a fide regio.</span></p>
<p id="revelation-5-2"><span class="verse-num">5:2</span> <span class="verse-body">et multiplicabitur iniustitia super hanc quam ipse tu vides et super quam audisti olim.</span></p>
<p id="revelation-5-3"><span class="verse-num">5:3</span> <span class="verse-body">et erit inconposita vestigio quam nunc vides regnare regionem, et videbunt eam desertam.</span></p>
<p id="revelation-5-4"><span class="verse-num">5:4</span> <span class="verse-body">si autem tibi dederit Altissimus vivere, et videbis post tertiam turbatam, et relucescet subito sol noctu et luna interdie.</span></p>
<p id="revelation-5-5"><span class="verse-num">5:5</span> <span class="verse-body">et de ligno sanguis stillabit, et lapis dabit vocem suam; et populi commovebuntur, et gressus commutabuntur.</span></p>
<p id="revelation-5-6"><span class="verse-num">5:6</span> <span class="verse-body">et regnabit quem non sperant qui inhabitant super terram; et volatilia conmigrationem facient.</span></p>
<p id="revelation-5-7"><span class="verse-num">5:7</span> <span class="verse-body">et mare Sodomitum pisces reiciet. et dabit vocem noctu quem non noverant multi, omnes autem audient vocem eius.</span></p>
<p id="revelation-5-8"><span class="verse-num">5:8</span> <span class="verse-body">et chaus fiet per loca multa, et ignis frequenter emittetur, et bestiae agrestes transmigrabunt regionem suam, et mulieres parient menstruatae monstra,</span></p>
<p id="revelation-5-9"><span class="verse-num">5:9</span> <span class="verse-body">et in dulcibus aquis salsae invenientur. et amici omnes semet ipsos expugnabunt; et abscondetur tunc sensus, et intellectus separabitur in promptuarium suum.</span></p>
<p id="revelation-5-10"><span class="verse-num">5:10</span> <span class="verse-body">et quaeretur a multis et non invenietur, et multiplicabitur iniustitia et incontinentia super terram.</span></p>
<p id="revelation-5-11"><span class="verse-num">5:11</span> <span class="verse-body">et interrogabit regio proximam suam et dicet: numquid per te pertransiit iustitia iustum faciens? et haec negabit.</span></p>
<p id="revelation-5-12"><span class="verse-num">5:12</span> <span class="verse-body">et erit in illo tempore, et sperabunt homines et non inpetrabunt, laborabunt et non dirigentur viae eorum.</span></p>
<p id="revelation-5-13"><span class="verse-num">5:13</span> <span class="verse-body">haec signa dicere tibi permissum est mihi. et si oraveris iterum et ploraveris sicut et nunc et ieiunaveris septem diebus, audies iterato horum maiora.</span></p>
<p id="revelation-5-14"><span class="verse-num">5:14</span> <span class="verse-body">et evigilavi, et corpus meum horruit valde, et anima mea laboravit ut deficeret.</span></p>
<p id="revelation-5-15"><span class="verse-num">5:15</span> <span class="verse-body">et tenuit me qui venit angelus, qui loquebatur in me, et confortavit me et statuit me super pedes.</span></p>
<p id="revelation-5-16"><span class="verse-num">5:16</span> <span class="verse-body">et factum est in nocte secunda, et venit ad me Phalthihel dux populi et dixit mihi: ubi eras et quare vultus tuus tristis?</span></p>
<p id="revelation-5-17"><span class="verse-num">5:17</span> <span class="verse-body">aut nescis quoniam tibi creditus est Israhel in regione transmigrationis eorum?</span></p>
<p id="revelation-5-18"><span class="verse-num">5:18</span> <span class="verse-body">exsurge ergo et gusta panem alicuius, et non derelinquas nos sicut pastor gregem suum in manibus luporum malignorum.</span></p>
<p id="revelation-5-19"><span class="verse-num">5:19</span> <span class="verse-body">et dixi ei: vade a me et non ad me accedas usque diebus septem, et tunc venies ad me. et audivit ut dixi et recessit a me.</span></p>
<p id="revelation-5-20"><span class="verse-num">5:20</span> <span class="verse-body">et ego ieiunavi diebus septem ululans et plorans, sicut mihi mandavit Urihel angelus.</span></p>
<p id="revelation-5-21"><span class="verse-num">5:21</span> <span class="verse-body">et factum est post dies septem, et iterum cogitationes cordis mei molestae erant mihi valde.</span></p>
<p id="revelation-5-22"><span class="verse-num">5:22</span> <span class="verse-body">et resumpsit anima mea spiritum intellectus, et iterum coepi loqui coram Altissimo sermones</span></p>
<p id="revelation-5-23"><span class="verse-num">5:23</span> <span class="verse-body">et dixi: Dominator Domine, ex omni silva terrae et ex omnium arborum eius elegisti vineam unam,</span></p>
<p id="revelation-5-24"><span class="verse-num">5:24</span> <span class="verse-body">et ex omnium terrarum orbis elegisti tibi foveam unam, et ex omnibus floribus orbis elegisti tibi lilium unum,</span></p>
<p id="revelation-5-25"><span class="verse-num">5:25</span> <span class="verse-body">et ex omnibus abyssis maris replesti tibi rivum unum, et ex omnibus aedificatis civitatibus sanctificasti tibimet ipsi Sion,</span></p>
<p id="revelation-5-26"><span class="verse-num">5:26</span> <span class="verse-body">et ex omnibus creatis volatilibus nominasti tibi columbam unam, et ex omnibus plasmatis pecoribus providisti tibi ovem unam,</span></p>
<p id="revelation-5-27"><span class="verse-num">5:27</span> <span class="verse-body">et ex omnibus multiplicatis populis adquisisti tibi populum unum, et ab omnibus probatam legem donasti huic quem desiderasti populo.</span></p>
<p id="revelation-5-28"><span class="verse-num">5:28</span> <span class="verse-body">et nunc Domine, ut quid tradidisti unum plurimis et praeparasti unam radicem super alias et dispersisti unicum tuum in multis?</span></p>
<p id="revelation-5-29"><span class="verse-num">5:29</span> <span class="verse-body">et conculcaverunt qui contradicebant sponsionibus tuis quique tuis testamentis credebant.</span></p>
<p id="revelation-5-30"><span class="verse-num">5:30</span> <span class="verse-body">et si odiens odisti populum tuum tuis manibus debet castigari.</span></p>
<p id="revelation-5-31"><span class="verse-num">5:31</span> <span class="verse-body">et factum est, cum locutus essem sermones istos, et missus est angelus ad me qui ante venerat ad me praeterita nocte,</span></p>
<p id="revelation-5-32"><span class="verse-num">5:32</span> <span class="verse-body">et dixit mihi: audi me et instruam te, et intende mihi et adiciam coram te.</span></p>
<p id="revelation-5-33"><span class="verse-num">5:33</span> <span class="verse-body">et dixi: loquere, dominus meus. et</span></p>
<p id="revelation-5-34"><span class="verse-num">5:34</span> <span class="verse-body">dixit ad me: valde in excessu mentis factus es in Israhel; aut plus dilexisti eum super eum qui fecit eum: non, domine, sed dol torquent enim me renes mei per omnem horam quaerentem adprehendere semitam Altissimi et investigare partem iudicii eius.</span></p>
<p id="revelation-5-35"><span class="verse-num">5:35</span> <span class="verse-body">et dixit ad me: non potes. et dixi: quare, domine, aut quid nascebar, aut quare non fiebat matrix matris meae mihi sepulchrum, ut non viderem laborem Iacob et defatigationem generis Israhel?</span></p>
<p id="revelation-5-36"><span class="verse-num">5:36</span> <span class="verse-body">et dixit ad me: numera mihi qui necdum venerunt, et collige mihi dispersas guttas, et revirida mihi aridos flores,</span></p>
<p id="revelation-5-37"><span class="verse-num">5:37</span> <span class="verse-body">et aperi mihi clausa promptuaria et produc mihi inclusos in eis flatus, aut monstra mihi vocis imaginem, et tunc ostendam tibi eum laborem quem rogas videre.</span></p>
<p id="revelation-5-38"><span class="verse-num">5:38</span> <span class="verse-body">et dixi: dominator domine, quis enim est qui potest haec scire, nisi qui cum hominibus habitationem non habet?</span></p>
<p id="revelation-5-39"><span class="verse-num">5:39</span> <span class="verse-body">ego autem insipiens, et quomodo potero dicere de his quibus me interrogasti?</span></p>
<p id="revelation-5-40"><span class="verse-num">5:40</span> <span class="verse-body">et dixit ad me: quomodo non potes facere unum de his quae dicta sunt, sic non poteris invenire iudicium meum aut finem caritatis quem pro populo meo promisi.</span></p>
<p id="revelation-5-41"><span class="verse-num">5:41</span> <span class="verse-body">et dixi: sed ecce, domine, tu praees his qui in fine sunt, et quid facient qui ante me sunt aut nos aut hii qui post nos?</span></p>
<p id="revelation-5-42"><span class="verse-num">5:42</span> <span class="verse-body">et dixit ad me: coronae adsimilabo iudicium meum. sicut non novissimorum tarditas, sic nec priorum velocitas.</span></p>
<p id="revelation-5-43"><span class="verse-num">5:43</span> <span class="verse-body">et respondi et dixi: nec enim poteras facere qui facti sunt et qui sunt et qui futuri sunt in unum, ut celerius iudicium tuum ostendas?</span></p>
<p id="revelation-5-44"><span class="verse-num">5:44</span> <span class="verse-body">et respondit ad me et dixit: non potest festinare creatura super creatorem, nec sustinere saeculum qui in eo creati sunt in unum.</span></p>
<p id="revelation-5-45"><span class="verse-num">5:45</span> <span class="verse-body">et dixi: quomodo dixisti servo tuo, quoniam vivificans vivificabis a te creatam creaturam in unum? si ergo viventes vivent in unum et sustinebit creatura, poterit et nunc portare praesentes in unum.</span></p>
<p id="revelation-5-46"><span class="verse-num">5:46</span> <span class="verse-body">et dixit ad me: interroga matricem mulieris et dices ad eam: decem si paris, quare per tempus? roga ergo eam, ut det decem in unum.</span></p>
<p id="revelation-5-47"><span class="verse-num">5:47</span> <span class="verse-body">et dixi: non utique poterit, sed secundum tempus.</span></p>
<p id="revelation-5-48"><span class="verse-num">5:48</span> <span class="verse-body">et dixit ad me: et ego dedi matricem terrae his qui seminati sunt super eam per tempus.</span></p>
<p id="revelation-5-49"><span class="verse-num">5:49</span> <span class="verse-body">quemadmodum enim infans non parit nec ea quae senuit adhuc, sic ego disposui a me creatum saeculum.</span></p>
<p id="revelation-5-50"><span class="verse-num">5:50</span> <span class="verse-body">et interrogavi et dixi: cum iam dederis mihi viam, loquar coram te; nam mater nostra, de qua dixisti mihi, adhuc iuvenis est, iam ad senectutem adpropinquat?</span></p>
<p id="revelation-5-51"><span class="verse-num">5:51</span> <span class="verse-body">et respondit ad me et dixit: interroga quae parit, et dicet tibi.</span></p>
<p id="revelation-5-52"><span class="verse-num">5:52</span> <span class="verse-body">dices enim ei: quare quos peperisti nunc non sunt similes his qui ante, sed minores statu?</span></p>
<p id="revelation-5-53"><span class="verse-num">5:53</span> <span class="verse-body">et dicet tibi et ipsa: alii sunt qui in iuventute virtutis nati sunt, et alii qui sub tempus senectutis deficiente matrice sunt nati.</span></p>
<p id="revelation-5-54"><span class="verse-num">5:54</span> <span class="verse-body">considera ergo et tu, quoniam minores statu estis prae his qui ante vos,</span></p>
<p id="revelation-5-55"><span class="verse-num">5:55</span> <span class="verse-body">et qui post vos quam ut vos, quasi iam senescentis creaturae et fortitudinem iuventutis praeterientis. et dixi: rogo domine, si inveni gratiam ante oculos tuos, demonstra servo tuo per quem visitas creaturam tuam. __________________________________________________________________</span></p>
<h2 id="revelation-ch-6">Chapter 6</h2>
<p class="verses"><a href="#revelation-6-1">1</a> <a href="#revelation-6-2">2</a> <a href="#revelation-6-3">3</a> <a href="#revelation-6-4">4</a> <a href="#revelation-6-5">5</a> <a href="#revelation-6-6">6</a> <a href="#revelation-6-7">7</a> <a href="#revelation-6-8">8</a> <a href="#revelation-6-9">9</a> <a href="#revelation-6-10">10</a> <a href="#revelation-6-11">11</a> <a href="#revelation-6-12">12</a> <a href="#revelation-6-13">13</a> <a href="#revelation-6-14">14</a> <a href="#revelation-6-15">15</a> <a href="#revelation-6-16">16</a> <a href="#revelation-6-17">17</a> <a href="#revelation-6-18">18</a> <a href="#revelation-6-19">19</a> <a href="#revelation-6-20">20</a> <a href="#revelation-6-21">21</a> <a href="#revelation-6-22">22</a> <a href="#revelation-6-23">23</a> <a href="#revelation-6-24">24</a> <a href="#revelation-6-25">25</a> <a href="#revelation-6-26">26</a> <a href="#revelation-6-27">27</a> <a href="#revelation-6-28">28</a> <a href="#revelation-6-29">29</a> <a href="#revelation-6-30">30</a> <a href="#revelation-6-31">31</a> <a href="#revelation-6-32">32</a> <a href="#revelation-6-33">33</a> <a href="#revelation-6-34">34</a> <a href="#revelation-6-35">35</a> <a href="#revelation-6-36">36</a> <a href="#revelation-6-37">37</a> <a href="#revelation-6-38">38</a> <a href="#revelation-6-39">39</a> <a href="#revelation-6-40">40</a> <a href="#revelation-6-41">41</a> <a href="#revelation-6-42">42</a> <a href="#revelation-6-43">43</a> <a href="#revelation-6-44">44</a> <a href="#revelation-6-45">45</a> <a href="#revelation-6-46">46</a> <a href="#revelation-6-47">47</a> <a href="#revelation-6-48">48</a> <a href="#revelation-6-49">49</a> <a href="#revelation-6-50">50</a> <a href="#revelation-6-51">51</a> <a href="#revelation-6-52">52</a> <a href="#revelation-6-53">53</a> <a href="#revelation-6-54">54</a> <a href="#revelation-6-55">55</a> <a href="#revelation-6-56">56</a> <a href="#revelation-6-57">57</a> <a href="#revelation-6-58">58</a> <a href="#revelation-6-59">59</a></p>
<p id="revelation-6-1"><span class="verse-num">6:1</span> <span class="verse-body">et dixit ad me: initium terreni orbis, et antequam starent exitus saeculi, et antequam spirarent conventiones ventorum,</span></p>
<p id="revelation-6-2"><span class="verse-num">6:2</span> <span class="verse-body">et antequam sonarent voces tonitruum, et antequam splenderent nitores coruscuum, et antequam confirmarentur fundamenta paradisi,</span></p>
<p id="revelation-6-3"><span class="verse-num">6:3</span> <span class="verse-body">et antequam viderentur decores flores, et antequam confirmarentur motuum virtutes, et antequam colligerentur innumerabiles militiae angelorum,</span></p>
<p id="revelation-6-4"><span class="verse-num">6:4</span> <span class="verse-body">et antequam extollerentur altitudines aerum, et antequam nominarentur mensurae firmamentorum, et antequam aestimaretur scabillum Sion,</span></p>
<p id="revelation-6-5"><span class="verse-num">6:5</span> <span class="verse-body">et antequam investigarentur praesentes anni, et antequam abalienarentur eorum qui nunc peccant adinventiones et consignarentur qui fidem thesaurizaverunt,</span></p>
<p id="revelation-6-6"><span class="verse-num">6:6</span> <span class="verse-body">tunc cogitavi, et facta sunt haec per me solum et non per alium, ut et finis per me et non per alium.</span></p>
<p id="revelation-6-7"><span class="verse-num">6:7</span> <span class="verse-body">et respondi et dixi: quae erit separatio temporum, aut quando prioris finis aut sequentis initium?</span></p>
<p id="revelation-6-8"><span class="verse-num">6:8</span> <span class="verse-body">et dixit ad me: ab Abraham usque ad Abraham, quoniam ab eo natus est Iacob et Esau, manus enim Iacob tenebat ab initio calcaneum Esau.</span></p>
<p id="revelation-6-9"><span class="verse-num">6:9</span> <span class="verse-body">finis enim huius saeculi Esau, et principium sequentis Iacob.</span></p>
<p id="revelation-6-10"><span class="verse-num">6:10</span> <span class="verse-body">finis enim hominis calcaneum et principium hominis manus, inter calcaneum et manum aliud noli quaerere, Ezra.</span></p>
<p id="revelation-6-11"><span class="verse-num">6:11</span> <span class="verse-body">et respondi et dixi: o dominator domine, si inveni gratiam ante oculos tuos,</span></p>
<p id="revelation-6-12"><span class="verse-num">6:12</span> <span class="verse-body">ut demonstres servo tuo finem signorum tuorum, quorum ex parte mihi demonstrasti nocte praecedente.</span></p>
<p id="revelation-6-13"><span class="verse-num">6:13</span> <span class="verse-body">et respondit et dixit ad me: surge super pedes tuos et audies vocem plenissimam sonus.</span></p>
<p id="revelation-6-14"><span class="verse-num">6:14</span> <span class="verse-body">et erit, si commotione commovebitur locus, in quo stas super eum,</span></p>
<p id="revelation-6-15"><span class="verse-num">6:15</span> <span class="verse-body">in eo cum loqueretur, tu non expaveas, quoniam de fine verbum. et fundamenta terrae intellegetur,</span></p>
<p id="revelation-6-16"><span class="verse-num">6:16</span> <span class="verse-body">quoniam de ipsis sermo, tremescet et commovebitur; scit enim, quoniam finem eorum oportet commutari.</span></p>
<p id="revelation-6-17"><span class="verse-num">6:17</span> <span class="verse-body">et factum est cum audissem, et surrexi super pedes meos et audivi, et ecce vox loquens, et sonus eius sicut sonus aquarum multarum.</span></p>
<p id="revelation-6-18"><span class="verse-num">6:18</span> <span class="verse-body">et dixit: ecce dies veniunt, et erit quando adpropinquare incipio, ut visitem habitantes in terram,</span></p>
<p id="revelation-6-19"><span class="verse-num">6:19</span> <span class="verse-body">et quando inquirere incipiam ab eis qui iniuste nocuerunt iniustitia sua, et quando suppleta fuerit humilitas Sion,</span></p>
<p id="revelation-6-20"><span class="verse-num">6:20</span> <span class="verse-body">et cum supersignabitur saeculum quod incipiet pertransire, haec signa faciam: libri aperientur ante faciem firmamenti et omnes videbunt simul,</span></p>
<p id="revelation-6-21"><span class="verse-num">6:21</span> <span class="verse-body">et anniculi infantes loquentur vocibus suis, et praegnantes inmaturos parient infantes trium et quattuor mensuum et vivent et scirtabuntur,</span></p>
<p id="revelation-6-22"><span class="verse-num">6:22</span> <span class="verse-body">et subito apparebunt seminata loca non seminata, et plena promptuaria subito invenientur vacua,</span></p>
<p id="revelation-6-23"><span class="verse-num">6:23</span> <span class="verse-body">et tuba canet cum sono, quam cum omnes audierint subito expavescent.</span></p>
<p id="revelation-6-24"><span class="verse-num">6:24</span> <span class="verse-body">et erit in illo tempore, debellabunt amici amicos ut inimici, et expavescet terra cum his qui inhabitant in eam, et venae fontium stabunt ut non decurrant in horis tribus.</span></p>
<p id="revelation-6-25"><span class="verse-num">6:25</span> <span class="verse-body">et erit, omnis qui derelictus fuerit ex omnibus istis quibus praedixi tibi, ipse salvabitur et videbit salutare meum et finem saeculi mei,</span></p>
<p id="revelation-6-26"><span class="verse-num">6:26</span> <span class="verse-body">et videbunt qui recepti sunt homines, qui mortem non gustaverunt a nativitate sua, et mutabitur cor inhabitantium et convertetur in sensum alium.</span></p>
<p id="revelation-6-27"><span class="verse-num">6:27</span> <span class="verse-body">delebitur enim malum et extinguetur dolus.</span></p>
<p id="revelation-6-28"><span class="verse-num">6:28</span> <span class="verse-body">florebit autem fides et vincetur corruptela, et ostendebitur veritas quae sine fructu fuit tantis temporibus.</span></p>
<p id="revelation-6-29"><span class="verse-num">6:29</span> <span class="verse-body">et factum est cum loqueretur mihi, et ecce paulatim movebatur locus super quem stabam super eum.</span></p>
<p id="revelation-6-30"><span class="verse-num">6:30</span> <span class="verse-body">et dixit ad me: haec veni tibi ostendere et venturae nocti.</span></p>
<p id="revelation-6-31"><span class="verse-num">6:31</span> <span class="verse-body">si ergo iterum rogaveris et iterum ieiunaveris septem diebus, iterum tibi renuntiabo horum maiora per diem,</span></p>
<p id="revelation-6-32"><span class="verse-num">6:32</span> <span class="verse-body">quoniam auditu audita est vox tua apud Altissimum. vidit enim Fortis directionem tuam et providit pudicitiam quam a iuventute tua habuisti.</span></p>
<p id="revelation-6-33"><span class="verse-num">6:33</span> <span class="verse-body">et propter hoc misit me demonstrare tibi: haec omnia et dicere tibi confide et noli timere,</span></p>
<p id="revelation-6-34"><span class="verse-num">6:34</span> <span class="verse-body">et noli festinare in prioribus temporibus cogitare vana, ut non properes a novissimis temporibus.</span></p>
<p id="revelation-6-35"><span class="verse-num">6:35</span> <span class="verse-body">et factum est post haec, et flevi iterum et similiter ieiunavi septem diebus, ut suppleam tres ebdomadas quae dictae sunt mihi.</span></p>
<p id="revelation-6-36"><span class="verse-num">6:36</span> <span class="verse-body">et factum est in octava nocte, et cor meum iterato turbabatur in me et coepi loqui coram Altissimo.</span></p>
<p id="revelation-6-37"><span class="verse-num">6:37</span> <span class="verse-body">inflammabatur enim spiritus meus valde et anima mea anxiabatur.</span></p>
<p id="revelation-6-38"><span class="verse-num">6:38</span> <span class="verse-body">et dixi: o Domine, loquens locutus es ab initio creaturae in primo die dicens: fiat caelum et terra, et tuum verbum opus perfecit.</span></p>
<p id="revelation-6-39"><span class="verse-num">6:39</span> <span class="verse-body">et erat tunc spiritus volans, et tenebrae circumferebantur et silentium, sonus vocis hominis nondum erat abs te.</span></p>
<p id="revelation-6-40"><span class="verse-num">6:40</span> <span class="verse-body">tunc dixisti de thesauris tuis proferri lumen quod luminis, ut apparerent tunc opera tua.</span></p>
<p id="revelation-6-41"><span class="verse-num">6:41</span> <span class="verse-body">et in die secundo iterum creasti spiritum firmamenti et imperasti ei, ut divideret et divisionem faceret inter aquas, ut pars quidem sursum recederet, pars vero deorsum maneret.</span></p>
<p id="revelation-6-42"><span class="verse-num">6:42</span> <span class="verse-body">et tertio die imperasti aquis congregari in septima parte terrae, sex vero partes siccasti et conservasti, ut ex his sint coram te ministrantia seminata adeo et culta.</span></p>
<p id="revelation-6-43"><span class="verse-num">6:43</span> <span class="verse-body">verbum enim tuum processit, et opus statim fiebat.</span></p>
<p id="revelation-6-44"><span class="verse-num">6:44</span> <span class="verse-body">processit enim subito fructus multitudinis inmensus et concupiscentia gustus multiformis et flores colore inimitabili et odores odoramentis investigabiles. et die tertio haec facta sunt.</span></p>
<p id="revelation-6-45"><span class="verse-num">6:45</span> <span class="verse-body">quarta autem die imperasti fieri solis splendorem, lunae lumen stellarum dispositionem,</span></p>
<p id="revelation-6-46"><span class="verse-num">6:46</span> <span class="verse-body">et imperasti eis, ut deservirent futuro plasmato homini.</span></p>
<p id="revelation-6-47"><span class="verse-num">6:47</span> <span class="verse-body">quinto autem die dixisti septimae parti ubi erat aqua congregata, ut procrearet animalia, volatilia et pisces, et ita fiebat</span></p>
<p id="revelation-6-48"><span class="verse-num">6:48</span> <span class="verse-body">aqua muta et sine anima, quod ei iubebatur, animalia faciens, ut ex hoc mirabilia tua nationes enarrent.</span></p>
<p id="revelation-6-49"><span class="verse-num">6:49</span> <span class="verse-body">et tunc conservasti duas animas, nomen uni vocasti Enoch et nomen secundi vocasti Leviathan.</span></p>
<p id="revelation-6-50"><span class="verse-num">6:50</span> <span class="verse-body">et separasti ea ab alterutro; non enim poterat septima pars ubi erat aqua congregata capere ea.</span></p>
<p id="revelation-6-51"><span class="verse-num">6:51</span> <span class="verse-body">et dedisti Enoch unam partem quae siccata est tertio die, ut inhabitet in ea, ubi sunt montes mille.</span></p>
<p id="revelation-6-52"><span class="verse-num">6:52</span> <span class="verse-body">Leviathae autem dedisti septimam partem humidam. et servasti ea, ut fiant in devorationem quibus vis et quando vis.</span></p>
<p id="revelation-6-53"><span class="verse-num">6:53</span> <span class="verse-body">sexto autem die imperasti terrae, ut crearet coram te iumenta et bestias et reptilia,</span></p>
<p id="revelation-6-54"><span class="verse-num">6:54</span> <span class="verse-body">et super his Adam, quem constituisti ducem super omnibus factis quae fecisti, et ex eo educimur nos omnes quem elegisti populum.</span></p>
<p id="revelation-6-55"><span class="verse-num">6:55</span> <span class="verse-body">haec autem omnia dixi coram te, Domine, quoniam dixisti quia propter nos creasti primogenitum saeculum.</span></p>
<p id="revelation-6-56"><span class="verse-num">6:56</span> <span class="verse-body">residuas autem gentes ab Adam natas dixisti eas nihil esse, et quoniam salivae adsimilatae sunt, et sicut stillicidium de vaso similasti abundantiam eorum.</span></p>
<p id="revelation-6-57"><span class="verse-num">6:57</span> <span class="verse-body">et nunc, Domine, ecce istae gentes quae in nihilum deputatae sunt dominari nostri et devorare nos.</span></p>
<p id="revelation-6-58"><span class="verse-num">6:58</span> <span class="verse-body">nos autem populus tuus quem vocasti primogenitum, unigenitum, aemulatorem, carissimum, traditi sumus in manibus eorum.</span></p>
<p id="revelation-6-59"><span class="verse-num">6:59</span> <span class="verse-body">et si propter nos creatum est saeculum, quare non hereditatem possidemus nostrum saeculum? usquequo haec? __________________________________________________________________</span></p>
<h2 id="revelation-ch-7">Chapter 7</h2>
<p class="verses"><a href="#revelation-7-1">1</a> <a href="#revelation-7-2">2</a> <a href="#revelation-7-3">3</a> <a href="#revelation-7-4">4</a> <a href="#revelation-7-5">5</a> <a href="#revelation-7-6">6</a> <a href="#revelation-7-7">7</a> <a href="#revelation-7-8">8</a> <a href="#revelation-7-9">9</a> <a href="#revelation-7-10">10</a> <a href="#revelation-7-11">11</a> <a href="#revelation-7-12">12</a> <a href="#revelation-7-13">13</a> <a href="#revelation-7-14">14</a> <a href="#revelation-7-15">15</a> <a href="#revelation-7-16">16</a> <a href="#revelation-7-17">17</a> <a href="#revelation-7-18">18</a> <a href="#revelation-7-19">19</a> <a href="#revelation-7-20">20</a> <a href="#revelation-7-21">21</a> <a href="#revelation-7-22">22</a> <a href="#revelation-7-23">23</a> <a href="#revelation-7-24">24</a> <a href="#revelation-7-25">25</a> <a href="#revelation-7-26">26</a> <a href="#revelation-7-27">27</a> <a href="#revelation-7-28">28</a> <a href="#revelation-7-29">29</a> <a href="#revelation-7-30">30</a> <a href="#revelation-7-31">31</a> <a href="#revelation-7-32">32</a> <a href="#revelation-7-33">33</a> <a href="#revelation-7-34">34</a> <a href="#revelation-7-35">35</a> <a href="#revelation-7-36">36</a> <a href="#revelation-7-37">37</a> <a href="#revelation-7-38">38</a> <a href="#revelation-7-39">39</a> <a href="#revelation-7-40">40</a> <a href="#revelation-7-41">41</a> <a href="#revelation-7-42">42</a> <a href="#revelation-7-43">43</a> <a href="#revelation-7-44">44</a> <a href="#revelation-7-45">45</a> <a href="#revelation-7-46">46</a> <a href="#revelation-7-47">47</a> <a href="#revelation-7-48">48</a> <a href="#revelation-7-49">49</a> <a href="#revelation-7-50">50</a> <a href="#revelation-7-51">51</a> <a href="#revelation-7-52">52</a> <a href="#revelation-7-53">53</a> <a href="#revelation-7-54">54</a> <a href="#revelation-7-55">55</a> <a href="#revelation-7-56">56</a> <a href="#revelation-7-57">57</a> <a href="#revelation-7-58">58</a> <a href="#revelation-7-59">59</a> <a href="#revelation-7-60">60</a> <a href="#revelation-7-61">61</a> <a href="#revelation-7-62">62</a> <a href="#revelation-7-63">63</a> <a href="#revelation-7-64">64</a> <a href="#revelation-7-65">65</a> <a href="#revelation-7-66">66</a> <a href="#revelation-7-67">67</a> <a href="#revelation-7-68">68</a> <a href="#revelation-7-69">69</a> <a href="#revelation-7-70">70</a> <a href="#revelation-7-71">71</a> <a href="#revelation-7-72">72</a> <a href="#revelation-7-73">73</a> <a href="#revelation-7-74">74</a> <a href="#revelation-7-75">75</a> <a href="#revelation-7-76">76</a> <a href="#revelation-7-77">77</a> <a href="#revelation-7-78">78</a> <a href="#revelation-7-79">79</a> <a href="#revelation-7-80">80</a> <a href="#revelation-7-81">81</a> <a href="#revelation-7-82">82</a> <a href="#revelation-7-83">83</a> <a href="#revelation-7-84">84</a> <a href="#revelation-7-85">85</a> <a href="#revelation-7-86">86</a> <a href="#revelation-7-87">87</a> <a href="#revelation-7-88">88</a> <a href="#revelation-7-89">89</a> <a href="#revelation-7-90">90</a> <a href="#revelation-7-91">91</a> <a href="#revelation-7-92">92</a> <a href="#revelation-7-93">93</a> <a href="#revelation-7-94">94</a> <a href="#revelation-7-95">95</a> <a href="#revelation-7-96">96</a> <a href="#revelation-7-97">97</a> <a href="#revelation-7-98">98</a> <a href="#revelation-7-99">99</a> <a href="#revelation-7-100">100</a> <a href="#revelation-7-101">101</a> <a href="#revelation-7-102">102</a> <a href="#revelation-7-103">103</a> <a href="#revelation-7-104">104</a> <a href="#revelation-7-105">105</a> <a href="#revelation-7-106">106</a> <a href="#revelation-7-107">107</a> <a href="#revelation-7-108">108</a> <a href="#revelation-7-109">109</a> <a href="#revelation-7-110">110</a> <a href="#revelation-7-111">111</a> <a href="#revelation-7-112">112</a> <a href="#revelation-7-113">113</a> <a href="#revelation-7-114">114</a> <a href="#revelation-7-115">115</a> <a href="#revelation-7-116">116</a> <a href="#revelation-7-117">117</a> <a href="#revelation-7-118">118</a> <a href="#revelation-7-119">119</a> <a href="#revelation-7-120">120</a> <a href="#revelation-7-121">121</a> <a href="#revelation-7-122">122</a> <a href="#revelation-7-123">123</a> <a href="#revelation-7-124">124</a> <a href="#revelation-7-125">125</a> <a href="#revelation-7-126">126</a> <a href="#revelation-7-127">127</a> <a href="#revelation-7-128">128</a> <a href="#revelation-7-129">129</a> <a href="#revelation-7-130">130</a> <a href="#revelation-7-131">131</a> <a href="#revelation-7-132">132</a> <a href="#revelation-7-133">133</a> <a href="#revelation-7-134">134</a> <a href="#revelation-7-135">135</a> <a href="#revelation-7-136">136</a> <a href="#revelation-7-137">137</a> <a href="#revelation-7-138">138</a> <a href="#revelation-7-139">139</a></p>
<p id="revelation-7-1"><span class="verse-num">7:1</span> <span class="verse-body">et factum est cum finissem loqui verba haec, et missus est ad me angelus, qui missus fuerat ad me primis noctibus,</span></p>
<p id="revelation-7-2"><span class="verse-num">7:2</span> <span class="verse-body">et dixit ad me: surge, Ezra, et audi sermones quos veni loqui ad te.</span></p>
<p id="revelation-7-3"><span class="verse-num">7:3</span> <span class="verse-body">et dixi: loquere, dominus meus. et dixit ad me: mare positum est in spatioso loco ut esset altum et inmensum.</span></p>
<p id="revelation-7-4"><span class="verse-num">7:4</span> <span class="verse-body">erit autem ei introitus in angusto loco positus, ut esset similis fluminis.</span></p>
<p id="revelation-7-5"><span class="verse-num">7:5</span> <span class="verse-body">si quis enim volens voluerit ingredi mare videre eum vel dominari eius, si non transierit angustum, in latitudinem venire quomodo poterit?</span></p>
<p id="revelation-7-6"><span class="verse-num">7:6</span> <span class="verse-body">item aliud: civitas est aedificata et posita in loco campestri, est autem plena omnium bonorum.</span></p>
<p id="revelation-7-7"><span class="verse-num">7:7</span> <span class="verse-body">introitus autem eius angustus et in praecipiti positus, ut esset a dextris quidem ignis, a sinistris vero aqua alta.</span></p>
<p id="revelation-7-8"><span class="verse-num">7:8</span> <span class="verse-body">semita autem est una sola inter eos posita, hoc est ignis et aqua, ut non capiat semita nisi solummodo vestigium hominis.</span></p>
<p id="revelation-7-9"><span class="verse-num">7:9</span> <span class="verse-body">si autem data dabitur civitas homini in hereditatem, si non heres antepositum periculum pertransierit, quomodo accipiet hereditatem suam?</span></p>
<p id="revelation-7-10"><span class="verse-num">7:10</span> <span class="verse-body">et dixi: sic, domine. et dixit ad me: sic est et Israhel pars.</span></p>
<p id="revelation-7-11"><span class="verse-num">7:11</span> <span class="verse-body">propter eos enim feci saeculum, et quando transgressus est Adam constitutiones meas, iudicatum est quod factum est.</span></p>
<p id="revelation-7-12"><span class="verse-num">7:12</span> <span class="verse-body">et facti sunt introitus huius saeculi angusti et dolentes et laboriosi, paucae autem et malae et periculorum plenae et laborum magnorum fultae.</span></p>
<p id="revelation-7-13"><span class="verse-num">7:13</span> <span class="verse-body">nam maioris saeculi introitus spatiosi et securi et facientes inmortalitatis fructum.</span></p>
<p id="revelation-7-14"><span class="verse-num">7:14</span> <span class="verse-body">si ergo non ingredientes ingressi fuerint qui vivunt angusta et vana haec, non poterunt recipere quae sunt reposita.</span></p>
<p id="revelation-7-15"><span class="verse-num">7:15</span> <span class="verse-body">nunc ergo tu quare conturbaris, corruptibilis cum sis? et quid moveris tu, cum sis mortalis?</span></p>
<p id="revelation-7-16"><span class="verse-num">7:16</span> <span class="verse-body">et quare non accepisti in corde tuo quod futurum, sed quod in praesenti?</span></p>
<p id="revelation-7-17"><span class="verse-num">7:17</span> <span class="verse-body">et respondi et dixi: dominator domine, ecce disposuisti in lege tua, quoniam iusti hereditabunt haec, impii autem peribunt.</span></p>
<p id="revelation-7-18"><span class="verse-num">7:18</span> <span class="verse-body">iusti autem ferent angusta sperantes spatiosa; qui enim impie gesserunt, et angustiam passi sunt et spatiosa non viderunt.</span></p>
<p id="revelation-7-19"><span class="verse-num">7:19</span> <span class="verse-body">et dixit ad me: non es iudex super Dominum neque intellegens super Altissimum.</span></p>
<p id="revelation-7-20"><span class="verse-num">7:20</span> <span class="verse-body">pereant enim multi praesentes, quam neglegatur quae anteposita est Dei lex.</span></p>
<p id="revelation-7-21"><span class="verse-num">7:21</span> <span class="verse-body">mandans enim mandavit Dominus venientibus quando venerunt, quid facientes viverent, et quid observantes non punirentur.</span></p>
<p id="revelation-7-22"><span class="verse-num">7:22</span> <span class="verse-body">hii autem non sunt persuasi et contradixerunt ei. et constituerunt sibi cogitamenta vanitatis</span></p>
<p id="revelation-7-23"><span class="verse-num">7:23</span> <span class="verse-body">et proposuerunt sibi circumventiones delictorum. et superdixerunt Altissimum non esse, et vias eius non cognoverunt.</span></p>
<p id="revelation-7-24"><span class="verse-num">7:24</span> <span class="verse-body">et legem eius spreverunt et sponsiones eius abnegaverunt et legitimis eius fidem non habuerunt et opera eius non perfecerunt.</span></p>
<p id="revelation-7-25"><span class="verse-num">7:25</span> <span class="verse-body">propter hoc, Ezra, vacua vacuis et plena plenis.</span></p>
<p id="revelation-7-26"><span class="verse-num">7:26</span> <span class="verse-body">ecce enim tempus veniet, et erit quando venient signa quae praedixi tibi, et apparebit sponsa et apparescens civitas et ostendetur quae nunc subducitur terra.</span></p>
<p id="revelation-7-27"><span class="verse-num">7:27</span> <span class="verse-body">et omnis qui liberatus est de praedictis malis, ipse videbit mirabilia mea.</span></p>
<p id="revelation-7-28"><span class="verse-num">7:28</span> <span class="verse-body">revelabitur enim Filius meus Iesus cum his qui cum eo, et iucundabit qui relicti sunt annis quadringentis.</span></p>
<p id="revelation-7-29"><span class="verse-num">7:29</span> <span class="verse-body">et erit post annos hos, et morietur Filius meus Christus et omnes qui spiramentum habent hominis.</span></p>
<p id="revelation-7-30"><span class="verse-num">7:30</span> <span class="verse-body">et convertetur saeculum in antiquum silentium diebus septem sicut in prioribus initiis, ita ut nemo derelinquatur.</span></p>
<p id="revelation-7-31"><span class="verse-num">7:31</span> <span class="verse-body">et erit post dies septem, et excitabitur qui nondum vigilat saeculum et morietur corruptum.</span></p>
<p id="revelation-7-32"><span class="verse-num">7:32</span> <span class="verse-body">et terra reddet qui in eam dormiunt, et pulvis qui in eo silentio habitant, et promptuaria reddent quae eis commendatae sunt animae.</span></p>
<p id="revelation-7-33"><span class="verse-num">7:33</span> <span class="verse-body">et revelabitur Altissimus super sedem iudicii, et pertransibunt misericordiae, et longanimitas congregabitur,</span></p>
<p id="revelation-7-34"><span class="verse-num">7:34</span> <span class="verse-body">iudicium autem solum remanebit. et veritas stabit et fides convalescet,</span></p>
<p id="revelation-7-35"><span class="verse-num">7:35</span> <span class="verse-body">et opus subsequetur et merces ostendetur. et iustitiae vigilabunt et iniustitiae non dormibunt.</span></p>
<p id="revelation-7-36"><span class="verse-num">7:36</span> <span class="verse-body">et apparebit lacus tormenti et contra illum erit locus requietionis, et clibanus gehennae ostendetur et contra eam iucunditatis paradisus.</span></p>
<p id="revelation-7-37"><span class="verse-num">7:37</span> <span class="verse-body">et dicet tunc Altissimus ad excitatas gentes: videte et intellegite quem negastis vel cui non servistis vel cuius diligentias sprevistis.</span></p>
<p id="revelation-7-38"><span class="verse-num">7:38</span> <span class="verse-body">videte contra et in contra, hic iucunditas et requies et ibi ignis et tormenta. haec autem loquetur ad eos in die iudicii.</span></p>
<p id="revelation-7-39"><span class="verse-num">7:39</span> <span class="verse-body">haec talis quae neque solem habet neque lunam neque stellas,</span></p>
<p id="revelation-7-40"><span class="verse-num">7:40</span> <span class="verse-body">neque nubem neque tonitruum neque coruscationem, neque ventum neque aquam neque aerem, neque tenebras neque sero neque mane,</span></p>
<p id="revelation-7-41"><span class="verse-num">7:41</span> <span class="verse-body">neque aestatem neque ver neque aestum, neque hiemem neque gelum neque frigus, neque grandinem neque pluviam neque ros,</span></p>
<p id="revelation-7-42"><span class="verse-num">7:42</span> <span class="verse-body">neque meridiem neque noctem neque ante lucem, neque nitorem neque claritatem neque lucem, nisi solummodo splendorem claritatis Altissimi, unde omnes incipiant videre quae anteposita sunt.</span></p>
<p id="revelation-7-43"><span class="verse-num">7:43</span> <span class="verse-body">spatium enim habebit sicut ebdomada annorum.</span></p>
<p id="revelation-7-44"><span class="verse-num">7:44</span> <span class="verse-body">hoc est iudicium meum et constitutio eius, tibi autem soli ostendi haec.</span></p>
<p id="revelation-7-45"><span class="verse-num">7:45</span> <span class="verse-body">et respondi: tunc et dixi, domine, et nunc dico: beati praesentes et observantes quae a te constituta sunt.</span></p>
<p id="revelation-7-46"><span class="verse-num">7:46</span> <span class="verse-body">sed de quibus erat oratio mea, quis enim est de praesentibus qui non peccavit, vel quis natorum qui non praeterivit sponsionem tuam.</span></p>
<p id="revelation-7-47"><span class="verse-num">7:47</span> <span class="verse-body">et nunc video, quoniam ad paucos pertinebit futurum saeculum iucunditatem facere, multis autem tormenta.</span></p>
<p id="revelation-7-48"><span class="verse-num">7:48</span> <span class="verse-body">increvit enim in nos cor malum, quod nos abalienavit ab his et deduxit nos in corruptionem, et itinera mortis ostendit nobis, semitas perditionis, et longe fecit nos a vita; et hoc non paucos, sed paene omnes qui creati sunt.</span></p>
<p id="revelation-7-49"><span class="verse-num">7:49</span> <span class="verse-body">et respondit ad me et dixit: audi me et instruam te et de sequenti corripiam te.</span></p>
<p id="revelation-7-50"><span class="verse-num">7:50</span> <span class="verse-body">propter hoc non fecit Altissimus unum saeculum sed duo.</span></p>
<p id="revelation-7-51"><span class="verse-num">7:51</span> <span class="verse-body">tu enim quia dixisti non esse multos iustos sed paucos, impios vero multiplicari, audi ad haec.</span></p>
<p id="revelation-7-52"><span class="verse-num">7:52</span> <span class="verse-body">lapides electos si habueris paucos valde, ad numerum eorum conpones eos tibi, plumbum autem et fictile abundat.</span></p>
<p id="revelation-7-53"><span class="verse-num">7:53</span> <span class="verse-body">et dixi: domine, quomodo poterit?</span></p>
<p id="revelation-7-54"><span class="verse-num">7:54</span> <span class="verse-body">et dixit ad me: non hoc solummodo, sed interroga terram et dicet tibi, adulare ei et narrabit tibi.</span></p>
<p id="revelation-7-55"><span class="verse-num">7:55</span> <span class="verse-body">dices enim ei: aurum creas et argentum et aeramentum et ferrum quoque et plumbum et fictile.</span></p>
<p id="revelation-7-56"><span class="verse-num">7:56</span> <span class="verse-body">multiplicatur autem argentum super aurum, et aeramentum super argentum, et ferrum super aeramentum, plumbum super ferrum, et fictile super plumbum.</span></p>
<p id="revelation-7-57"><span class="verse-num">7:57</span> <span class="verse-body">aestima ergo tu quae haec sint pretiosa et desiderabilia, quod multiplicatur aut quod rarum nascitur.</span></p>
<p id="revelation-7-58"><span class="verse-num">7:58</span> <span class="verse-body">et dixi: dominator domine, quod abundat vilius, quod enim rarius pretiosius est.</span></p>
<p id="revelation-7-59"><span class="verse-num">7:59</span> <span class="verse-body">et respondit ad me et dixit: in te ista pondera quae cogitasti, quoniam qui habet quod difficile est, gaudet super eum qui habet abundantia.</span></p>
<p id="revelation-7-60"><span class="verse-num">7:60</span> <span class="verse-body">sic et a me repromissa creatura. iucundabor enim super paucis qui salvabuntur, propterea quod ipsi sunt qui gloriam meam nunc dominationem fecerunt et per quos nunc nomen meum nominatum est.</span></p>
<p id="revelation-7-61"><span class="verse-num">7:61</span> <span class="verse-body">et non contristabor super multitudinem eorum qui perierunt, ipsi enim sunt qui vapori nunc adsimilati sunt et flammae ac fumo adaequati sunt et exarserunt et ferverunt et extincti sunt.</span></p>
<p id="revelation-7-62"><span class="verse-num">7:62</span> <span class="verse-body">et respondi et dixi: o tu terra, quid peperisti? si sensus factus est de pulvere sicut et cetera creatura,</span></p>
<p id="revelation-7-63"><span class="verse-num">7:63</span> <span class="verse-body">melius enim erat et ipsum pulverem non esse natum, ut non sensus inde fieret.</span></p>
<p id="revelation-7-64"><span class="verse-num">7:64</span> <span class="verse-body">nunc autem nobiscum crescit sensus, et propter hoc torquemur, quoniam scientes perimus.</span></p>
<p id="revelation-7-65"><span class="verse-num">7:65</span> <span class="verse-body">lugeat hominum genus et agrestes bestiae laetentur; lugeant omnes qui nati sunt, quadrupedia vero et pecora iucundentur.</span></p>
<p id="revelation-7-66"><span class="verse-num">7:66</span> <span class="verse-body">multum enim melius est illis quam nobis. non enim sperant iudicium, nec enim sciunt cruciamenta nec salutem post mortem repromissam sibi.</span></p>
<p id="revelation-7-67"><span class="verse-num">7:67</span> <span class="verse-body">nobis autem quid prodest, quoniam salvati salvabimur sed tormento tormentabimur?</span></p>
<p id="revelation-7-68"><span class="verse-num">7:68</span> <span class="verse-body">omnes enim qui nati sunt commixti sunt iniquitatibus et pleni sunt peccatis et gravati delictis.</span></p>
<p id="revelation-7-69"><span class="verse-num">7:69</span> <span class="verse-body">et si non essemus post mortem in iudicio venientes, melius fortassis nobis venisset.</span></p>
<p id="revelation-7-70"><span class="verse-num">7:70</span> <span class="verse-body">et respondit ad me et dixit: et quando Altissimus faciens faciebat saeculum et Adam et omnes qui ex eo venerunt, primum praeparavit iudicium et quae sunt iudicii.</span></p>
<p id="revelation-7-71"><span class="verse-num">7:71</span> <span class="verse-body">et nunc de sermonibus tuis intellege, quoniam dixisti quia sensus nobiscum crescit.</span></p>
<p id="revelation-7-72"><span class="verse-num">7:72</span> <span class="verse-body">qui ergo commorantes sunt in terra hinc cruciabuntur, quoniam sensum habentes iniquitatem fecerunt, et mandata accipientes non servaverunt ea, et legem consecuti fraudaverunt eam quam acceperunt.</span></p>
<p id="revelation-7-73"><span class="verse-num">7:73</span> <span class="verse-body">et quid habebunt dicere in iudicio vel quomodo respondebunt in novissimis temporibus?</span></p>
<p id="revelation-7-74"><span class="verse-num">7:74</span> <span class="verse-body">quantum enim tempus, ex quo longanimitatem habuit Altissimus his qui inhabitant saeculum, et non propter eos, sed propter ea quae providit tempora.</span></p>
<p id="revelation-7-75"><span class="verse-num">7:75</span> <span class="verse-body">et respondi et dixi: si inveni gratiam coram te, domine demonstra et hoc servo tuo, si post mortem vel nunc quando reddemus unusquisque animam suam, si conservati conservabimur in requie, donec veniant tempora illa in quibus incipies creaturam renovare aut amodo cruciabimur?</span></p>
<p id="revelation-7-76"><span class="verse-num">7:76</span> <span class="verse-body">et respondit ad me et dixit: ostendam tibi et hoc. tu autem noli commisceri cum eis qui spreverunt, neque connumeres te cum his qui cruciantur.</span></p>
<p id="revelation-7-77"><span class="verse-num">7:77</span> <span class="verse-body">etenim est tibi thesaurus operum repositus apud Altissimum, sed non tibi demonstrabitur usque in novissimis temporibus.</span></p>
<p id="revelation-7-78"><span class="verse-num">7:78</span> <span class="verse-body">nam de morte sermo: quando profectus fuerit terminus sententiae ab Altissimo ut homo moriatur, recedente inspiratione de corpore ut dimittatur iterum ad eum qui dedit, adorare gloriam Altissimi primum.</span></p>
<p id="revelation-7-79"><span class="verse-num">7:79</span> <span class="verse-body">et si quidem esset eorum qui spreverunt et non servaverunt viam Altissimi et eorum qui contempserunt legem eius et eorum qui oderunt eos qui timent Deum,</span></p>
<p id="revelation-7-80"><span class="verse-num">7:80</span> <span class="verse-body">haec inspirationes inhabitationes non ingredientur, sed vagantes erunt amodo in cruciamentis, dolentes semper et tristes, per septem vias.</span></p>
<p id="revelation-7-81"><span class="verse-num">7:81</span> <span class="verse-body">via prima, quia spreverunt legem Altissimi.</span></p>
<p id="revelation-7-82"><span class="verse-num">7:82</span> <span class="verse-body">secunda via, quia iam non possunt reversionem bonam facere, ut vivant.</span></p>
<p id="revelation-7-83"><span class="verse-num">7:83</span> <span class="verse-body">tertia via, vident repositam mercedem his qui testamentis Altissimi crediderunt.</span></p>
<p id="revelation-7-84"><span class="verse-num">7:84</span> <span class="verse-body">quarta via, considerabunt sibi in novissimis repositum cruciamentum.</span></p>
<p id="revelation-7-85"><span class="verse-num">7:85</span> <span class="verse-body">quinta via, videntes aliorum habitacula ab angelis conservari cum silentio magno.</span></p>
<p id="revelation-7-86"><span class="verse-num">7:86</span> <span class="verse-body">sexta via, videntes quemadmodum de eis pertransientem cruciamentum.</span></p>
<p id="revelation-7-87"><span class="verse-num">7:87</span> <span class="verse-body">septima via, quae omnium supradictarum viarum maior est, quoniam detabescent in confusione et consumentur inhonoribus et marcescent in timoribus, videntes gloriam Altissimi coram quem viventes peccaverunt et coram quem incipient in novissimis temporibus iudicari.</span></p>
<p id="revelation-7-88"><span class="verse-num">7:88</span> <span class="verse-body">nam eorum qui servaverunt vias Altissimi ordo hic est, quando separari incipient a vaso corruptibili.</span></p>
<p id="revelation-7-89"><span class="verse-num">7:89</span> <span class="verse-body">in eo tempore commoratae servierunt cum labore Altissimo et omni hora sustinuerunt periculum, uti perfecte custodirent legislatoris legem.</span></p>
<p id="revelation-7-90"><span class="verse-num">7:90</span> <span class="verse-body">propter quod hic de his sermo:</span></p>
<p id="revelation-7-91"><span class="verse-num">7:91</span> <span class="verse-body">in primis vident cum exultatione multa gloriam eius qui suscipit eas, requiescent enim per septem ordines.</span></p>
<p id="revelation-7-92"><span class="verse-num">7:92</span> <span class="verse-body">ordo primus, quoniam cum labore multo certati sunt, ut vincerent cum eis plasmatum cogitamentum malum, ut non eas seducat a vita ad mortem.</span></p>
<p id="revelation-7-93"><span class="verse-num">7:93</span> <span class="verse-body">secundus ordo, quoniam vident conplicationem in qua vagantur impiorum animae et quae in eis manet punitio.</span></p>
<p id="revelation-7-94"><span class="verse-num">7:94</span> <span class="verse-body">tertius ordo, videntes testimonium quod testificatus est eis qui plasmavit eas, quoniam viventes servaverunt quae per fidem data est lex.</span></p>
<p id="revelation-7-95"><span class="verse-num">7:95</span> <span class="verse-body">quartus ordo, intellegentes requiem quam nunc in promptuariis eorum congregati requiescent cum silentio multo ab angelis conservati, et quae in novissimis eorum manet gloriam.</span></p>
<p id="revelation-7-96"><span class="verse-num">7:96</span> <span class="verse-body">quintus ordo, exultantes quomodo corruptibile effugerunt nunc, et futurum quomodo hereditatem possidebunt, adhuc autem videntes angustum et labore plenum quo iam liberati sunt et spatiosum incipiunt recipere, frunescentes et inmortales.</span></p>
<p id="revelation-7-97"><span class="verse-num">7:97</span> <span class="verse-body">sextus ordo, quando eis ostendetur quomodo incipiet vultus eorum fulgere sicut sol, et quomodo incipient stellis adsimilari lumini, amodo non corrupti.</span></p>
<p id="revelation-7-98"><span class="verse-num">7:98</span> <span class="verse-body">septimus ordo, qui est omnibus supradictis maior, quoniam exultabunt cum fiducia et quoniam confidebunt non confusi et gaudebunt non reverentes; festinant enim videre vultum eius cui serviunt viventes et a quo incipiunt gloriosi mercedem recipere.</span></p>
<p id="revelation-7-99"><span class="verse-num">7:99</span> <span class="verse-body">hic ordo animarum iustorum, ut amodo adnuntiatur; praedictae viae cruciatus quas patiuntur amodo qui neglexerint.</span></p>
<p id="revelation-7-100"><span class="verse-num">7:100</span> <span class="verse-body">et respondi et dixi: ergo dabitur tempus animabus, postquam separatae fuerint de corporibus, ut videant de quo mihi dixisti?</span></p>
<p id="revelation-7-101"><span class="verse-num">7:101</span> <span class="verse-body">et dixit mihi: septem diebus erit libertas earum, ut videant in septem diebus qui praedicti sunt sermones, et postea congregabuntur in habitaculis suis.</span></p>
<p id="revelation-7-102"><span class="verse-num">7:102</span> <span class="verse-body">et respondi et dixi: si inveni gratiam ante oculos tuos, demonstra mihi adhuc servo tuo, si in die iudicii iusti impios excusare poterint vel deprecari pro eis Altissimum,</span></p>
<p id="revelation-7-103"><span class="verse-num">7:103</span> <span class="verse-body">si patres pro filiis vel filii pro parentibus, si fratres pro fratribus, si adfines pro proximis, si fidentes pro carissimis.</span></p>
<p id="revelation-7-104"><span class="verse-num">7:104</span> <span class="verse-body">et respondit ad me et dixit: quoniam invenisti gratiam coram oculis meis, et hoc tibi demonstrabo. dies iudicii audax est et omnibus signaculum veritatis demonstrans. quemadmodum nunc non mittit pater filium vel filius patrem aut dominus servum vel fidus carissimum, ut pro eo intellegat aut dormiat aut manducet aut curetur,</span></p>
<p id="revelation-7-105"><span class="verse-num">7:105</span> <span class="verse-body">sic numquam nemo pro aliquo rogabit; omnes enim portabunt unusquisque tunc iniustitias suas aut iustitias.</span></p>
<p id="revelation-7-106"><span class="verse-num">7:106</span> <span class="verse-body">et respondi et dixi: et quomodo invenimus modo, quoniam rogavit primus Abraham propter Sodomitas, et Moyses pro patribus qui in deserto peccaverunt,</span></p>
<p id="revelation-7-107"><span class="verse-num">7:107</span> <span class="verse-body">et Iesus qui post eum pro Israhel in diebus Achar, et Samuhel in diebus Saul,</span></p>
<p id="revelation-7-108"><span class="verse-num">7:108</span> <span class="verse-body">et David pro confractione, et Salomon pro eis qui in sanctificationem,</span></p>
<p id="revelation-7-109"><span class="verse-num">7:109</span> <span class="verse-body">et Helias pro his qui pluviam acceperunt et pro mortuo ut viveret,</span></p>
<p id="revelation-7-110"><span class="verse-num">7:110</span> <span class="verse-body">et Ezechias pro populo in diebus Sennacherib, et multi pro multis?</span></p>
<p id="revelation-7-111"><span class="verse-num">7:111</span> <span class="verse-body">si ergo modo, quando corruptibile increvit et iniustitia multiplicata est, exoraverunt iusti pro impiis quare et tunc sic non erit?</span></p>
<p id="revelation-7-112"><span class="verse-num">7:112</span> <span class="verse-body">et respondit ad me et dixit: praesens saeculum non est finis, gloria in eo non frequens manet, propter hoc oraverunt qui potuerunt pro invalidis.</span></p>
<p id="revelation-7-113"><span class="verse-num">7:113</span> <span class="verse-body">dies enim iudicii erit finis temporis huius et initium futuri inmortalis temporis, in quo pertransivit corruptela,</span></p>
<p id="revelation-7-114"><span class="verse-num">7:114</span> <span class="verse-body">soluta est intemperantia, abscisa est incredulitas, crevit autem iustitia, orta est veritas.</span></p>
<p id="revelation-7-115"><span class="verse-num">7:115</span> <span class="verse-body">tunc ergo nemo poterit misereri eius qui in iudicio victus fuerit, neque demergere eum qui vicerit.</span></p>
<p id="revelation-7-116"><span class="verse-num">7:116</span> <span class="verse-body">et respondi et dixi: hic sermo meus primus et novissimus, quoniam melius erat non dare terram Adam vel, cum iam dedisset, coercere eum ut non peccaret.</span></p>
<p id="revelation-7-117"><span class="verse-num">7:117</span> <span class="verse-body">quid enim prodest omnibus in praesenti vivere in tristitia et mortuos sperare punitionem?</span></p>
<p id="revelation-7-118"><span class="verse-num">7:118</span> <span class="verse-body">o tu quid fecisti, Adam? si enim tu peccasti, non est factum solius tuus casus sed et nostrum qui ex te advenimus.</span></p>
<p id="revelation-7-119"><span class="verse-num">7:119</span> <span class="verse-body">quid enim nobis prodest, si promissum est nobis inmortale tempus, nos vero mortalia opera egimus?</span></p>
<p id="revelation-7-120"><span class="verse-num">7:120</span> <span class="verse-body">et quoniam praedicta est nobis perennis spes, nos vero pessime vani facti sumus?</span></p>
<p id="revelation-7-121"><span class="verse-num">7:121</span> <span class="verse-body">et quoniam reposita sunt habitacula sanitatis et securitatis, nos vero male conversati sumus?</span></p>
<p id="revelation-7-122"><span class="verse-num">7:122</span> <span class="verse-body">et quoniam incipiet gloria Altissimi protegere eos qui caste conversati sunt, nos autem pessimis viis ambulavimus?</span></p>
<p id="revelation-7-123"><span class="verse-num">7:123</span> <span class="verse-body">et quoniam ostendetur paradisus, cuius fructus incorruptus perseverat, in quo est saturitas et medella,</span></p>
<p id="revelation-7-124"><span class="verse-num">7:124</span> <span class="verse-body">nos vero non ingrediemur, ingratis enim locis conversati sumus?</span></p>
<p id="revelation-7-125"><span class="verse-num">7:125</span> <span class="verse-body">et quoniam super stellas fulgebunt facies eorum qui abstinentiam habuerunt, nostrae vero facies super tenebras nigrae?</span></p>
<p id="revelation-7-126"><span class="verse-num">7:126</span> <span class="verse-body">non enim cogitavimus viventes quando iniquitatem faciebamus, quid incipientes post mortem pati.</span></p>
<p id="revelation-7-127"><span class="verse-num">7:127</span> <span class="verse-body">et respondit et dixit: hoc est cogitamentum certaminis, quem certavit qui super terram natus est homo,</span></p>
<p id="revelation-7-128"><span class="verse-num">7:128</span> <span class="verse-body">ut si victus fuerit patiatur quod dixisti, si autem vicerit recipiet quod dico,</span></p>
<p id="revelation-7-129"><span class="verse-num">7:129</span> <span class="verse-body">quoniam haec est via, quam Moyses dixit cum viveret ad populum dicens: elige tibi vitam ut vivas.</span></p>
<p id="revelation-7-130"><span class="verse-num">7:130</span> <span class="verse-body">non crediderunt autem ei, sed nec post eum prophetis, sed nec mihi qui locutus sum ad eos,</span></p>
<p id="revelation-7-131"><span class="verse-num">7:131</span> <span class="verse-body">quoniam non esset tristitia in perditione eorum, sicut et futurum est gaudium super eos quibus persuasa est salus.</span></p>
<p id="revelation-7-132"><span class="verse-num">7:132</span> <span class="verse-body">et respondi et dixi: scio, domine, quoniam nunc vocatus est Altissimus misericors, in eo quod misereatur qui nondum in saeculo advenerunt,</span></p>
<p id="revelation-7-133"><span class="verse-num">7:133</span> <span class="verse-body">et miserator, in eo quod miseretur illis qui conversionem faciunt in lege eius,</span></p>
<p id="revelation-7-134"><span class="verse-num">7:134</span> <span class="verse-body">et longanimis, quoniam longanimitatem praestat his qui peccaverunt quasi suis operibus,</span></p>
<p id="revelation-7-135"><span class="verse-num">7:135</span> <span class="verse-body">et munificus, quoniam quidem donare vult pro exigere,</span></p>
<p id="revelation-7-136"><span class="verse-num">7:136</span> <span class="verse-body">et multae misericordiae, quoniam multiplicat magis misericordias his qui praesentes sunt et qui praeterierunt et qui futuri sunt.</span></p>
<p id="revelation-7-137"><span class="verse-num">7:137</span> <span class="verse-body">si enim non multiplicaverit, non vivificabitur saeculum cum his qui habitant in eo.</span></p>
<p id="revelation-7-138"><span class="verse-num">7:138</span> <span class="verse-body">et donator, quoniam si non donaverit de bonitate sua, ut adleventur hii qui iniquitates fecerunt de suis iniquitatibus, non poterit decies millesima pars hominum vivificari,</span></p>
<p id="revelation-7-139"><span class="verse-num">7:139</span> <span class="verse-body">et iudex, si non ignoverit his qui creati sunt verbo eius et deleverit multitudinem contemptionum, non fortassis derelinquentur innumerabilem multitudinem nisi pauci valde. __________________________________________________________________</span></p>
<h2 id="revelation-ch-8">Chapter 8</h2>
<p class="verses"><a href="#revelation-8-1">1</a> <a href="#revelation-8-2">2</a> <a href="#revelation-8-3">3</a> <a href="#revelation-8-4">4</a> <a href="#revelation-8-5">5</a> <a href="#revelation-8-6">6</a> <a href="#revelation-8-7">7</a> <a href="#revelation-8-8">8</a> <a href="#revelation-8-9">9</a> <a href="#revelation-8-10">10</a> <a href="#revelation-8-11">11</a> <a href="#revelation-8-12">12</a> <a href="#revelation-8-13">13</a> <a href="#revelation-8-14">14</a> <a href="#revelation-8-15">15</a> <a href="#revelation-8-16">16</a> <a href="#revelation-8-17">17</a> <a href="#revelation-8-18">18</a> <a href="#revelation-8-19">19</a> <a href="#revelation-8-20">20</a> <a href="#revelation-8-21">21</a> <a href="#revelation-8-22">22</a> <a href="#revelation-8-23">23</a> <a href="#revelation-8-24">24</a> <a href="#revelation-8-25">25</a> <a href="#revelation-8-26">26</a> <a href="#revelation-8-27">27</a> <a href="#revelation-8-28">28</a> <a href="#revelation-8-29">29</a> <a href="#revelation-8-30">30</a> <a href="#revelation-8-31">31</a> <a href="#revelation-8-32">32</a> <a href="#revelation-8-33">33</a> <a href="#revelation-8-34">34</a> <a href="#revelation-8-35">35</a> <a href="#revelation-8-36">36</a> <a href="#revelation-8-37">37</a> <a href="#revelation-8-38">38</a> <a href="#revelation-8-39">39</a> <a href="#revelation-8-40">40</a> <a href="#revelation-8-41">41</a> <a href="#revelation-8-42">42</a> <a href="#revelation-8-43">43</a> <a href="#revelation-8-44">44</a> <a href="#revelation-8-45">45</a> <a href="#revelation-8-46">46</a> <a href="#revelation-8-47">47</a> <a href="#revelation-8-48">48</a> <a href="#revelation-8-49">49</a> <a href="#revelation-8-50">50</a> <a href="#revelation-8-51">51</a> <a href="#revelation-8-52">52</a> <a href="#revelation-8-53">53</a> <a href="#revelation-8-54">54</a> <a href="#revelation-8-55">55</a> <a href="#revelation-8-56">56</a> <a href="#revelation-8-57">57</a> <a href="#revelation-8-58">58</a> <a href="#revelation-8-59">59</a> <a href="#revelation-8-60">60</a> <a href="#revelation-8-61">61</a> <a href="#revelation-8-62">62</a> <a href="#revelation-8-63">63</a></p>
<p id="revelation-8-1"><span class="verse-num">8:1</span> <span class="verse-body">et respondit ad me et dixit: hoc saeculum fecit Altissimus propter multos, futurum autem propter paucos.</span></p>
<p id="revelation-8-2"><span class="verse-num">8:2</span> <span class="verse-body">dicam autem coram te similitudinem, Ezra. quomodo autem interrogabis terram et dicet tibi, quoniam dabit terram multam magis unde fiat fictile, parvum autem pulverem unde aurum fit, sic et actus praesentis saeculi.</span></p>
<p id="revelation-8-3"><span class="verse-num">8:3</span> <span class="verse-body">multi quidem creati sunt, pauci autem salvabuntur.</span></p>
<p id="revelation-8-4"><span class="verse-num">8:4</span> <span class="verse-body">et respondi et dixi: absolve ergo anima sensum et devoret quod sapit.</span></p>
<p id="revelation-8-5"><span class="verse-num">8:5</span> <span class="verse-body">convenisti inobaudire et profecta es nolens, nec enim tibi est datum spatium nisi solum modicum vivere.</span></p>
<p id="revelation-8-6"><span class="verse-num">8:6</span> <span class="verse-body">o Domine super nos, si permittes servo tuo, ut oremus coram te et des nobis semen cordis et sensui culturam unde fructum fiat, unde vivere possit omnis corruptus qui portabit locum hominis.</span></p>
<p id="revelation-8-7"><span class="verse-num">8:7</span> <span class="verse-body">solus enim es, et una plasmatio nos sumus manuum tuarum, sicut locutus es.</span></p>
<p id="revelation-8-8"><span class="verse-num">8:8</span> <span class="verse-body">et quoniam vivificas nunc in matrice plasmatum corpus et praestas membra, conservatur in igne et aqua tua creatio et novem mensibus patitur tua plasmatio tuae creaturae quae in eo creata est.</span></p>
<p id="revelation-8-9"><span class="verse-num">8:9</span> <span class="verse-body">ipsum autem quod servat et quod servatur utraque servabuntur servatione tua. et quando iterum reddit matrix quae in ea creverint,</span></p>
<p id="revelation-8-10"><span class="verse-num">8:10</span> <span class="verse-body">imperasti ut ex ipsis membris, hoc est mamillis, praebere lac, fructum mamillarum.</span></p>
<p id="revelation-8-11"><span class="verse-num">8:11</span> <span class="verse-body">ut nutriatur id quod plasmatum est usque in tempus aliquem. et postea dispones eum tuae misericordiae,</span></p>
<p id="revelation-8-12"><span class="verse-num">8:12</span> <span class="verse-body">enutristi eum tuae iustitiae, et erudisti eum in lege tua et corripuisti eum tuo intellectu,</span></p>
<p id="revelation-8-13"><span class="verse-num">8:13</span> <span class="verse-body">et mortificabis eum ut tuam creaturam et vivificabis eum ut tuum opus.</span></p>
<p id="revelation-8-14"><span class="verse-num">8:14</span> <span class="verse-body">si ergo perdideris qui tantis laboribus plasmatus est tuo iussu, facili ordine, et ut quid fiebat?</span></p>
<p id="revelation-8-15"><span class="verse-num">8:15</span> <span class="verse-body">et nunc dicens dicam: de omni homine tu magis scis, de populo autem tuo quod mihi dolet,</span></p>
<p id="revelation-8-16"><span class="verse-num">8:16</span> <span class="verse-body">et de hereditate tua propter quam lugeo, et de Israhel propter quem tristis sum, et de semine Iacob propter quod conturbor.</span></p>
<p id="revelation-8-17"><span class="verse-num">8:17</span> <span class="verse-body">ideo incipiam orare coram te pro me et pro eis, quoniam video lapsos nostros qui inhabitamus terram,</span></p>
<p id="revelation-8-18"><span class="verse-num">8:18</span> <span class="verse-body">sed audivi celeritatem iudicii quod futurum est.</span></p>
<p id="revelation-8-19"><span class="verse-num">8:19</span> <span class="verse-body">ideo audi meam vocem et intellege sermonum meorum, et loquar coram te.</span></p>
<p id="revelation-8-20"><span class="verse-num">8:20</span> <span class="verse-body">initium verborum Ezrae priusquam adsumeretur, et dixit: Domine qui habitas in saeculum, cuius oculi elati et superna in aerem,</span></p>
<p id="revelation-8-21"><span class="verse-num">8:21</span> <span class="verse-body">et cuius thronus inaestimabilis et gloria inconprehensibilis, cui adstat exercitus angelorum cum tremore,</span></p>
<p id="revelation-8-22"><span class="verse-num">8:22</span> <span class="verse-body">quorum servatio in vento et igni convertitur, cuius verbum verum et dicta perseverantia,</span></p>
<p id="revelation-8-23"><span class="verse-num">8:23</span> <span class="verse-body">cuius iussio fortis et dispositio terribilis, cuius aspectus arefecit abyssos et indignatio tabescere facit montes et veritas testificatur.</span></p>
<p id="revelation-8-24"><span class="verse-num">8:24</span> <span class="verse-body">exaudi, Domine, orationem servi tui et auribus percipe precationem figmenti tui, intende verba mea.</span></p>
<p id="revelation-8-25"><span class="verse-num">8:25</span> <span class="verse-body">dum enim vivo loquar et dum sapio respondeam.</span></p>
<p id="revelation-8-26"><span class="verse-num">8:26</span> <span class="verse-body">ne aspicias populi tui delicta, sed qui tibi in veritate serviunt.</span></p>
<p id="revelation-8-27"><span class="verse-num">8:27</span> <span class="verse-body">nec adtendas impie agentium studia, sed qui tua testimonia cum doloribus custodierunt.</span></p>
<p id="revelation-8-28"><span class="verse-num">8:28</span> <span class="verse-body">neque cogites qui in conspectu tuo false conversati sunt, sed memorare qui ex voluntate tuum timorem cognoverunt.</span></p>
<p id="revelation-8-29"><span class="verse-num">8:29</span> <span class="verse-body">neque volueris perdere qui pecorum mores habuerunt, sed respicias eos qui legem tuam splendide docuerunt.</span></p>
<p id="revelation-8-30"><span class="verse-num">8:30</span> <span class="verse-body">neque indigneris eis qui bestiis peius sunt iudicati, sed diligas eos qui semper in tua gloria confiderunt.</span></p>
<p id="revelation-8-31"><span class="verse-num">8:31</span> <span class="verse-body">quoniam nos et patres nostri mortalibus moribus egimus, tu autem propter nos peccatores misericors vocaberis.</span></p>
<p id="revelation-8-32"><span class="verse-num">8:32</span> <span class="verse-body">si enim desideraveris ut nostri miserearis, tunc misericors vocaberis, nobis enim non habentibus opera iustitiae.</span></p>
<p id="revelation-8-33"><span class="verse-num">8:33</span> <span class="verse-body">iusti enim, quibus sunt operae multae repositae apud te, ex propriis operibus recipient mercedem.</span></p>
<p id="revelation-8-34"><span class="verse-num">8:34</span> <span class="verse-body">quid est enim homo, ut ei indigneris, aut genus corruptibile, ut ita amariceris de ipso.</span></p>
<p id="revelation-8-35"><span class="verse-num">8:35</span> <span class="verse-body">in veritate enim nemo de genitis est qui non impie gessit, et de confitentibus qui non deliquit.</span></p>
<p id="revelation-8-36"><span class="verse-num">8:36</span> <span class="verse-body">in hoc enim adnuntiabitur iustitia tua, et bonitas tua Domine, cum misertus fueris eis qui non habent substantiam operum bonorum.</span></p>
<p id="revelation-8-37"><span class="verse-num">8:37</span> <span class="verse-body">et respondit ad me et dixi:t recte locutus es aliqua, et iuxta sermones tuos sic et fiet,</span></p>
<p id="revelation-8-38"><span class="verse-num">8:38</span> <span class="verse-body">quoniam vere non cogitabo super plasma eorum qui peccaverunt aut mortem aut iudicium aut perditionem,</span></p>
<p id="revelation-8-39"><span class="verse-num">8:39</span> <span class="verse-body">sed iucundabor super iustorum figmentum, peregrinationes quoque et salvationes et mercedis receptiones.</span></p>
<p id="revelation-8-40"><span class="verse-num">8:40</span> <span class="verse-body">quomodo ergo locutus sum, sic et est.</span></p>
<p id="revelation-8-41"><span class="verse-num">8:41</span> <span class="verse-body">sicut enim agricola serit super terram semina multa et plantationis multitudinem plantat, sed non in tempore non omnia quae seminata sunt salvabuntur, sed nec omnia quae plantata sunt radicabunt, sic et qui in saeculo seminati sunt non omnes salvabuntur.</span></p>
<p id="revelation-8-42"><span class="verse-num">8:42</span> <span class="verse-body">et respondi et dixi: si inveni gratiam loquar.</span></p>
<p id="revelation-8-43"><span class="verse-num">8:43</span> <span class="verse-body">quoniam semen agricolae, si non ascenderit -- non enim accepit pluviam tuam in tempore -- et si corruptum fuerit multitudine pluviae,</span></p>
<p id="revelation-8-44"><span class="verse-num">8:44</span> <span class="verse-body">hoc perit; sed homo qui manibus tuis plasmatus est et tuae imagini nominatus, quoniam similatus est per quem omnia plasmasti, et similasti eum semini agricolae.</span></p>
<p id="revelation-8-45"><span class="verse-num">8:45</span> <span class="verse-body">non super nos, sed parce populo tuo et miserere hereditati tuae, tuae enim creaturae misereris.</span></p>
<p id="revelation-8-46"><span class="verse-num">8:46</span> <span class="verse-body">et respondit ad me et dixit: quae sunt praesentia praesentibus et quae futura futuris.</span></p>
<p id="revelation-8-47"><span class="verse-num">8:47</span> <span class="verse-body">multum enim tibi restat, ut possis diligere meam creaturam super me. tu autem frequenter te et ipsum proximasti iniustis numquam.</span></p>
<p id="revelation-8-48"><span class="verse-num">8:48</span> <span class="verse-body">sed et in hoc mirabilis eris coram Altissimo,</span></p>
<p id="revelation-8-49"><span class="verse-num">8:49</span> <span class="verse-body">quoniam humiliasti te, sicut decet te, et non iudicasti te inter iustos. plurimum glorificeris,</span></p>
<p id="revelation-8-50"><span class="verse-num">8:50</span> <span class="verse-body">propter quod miseriae multae miserabiles efficientur qui inhabitant saeculum in novissimis, quia in multa superbia ambulaverunt.</span></p>
<p id="revelation-8-51"><span class="verse-num">8:51</span> <span class="verse-body">tu autem pro te intellege et de similibus tuis inquire gloriam.</span></p>
<p id="revelation-8-52"><span class="verse-num">8:52</span> <span class="verse-body">vobis enim apertus est paradisus, plantata est arbor vitae, praeparatum est futurum tempus praeparata est abundantia, aedificata est civitas, probata est requies, perfecta est bonitas ante perfecta sapientia.</span></p>
<p id="revelation-8-53"><span class="verse-num">8:53</span> <span class="verse-body">radix signata est a vobis, infirmitas extincta est a vobis et mors absconsa est, infernum fugit et corruptio in oblivionem.</span></p>
<p id="revelation-8-54"><span class="verse-num">8:54</span> <span class="verse-body">transierunt dolores et ostensus est in finem thesaurus inmortalitatis.</span></p>
<p id="revelation-8-55"><span class="verse-num">8:55</span> <span class="verse-body">noli ergo adicere inquirendo de multitudine eorum qui pereunt.</span></p>
<p id="revelation-8-56"><span class="verse-num">8:56</span> <span class="verse-body">nam et ipsi accipientes libertatem spreverunt Altissimum et legem eius contempserunt et vias eius dereliquerunt.</span></p>
<p id="revelation-8-57"><span class="verse-num">8:57</span> <span class="verse-body">adhuc autem et iustos eius conculcaverunt.</span></p>
<p id="revelation-8-58"><span class="verse-num">8:58</span> <span class="verse-body">et dixerunt in corde suo non esse Deum, et quidem scientes quoniam moriuntur.</span></p>
<p id="revelation-8-59"><span class="verse-num">8:59</span> <span class="verse-body">sicut enim vos suscipient quae praedicta sunt, sic eos sitis et cruciatus quae praeparata sunt, non enim Altissimus vo v. A. A hominem disperdi.</span></p>
<p id="revelation-8-60"><span class="verse-num">8:60</span> <span class="verse-body">sed ipsi qui creati sunt coinquinaverunt nomen eius qui fecit eos, et ingrati fuerunt ei qui praeparavit eis nunc vitam.</span></p>
<p id="revelation-8-61"><span class="verse-num">8:61</span> <span class="verse-body">quapropter iudicium meum modo adpropinquat,</span></p>
<p id="revelation-8-62"><span class="verse-num">8:62</span> <span class="verse-body">quod non omnibus demonstravi nisi tibi et tibi similibus paucis. et respondi et dixi:</span></p>
<p id="revelation-8-63"><span class="verse-num">8:63</span> <span class="verse-body">ecce nunc, Domine, demonstrasti mihi multitudinem signorum quae incipies facere in novissimis, sed non demonstrasti mihi quo tempore. __________________________________________________________________</span></p>
<h2 id="revelation-ch-9">Chapter 9</h2>
<p class="verses"><a href="#revelation-9-1">1</a> <a href="#revelation-9-2">2</a> <a href="#revelation-9-3">3</a> <a href="#revelation-9-4">4</a> <a href="#revelation-9-5">5</a> <a href="#revelation-9-6">6</a> <a href="#revelation-9-7">7</a> <a href="#revelation-9-8">8</a> <a href="#revelation-9-9">9</a> <a href="#revelation-9-10">10</a> <a href="#revelation-9-11">11</a> <a href="#revelation-9-12">12</a> <a href="#revelation-9-13">13</a> <a href="#revelation-9-14">14</a> <a href="#revelation-9-15">15</a> <a href="#revelation-9-16">16</a> <a href="#revelation-9-17">17</a> <a href="#revelation-9-18">18</a> <a href="#revelation-9-19">19</a> <a href="#revelation-9-20">20</a> <a href="#revelation-9-21">21</a> <a href="#revelation-9-22">22</a> <a href="#revelation-9-23">23</a> <a href="#revelation-9-24">24</a> <a href="#revelation-9-25">25</a> <a href="#revelation-9-26">26</a> <a href="#revelation-9-27">27</a> <a href="#revelation-9-28">28</a> <a href="#revelation-9-29">29</a> <a href="#revelation-9-30">30</a> <a href="#revelation-9-31">31</a> <a href="#revelation-9-32">32</a> <a href="#revelation-9-33">33</a> <a href="#revelation-9-34">34</a> <a href="#revelation-9-35">35</a> <a href="#revelation-9-36">36</a> <a href="#revelation-9-37">37</a> <a href="#revelation-9-38">38</a> <a href="#revelation-9-39">39</a> <a href="#revelation-9-40">40</a> <a href="#revelation-9-41">41</a> <a href="#revelation-9-42">42</a> <a href="#revelation-9-43">43</a> <a href="#revelation-9-44">44</a> <a href="#revelation-9-45">45</a> <a href="#revelation-9-46">46</a> <a href="#revelation-9-47">47</a></p>
<p id="revelation-9-1"><span class="verse-num">9:1</span> <span class="verse-body">et respondit ad me et dixit: metiens metire in temet ipso, et erit cum videris, quoniam transivit pars quaedam signorum quae praedicta sunt,</span></p>
<p id="revelation-9-2"><span class="verse-num">9:2</span> <span class="verse-body">tunc intelleges, quoniam ipsud est tempus, in quo incipiet Altissimus visitare saeculum qui ab eo factus est.</span></p>
<p id="revelation-9-3"><span class="verse-num">9:3</span> <span class="verse-body">et quando videbitur in saeculo motio locorum, populorum turbatio, gentium cogitationes, ducum inconstantia, principum turbatio.</span></p>
<p id="revelation-9-4"><span class="verse-num">9:4</span> <span class="verse-body">et tunc intelleges, quoniam de his erat Altissimus locutus a diebus qui fuerunt ante ab initio.</span></p>
<p id="revelation-9-5"><span class="verse-num">9:5</span> <span class="verse-body">sicut enim omne quod factum est in saeculo, initium per consummationem et consummatio manifesta,</span></p>
<p id="revelation-9-6"><span class="verse-num">9:6</span> <span class="verse-body">sic et Altissimi tempora, initia manifesta in prodigiis et virtutibus, et consummatio in actu et in signis.</span></p>
<p id="revelation-9-7"><span class="verse-num">9:7</span> <span class="verse-body">et erit, omnis qui salvus factus fuerit et qui poterit effugere per opera sua vel per fidem in qua credidit, is</span></p>
<p id="revelation-9-8"><span class="verse-num">9:8</span> <span class="verse-body">relinquetur de praedictis periculis et videbit salutare meum in terra mea et in finibus meis, quae sanctificavi mihi a saeculo.</span></p>
<p id="revelation-9-9"><span class="verse-num">9:9</span> <span class="verse-body">et tunc mirabuntur qui nunc abusi sunt vias meas, et in cruciamentis commorabuntur hii qui eos proiecerunt in contemptu.</span></p>
<p id="revelation-9-10"><span class="verse-num">9:10</span> <span class="verse-body">quotquot enim non cognoverunt me viventes beneficia consecuti,</span></p>
<p id="revelation-9-11"><span class="verse-num">9:11</span> <span class="verse-body">et quotquot fastidierunt legem meam, cum adhuc erant habentes libertatem,</span></p>
<p id="revelation-9-12"><span class="verse-num">9:12</span> <span class="verse-body">et cum adhuc esset eis apertum paenitentiae locus non intellexerunt sed spreverunt, hos oportet post mortem in cruciamento cognoscere.</span></p>
<p id="revelation-9-13"><span class="verse-num">9:13</span> <span class="verse-body">tu ergo adhuc noli curiosus esse quomodo impii cruciabuntur, sed inquire quomodo iusti salvabuntur, et quorum saeculum et propter quos saeculum et quando.</span></p>
<p id="revelation-9-14"><span class="verse-num">9:14</span> <span class="verse-body">respondi et dixi:</span></p>
<p id="revelation-9-15"><span class="verse-num">9:15</span> <span class="verse-body">olim locutus sum et nunc dico et postea dicam, quoniam plures sunt qui pereunt quam qui salvabuntur,</span></p>
<p id="revelation-9-16"><span class="verse-num">9:16</span> <span class="verse-body">sicut multiplicat fluctus super guttam. et respondit ad me et dixit:</span></p>
<p id="revelation-9-17"><span class="verse-num">9:17</span> <span class="verse-body">qualis ager, talia et semina, et quales flores, tales et tincturae, et qualis opera, talis et creatio, et qualis agricola, talis et area. quoniam tempus erat saeculi,</span></p>
<p id="revelation-9-18"><span class="verse-num">9:18</span> <span class="verse-body">et tunc cum essem parans eis, his qui nunc, antequam fieret illis saeculum in quo inhabitarent, et nemo contradixit mihi</span></p>
<p id="revelation-9-19"><span class="verse-num">9:19</span> <span class="verse-body">tunc, nec enim erat quisquam, et nunc creati in hoc mundo parato et mensa indeficienti et lege investigabili, corrupti sunt moribus eorum.</span></p>
<p id="revelation-9-20"><span class="verse-num">9:20</span> <span class="verse-body">et consideravi saeculum meum, et ecce erat perditum et orbem meum, et ecce erat periculi propter cogitationes quae in eo advenerunt.</span></p>
<p id="revelation-9-21"><span class="verse-num">9:21</span> <span class="verse-body">Et vidi et peperci eis vix valde, et salvavi mihi acinum de botru et plantationem de tribu multa.</span></p>
<p id="revelation-9-22"><span class="verse-num">9:22</span> <span class="verse-body">pereat ergo multitudo quae sine causa nata est, et servetur acinus meus et plantatio mea, quia cum multo labore perfeci haec.</span></p>
<p id="revelation-9-23"><span class="verse-num">9:23</span> <span class="verse-body">tu autem si adhuc intermittas septem dies alios, sed non ieiunabis in eis,</span></p>
<p id="revelation-9-24"><span class="verse-num">9:24</span> <span class="verse-body">ibis autem in campum florum, ubi domus non est aedificata, et manduca solummodo de floribus campi, et carnem non gustabis et vinum non bibes sed solummodo flores,</span></p>
<p id="revelation-9-25"><span class="verse-num">9:25</span> <span class="verse-body">et deprecare Altissimum sine intermissione, et veniam et loquar tecum.</span></p>
<p id="revelation-9-26"><span class="verse-num">9:26</span> <span class="verse-body">et profectus sum, sicut dixit mihi, in campum quod vocatur Ardat, et sedi ibi in floribus et de herbis agri manducavi et facta est esca earum mihi in saturitatem.</span></p>
<p id="revelation-9-27"><span class="verse-num">9:27</span> <span class="verse-body">et factum est post dies septem, et ego discumbebam supra faenum et cor meum iterum turbabatur sicut et ante.</span></p>
<p id="revelation-9-28"><span class="verse-num">9:28</span> <span class="verse-body">et apertum est os meum et inchoavi dicere coram Altissimo et dixi:</span></p>
<p id="revelation-9-29"><span class="verse-num">9:29</span> <span class="verse-body">o Domine, in nobis ostendens ostensus es patribus nostris in deserto, quando erant exientes de Aegypto et quando veniebant in deserto quod non calcatur et infructuoso, et dicens dixisti:</span></p>
<p id="revelation-9-30"><span class="verse-num">9:30</span> <span class="verse-body">tu Israhel audi me, et semen Iacob intendite sermonibus meis.</span></p>
<p id="revelation-9-31"><span class="verse-num">9:31</span> <span class="verse-body">ecce enim ego semino in vobis legem meam, et faciet in vobis fructum, et glorificamini in eo per saeculum.</span></p>
<p id="revelation-9-32"><span class="verse-num">9:32</span> <span class="verse-body">nam patres nostri accipientes legem non servaverunt et legitima mea non custodierunt. et factum est fructum legis non periens; nec enim poterat, quoniam tuus erat.</span></p>
<p id="revelation-9-33"><span class="verse-num">9:33</span> <span class="verse-body">nam qui acceperunt perierunt, non custodientes quod in eis seminatum fuerat.</span></p>
<p id="revelation-9-34"><span class="verse-num">9:34</span> <span class="verse-body">et ecce consuetudo est ut, cum acceperit terra semen vel navem mare vel vas aliud escas vel potus,, et cum fuerit ut exterminetur</span></p>
<p id="revelation-9-35"><span class="verse-num">9:35</span> <span class="verse-body">quod seminatum est vel quod missum est vel quae suscepta sunt, exterminentur haec, susceptoria vero manent. apud nos si enim non sic factum est.</span></p>
<p id="revelation-9-36"><span class="verse-num">9:36</span> <span class="verse-body">nos quidem qui legem accepimus peccantes peribimus et cor nostrum quod suscepit eam.</span></p>
<p id="revelation-9-37"><span class="verse-num">9:37</span> <span class="verse-body">nam lex non perit sed permanet in suo honore.</span></p>
<p id="revelation-9-38"><span class="verse-num">9:38</span> <span class="verse-body">et cum loquor haec in corde meo, et respexi oculis meis et vidi mulierem in dextera parte, et ecce haec lugebat et plorabat cum voce magna, et animo dolebat valde, et vestimenta eius discisa et cinis super caput eius.</span></p>
<p id="revelation-9-39"><span class="verse-num">9:39</span> <span class="verse-body">et dimisi cogitatus in quibus eram cogitans et conversus sum ad eam et dixi ei:</span></p>
<p id="revelation-9-40"><span class="verse-num">9:40</span> <span class="verse-body">ut quid fles et quid doles animo? et dixit ad me:</span></p>
<p id="revelation-9-41"><span class="verse-num">9:41</span> <span class="verse-body">dimitte me, dominus meus, ut defleam me et adiciam dolorem, quoniam valde amara sum animo et humiliata sum valde.</span></p>
<p id="revelation-9-42"><span class="verse-num">9:42</span> <span class="verse-body">et dixi ei: quid passa es, dic mihi. et dixit ad me:</span></p>
<p id="revelation-9-43"><span class="verse-num">9:43</span> <span class="verse-body">sterilis fui ego famula tua et non peperi habens maritum annis triginta.</span></p>
<p id="revelation-9-44"><span class="verse-num">9:44</span> <span class="verse-body">ego enim per singulas horas et per singulos dies in annis triginta his deprecabar Altissimum nocte ac die.</span></p>
<p id="revelation-9-45"><span class="verse-num">9:45</span> <span class="verse-body">et factum est post triginta annos, exaudivit me Deus ancillae tuae et pervidit humilitatem meam et adtendit tribulationi meae et dedit mihi filium. et iucundata sum super eum valde ego et vir meus et omnes cives mei, et honorificabamus valde Fortem.</span></p>
<p id="revelation-9-46"><span class="verse-num">9:46</span> <span class="verse-body">et nutrivi eum cum labore multo.</span></p>
<p id="revelation-9-47"><span class="verse-num">9:47</span> <span class="verse-body">et factum est cum crevisset et venissem accipere illi uxorem, et feci diem epuli. __________________________________________________________________</span></p>
<h2 id="revelation-ch-10">Chapter 10</h2>
<p class="verses"><a href="#revelation-10-1">1</a> <a href="#revelation-10-2">2</a> <a href="#revelation-10-3">3</a> <a href="#revelation-10-4">4</a> <a href="#revelation-10-5">5</a> <a href="#revelation-10-6">6</a> <a href="#revelation-10-7">7</a> <a href="#revelation-10-8">8</a> <a href="#revelation-10-9">9</a> <a href="#revelation-10-10">10</a> <a href="#revelation-10-11">11</a> <a href="#revelation-10-12">12</a> <a href="#revelation-10-13">13</a> <a href="#revelation-10-14">14</a> <a href="#revelation-10-15">15</a> <a href="#revelation-10-16">16</a> <a href="#revelation-10-17">17</a> <a href="#revelation-10-18">18</a> <a href="#revelation-10-19">19</a> <a href="#revelation-10-20">20</a> <a href="#revelation-10-21">21</a> <a href="#revelation-10-22">22</a> <a href="#revelation-10-23">23</a> <a href="#revelation-10-24">24</a> <a href="#revelation-10-25">25</a> <a href="#revelation-10-26">26</a> <a href="#revelation-10-27">27</a> <a href="#revelation-10-28">28</a> <a href="#revelation-10-29">29</a> <a href="#revelation-10-30">30</a> <a href="#revelation-10-31">31</a> <a href="#revelation-10-32">32</a> <a href="#revelation-10-33">33</a> <a href="#revelation-10-34">34</a> <a href="#revelation-10-35">35</a> <a href="#revelation-10-36">36</a> <a href="#revelation-10-37">37</a> <a href="#revelation-10-38">38</a> <a href="#revelation-10-39">39</a> <a href="#revelation-10-40">40</a> <a href="#revelation-10-41">41</a> <a href="#revelation-10-42">42</a> <a href="#revelation-10-43">43</a> <a href="#revelation-10-44">44</a> <a href="#revelation-10-45">45</a> <a href="#revelation-10-46">46</a> <a href="#revelation-10-47">47</a> <a href="#revelation-10-48">48</a> <a href="#revelation-10-49">49</a> <a href="#revelation-10-50">50</a> <a href="#revelation-10-51">51</a> <a href="#revelation-10-52">52</a> <a href="#revelation-10-53">53</a> <a href="#revelation-10-54">54</a> <a href="#revelation-10-55">55</a> <a href="#revelation-10-56">56</a> <a href="#revelation-10-57">57</a> <a href="#revelation-10-58">58</a> <a href="#revelation-10-59">59</a> <a href="#revelation-10-60">60</a></p>
<p id="revelation-10-1"><span class="verse-num">10:1</span> <span class="verse-body">et factum est cum introisset filius meus in thalamo suo, cecidit et mortuus est.</span></p>
<p id="revelation-10-2"><span class="verse-num">10:2</span> <span class="verse-body">et evertimus omnes lumina, et surrexerunt omnes cives mei ad consolandam me, et quievi usque in alium diem usque noctem.</span></p>
<p id="revelation-10-3"><span class="verse-num">10:3</span> <span class="verse-body">et factum est cum omnes quievissent ut me consolarentur ut quiescerem, et surrexi nocte et fugi et veni, sicut vides, in hoc campo.</span></p>
<p id="revelation-10-4"><span class="verse-num">10:4</span> <span class="verse-body">et cogito iam non reverti in civitatem sed hic consistere, et neque manducabo neque bibam, sed sine intermissione lugere et ieiunare usque dum moriar.</span></p>
<p id="revelation-10-5"><span class="verse-num">10:5</span> <span class="verse-body">et dereliqui adhuc sermones in quibus eram et respondi cum iracundia ad eam et dixi:</span></p>
<p id="revelation-10-6"><span class="verse-num">10:6</span> <span class="verse-body">stulta super omnes mulieres, non vides luctum nostrum et quae nobis contigerunt.</span></p>
<p id="revelation-10-7"><span class="verse-num">10:7</span> <span class="verse-body">quoniam Sion mater nostra omnium in tristitia contristatur et humilitate humiliata est. lugete validissime</span></p>
<p id="revelation-10-8"><span class="verse-num">10:8</span> <span class="verse-body">et nunc quoniam omnes lugemus, et tristes este quoniam omnes contristati sumus. tu autem contristaris in uno filio.</span></p>
<p id="revelation-10-9"><span class="verse-num">10:9</span> <span class="verse-body">interroga enim terram et dicet tibi, quoniam haec est quae debeat lugere tantorum superstes germinantium.</span></p>
<p id="revelation-10-10"><span class="verse-num">10:10</span> <span class="verse-body">et ex ipsa initio omnes nati et alii venient, et ecce paene omnes in perditionem ambulant et in exterminium fit multitudo eorum.</span></p>
<p id="revelation-10-11"><span class="verse-num">10:11</span> <span class="verse-body">et quis ergo debet lugere magis nisi haec quae tam magnam multitudinem perdidit, quam tu quae pro uno doles? si autem dices mihi</span></p>
<p id="revelation-10-12"><span class="verse-num">10:12</span> <span class="verse-body">quoniam non est similis planctus meus terrae, quoniam fructum ventris mei perdidi, quem cum maeroribus peperi et cum doloribus genui,</span></p>
<p id="revelation-10-13"><span class="verse-num">10:13</span> <span class="verse-body">terra autem secundum viam terrae, abiit quae in ea multitudo praesens quomodo et venit et ego tibi dico:</span></p>
<p id="revelation-10-14"><span class="verse-num">10:14</span> <span class="verse-body">sicut tu cum dolore peperisti, sic et terra dedit fructum suum hominem ab initio ei qui fecit eam.</span></p>
<p id="revelation-10-15"><span class="verse-num">10:15</span> <span class="verse-body">nunc ergo retine apud temet ipsam dolorem tuum et fortiter fer quae tibi contigerunt casus.</span></p>
<p id="revelation-10-16"><span class="verse-num">10:16</span> <span class="verse-body">si enim iustificaveris terminum Dei, et filium tuum recipies in tempore et in mulieribus conlaudaberis.</span></p>
<p id="revelation-10-17"><span class="verse-num">10:17</span> <span class="verse-body">ingredere ergo in civitatem ad virum tuum. et dixit ad me:</span></p>
<p id="revelation-10-18"><span class="verse-num">10:18</span> <span class="verse-body">non faciam neque ingrediar civitatem, sed hic moriar.</span></p>
<p id="revelation-10-19"><span class="verse-num">10:19</span> <span class="verse-body">et adposui adhuc loqui ad eam et dixi:</span></p>
<p id="revelation-10-20"><span class="verse-num">10:20</span> <span class="verse-body">noli facere sermonem hunc, sed consenti persuaderi -- quid enim casus Sion -- et consolare propter dolorem Hierusalem.</span></p>
<p id="revelation-10-21"><span class="verse-num">10:21</span> <span class="verse-body">vides enim, quoniam sanctificatio nostra deserta effecta est et altare nostrum demolitum est et templum nostrum destructum est,</span></p>
<p id="revelation-10-22"><span class="verse-num">10:22</span> <span class="verse-body">et psalterium nostrum humiliatum est et hymnus noster conticuit et exultatio nostra dissoluta est, et lumen candelabri nostri extinctum est et arca testamenti nostri direpta est et sancta nostra contaminata sunt, et nomen quod nominatum est super nos paene profanatum est, et liberi nostri contumeliam passi sunt, et sacerdotes nostri succensi sunt et Levitae nostri in captivitate abierunt, et virgines nostrae coinquinatae sunt et mulieres nostrae vim passae sunt, et iusti nostri rapti sunt et parvuli nostri proditi sunt, et iuvenes nostri servierunt et fortes nostri invalidi facti sunt.</span></p>
<p id="revelation-10-23"><span class="verse-num">10:23</span> <span class="verse-body">et quod omnium maius, signaculum Sion, quoniam resignata est de gloria sua nunc et tradita est in manibus eorum qui nos oderunt.</span></p>
<p id="revelation-10-24"><span class="verse-num">10:24</span> <span class="verse-body">tu ergo excute tuam multam tristitiam et depone abs te multitudinem dolorum, ut tibi repropitietur Fortis et requiem faciat tibi Altissimus, requietionem laborum.</span></p>
<p id="revelation-10-25"><span class="verse-num">10:25</span> <span class="verse-body">et factum est cum loquebar ad eam, et ecce facies eius fulgebat valde subito, et species coruscus fiebat visus eius, ut etiam paverem valde ad eam, et cogitarem quid esset hoc.</span></p>
<p id="revelation-10-26"><span class="verse-num">10:26</span> <span class="verse-body">et ecce subito emisit sonum vocis magnum timore plenum, ut commoveretur terra a sono. et vidi,</span></p>
<p id="revelation-10-27"><span class="verse-num">10:27</span> <span class="verse-body">et ecce amplius mulier non conparebat mihi, sed civitas aedificabatur et locus demonstrabatur de fundamentis magnis. et timui et clamavi voce magna et dixi:</span></p>
<p id="revelation-10-28"><span class="verse-num">10:28</span> <span class="verse-body">ubi est Urihel angelus, qui a principio venit ad me? quoniam ipse me fecit venire in multitudinem excessus mentis huius, et factus est finis meus in corruptionem et oratio mea in inproperium.</span></p>
<p id="revelation-10-29"><span class="verse-num">10:29</span> <span class="verse-body">et cum essem loquens ego haec, et ecce venit ad me angelus qui in principio venerat ad me et vidit me,</span></p>
<p id="revelation-10-30"><span class="verse-num">10:30</span> <span class="verse-body">et ecce eram positus ut mortuus et intellectus meus alienatus erat, et tenuit dexteram meam et confortavit me et statuit me super pedes meos et dixit mihi:</span></p>
<p id="revelation-10-31"><span class="verse-num">10:31</span> <span class="verse-body">quid tibi est et quare conturbaris et quid conturbatum est intellectum tuum et sensus cordis tui? et dixi:</span></p>
<p id="revelation-10-32"><span class="verse-num">10:32</span> <span class="verse-body">quoniam derelinquens dereliquisti me. ego quidem feci secundum sermones tuos et exivi in campum, et ecce vidi et video quod non possum enarrare. et dixit ad me:</span></p>
<p id="revelation-10-33"><span class="verse-num">10:33</span> <span class="verse-body">sta ut vir, et commonebo te. et dixi:</span></p>
<p id="revelation-10-34"><span class="verse-num">10:34</span> <span class="verse-body">loquere, dominus meus, tantum me noli derelinquere, ut non frustra moriar,</span></p>
<p id="revelation-10-35"><span class="verse-num">10:35</span> <span class="verse-body">quoniam vidi quae non sciebam, et audio quae non scio.</span></p>
<p id="revelation-10-36"><span class="verse-num">10:36</span> <span class="verse-body">aut numquid sensus meus fallitur et anima mea somniat?</span></p>
<p id="revelation-10-37"><span class="verse-num">10:37</span> <span class="verse-body">nunc ergo deprecor te, ut demonstres servo tuo de excessu hoc. et respondit ad me et dixit:</span></p>
<p id="revelation-10-38"><span class="verse-num">10:38</span> <span class="verse-body">audi me, et doceam te et dicam tibi de quibus times, quoniam Altissimus revelavit tibi mysteria multa.</span></p>
<p id="revelation-10-39"><span class="verse-num">10:39</span> <span class="verse-body">vidit rectam viam tuam quoniam sine intermissione contristabaris pro populo tuo et valde lugebas propter Sion.</span></p>
<p id="revelation-10-40"><span class="verse-num">10:40</span> <span class="verse-body">hic ergo intellectus visionis: mulier quae tibi apparuit ante paululum,</span></p>
<p id="revelation-10-41"><span class="verse-num">10:41</span> <span class="verse-body">quam vidisti lugentem et inchoasti consolare eam,</span></p>
<p id="revelation-10-42"><span class="verse-num">10:42</span> <span class="verse-body">nunc autem iam non speciem mulieris vides, sed apparuit tibi civitas aedificari.</span></p>
<p id="revelation-10-43"><span class="verse-num">10:43</span> <span class="verse-body">et quoniam enarrabat tibi de casu filii sui, haec absolutio est:</span></p>
<p id="revelation-10-44"><span class="verse-num">10:44</span> <span class="verse-body">haec mulier quam vidisti haec est Sion, quam nunc conspicis ut civitatem aedificatam.</span></p>
<p id="revelation-10-45"><span class="verse-num">10:45</span> <span class="verse-body">et quoniam dixit tibi, quia sterilis fuit annis triginta, propter quod erant anni saeculo tria milia, quando non erat in ea adhuc oblatio oblata.</span></p>
<p id="revelation-10-46"><span class="verse-num">10:46</span> <span class="verse-body">et factum est post annos tres, et aedificavit Salomon civitatem et obtulit oblationes. tunc fuit quando peperit sterilis filium.</span></p>
<p id="revelation-10-47"><span class="verse-num">10:47</span> <span class="verse-body">et quod tibi dixit quoniam nutrivi eum cum labore, haec erat habitatio Hierusalem.</span></p>
<p id="revelation-10-48"><span class="verse-num">10:48</span> <span class="verse-body">et quoniam dixit tibi quod filius meus veniens in suo thalamo mortuus esset et contigisset ei casus, haec erat quae facta est ruina Hierusalem.</span></p>
<p id="revelation-10-49"><span class="verse-num">10:49</span> <span class="verse-body">et ecce vidisti similitudinem eius, quomodo filium luget, et tu inchoasti consolare eam de his quae contigerunt. haec erant tibi aperienda.</span></p>
<p id="revelation-10-50"><span class="verse-num">10:50</span> <span class="verse-body">et nunc videns Altissimus, quoniam ex animo contristatus es et quoniam ex toto corde pateris pro ea, ostendit tibi claritatem gloriae eius et pulchritudinem decoris eius.</span></p>
<p id="revelation-10-51"><span class="verse-num">10:51</span> <span class="verse-body">propterea enim dixi tibi, ut maneres in campo, ubi domus non est aedificata.</span></p>
<p id="revelation-10-52"><span class="verse-num">10:52</span> <span class="verse-body">sciebam enim ego, quoniam Altissimus incipiebat tibi ostendere haec.</span></p>
<p id="revelation-10-53"><span class="verse-num">10:53</span> <span class="verse-body">propterea dixi tibi, ut venires in agrum, ubi non est fundamentum aedificii.</span></p>
<p id="revelation-10-54"><span class="verse-num">10:54</span> <span class="verse-body">nec enim poterat opus aedificii hominis sustinere in loco, ubi incipiebat Altissimi civitas ostendi.</span></p>
<p id="revelation-10-55"><span class="verse-num">10:55</span> <span class="verse-body">tu ergo noli timere neque expavescat cor tuum, sed ingredere et vide splendorem vel magnitudinem aedificii, quantum capax est tibi visu oculorum videre.</span></p>
<p id="revelation-10-56"><span class="verse-num">10:56</span> <span class="verse-body">et post haec audies, quantum capit auditus aurium tuarum audire.</span></p>
<p id="revelation-10-57"><span class="verse-num">10:57</span> <span class="verse-body">tu enim beatus es prae multis et vocatus es apud Altissimum sicut et pauci.</span></p>
<p id="revelation-10-58"><span class="verse-num">10:58</span> <span class="verse-body">nocte autem quae in crastinum futura est manebis hic,</span></p>
<p id="revelation-10-59"><span class="verse-num">10:59</span> <span class="verse-body">et ostendet tibi Altissimus eas visiones somniorum, quae faciet Altissimus his qui inhabitant super terram a novissimis diebus.</span></p>
<p id="revelation-10-60"><span class="verse-num">10:60</span> <span class="verse-body">et dormivi illam noctem et aliam sicut dixerat mihi. __________________________________________________________________</span></p>
<h2 id="revelation-ch-11">Chapter 11</h2>
<p class="verses"><a href="#revelation-11-1">1</a> <a href="#revelation-11-2">2</a> <a href="#revelation-11-3">3</a> <a href="#revelation-11-4">4</a> <a href="#revelation-11-5">5</a> <a href="#revelation-11-6">6</a> <a href="#revelation-11-7">7</a> <a href="#revelation-11-8">8</a> <a href="#revelation-11-9">9</a> <a href="#revelation-11-10">10</a> <a href="#revelation-11-11">11</a> <a href="#revelation-11-12">12</a> <a href="#revelation-11-13">13</a> <a href="#revelation-11-14">14</a> <a href="#revelation-11-15">15</a> <a href="#revelation-11-16">16</a> <a href="#revelation-11-17">17</a> <a href="#revelation-11-18">18</a> <a href="#revelation-11-19">19</a> <a href="#revelation-11-20">20</a> <a href="#revelation-11-21">21</a> <a href="#revelation-11-22">22</a> <a href="#revelation-11-23">23</a> <a href="#revelation-11-24">24</a> <a href="#revelation-11-25">25</a> <a href="#revelation-11-26">26</a> <a href="#revelation-11-27">27</a> <a href="#revelation-11-28">28</a> <a href="#revelation-11-29">29</a> <a href="#revelation-11-30">30</a> <a href="#revelation-11-31">31</a> <a href="#revelation-11-32">32</a> <a href="#revelation-11-33">33</a> <a href="#revelation-11-34">34</a> <a href="#revelation-11-35">35</a> <a href="#revelation-11-36">36</a> <a href="#revelation-11-37">37</a> <a href="#revelation-11-38">38</a> <a href="#revelation-11-39">39</a> <a href="#revelation-11-40">40</a> <a href="#revelation-11-41">41</a> <a href="#revelation-11-42">42</a> <a href="#revelation-11-43">43</a> <a href="#revelation-11-44">44</a> <a href="#revelation-11-45">45</a> <a href="#revelation-11-46">46</a></p>
<p id="revelation-11-1"><span class="verse-num">11:1</span> <span class="verse-body">et factum est secunda nocte, et vidi somnium, et ecce ascendebat de mari aquila, cui erant duodecim alae pinnarum et capita tria.</span></p>
<p id="revelation-11-2"><span class="verse-num">11:2</span> <span class="verse-body">et vidi, et ecce expandebat alas suas in omnem terram, et omnes venti caeli insuflabant ad eam et nubes ad eam colligebantur.</span></p>
<p id="revelation-11-3"><span class="verse-num">11:3</span> <span class="verse-body">et vidi, et de pinnis eius nascebantur contrariae pinnae, et ipsae fiebant in pinnaculis minutis et modicis.</span></p>
<p id="revelation-11-4"><span class="verse-num">11:4</span> <span class="verse-body">nam capita eius erant quiescentia, et de medium caput erat maius aliorum capitum, sed et ipsa quiescebat cum eis.</span></p>
<p id="revelation-11-5"><span class="verse-num">11:5</span> <span class="verse-body">et vidi, et ecce aquila volavit in pinnis suis et regnavit super terram et super eos qui inhabitant in ea.</span></p>
<p id="revelation-11-6"><span class="verse-num">11:6</span> <span class="verse-body">et vidi, quomodo subiecta erant ei omnia quae sub caelo, et nemo illi contradicebat, neque unus de creatura quae est super terram.</span></p>
<p id="revelation-11-7"><span class="verse-num">11:7</span> <span class="verse-body">et vidi, et ecce surrexit aquila super ungues suos et emisit vocem pinnis suis dicens:</span></p>
<p id="revelation-11-8"><span class="verse-num">11:8</span> <span class="verse-body">nolite omnes simul vigilare, dormite unusquisque in loco suo et per tempus vigilate,</span></p>
<p id="revelation-11-9"><span class="verse-num">11:9</span> <span class="verse-body">capita autem in novissimo serventur.</span></p>
<p id="revelation-11-10"><span class="verse-num">11:10</span> <span class="verse-body">et vidi, et ecce vox non exiebat de capitibus eius, sed de medietate corporis eius.</span></p>
<p id="revelation-11-11"><span class="verse-num">11:11</span> <span class="verse-body">et numeravi contrarias pinnas eius, et ecce ipsae erant octo.</span></p>
<p id="revelation-11-12"><span class="verse-num">11:12</span> <span class="verse-body">et vidi, et ecce a dextera parte surrexit una pinna et regnavit super omnem terram.</span></p>
<p id="revelation-11-13"><span class="verse-num">11:13</span> <span class="verse-body">et factum est cum regnaret, et venit ei finis et non apparuit, ita ut non appareret locus eius. et sequens exsurrexit et regnabat et ipsa multum tenuit tempus.</span></p>
<p id="revelation-11-14"><span class="verse-num">11:14</span> <span class="verse-body">et factum est cum regnaret, et veniebat finis eius, ut non appareret sicut prior.</span></p>
<p id="revelation-11-15"><span class="verse-num">11:15</span> <span class="verse-body">et ecce vox emissa est illi dicens:</span></p>
<p id="revelation-11-16"><span class="verse-num">11:16</span> <span class="verse-body">audi, tu quae toto tempore tenuisti terram, hoc adnuntii, antequam incipias non parere:</span></p>
<p id="revelation-11-17"><span class="verse-num">11:17</span> <span class="verse-body">nemo post te tenebit tempus tuum, sed nec dimidium eius.</span></p>
<p id="revelation-11-18"><span class="verse-num">11:18</span> <span class="verse-body">et levavit se tertia et tenuit principatum sicut priores, et non apparuit et ipsa.</span></p>
<p id="revelation-11-19"><span class="verse-num">11:19</span> <span class="verse-body">et sic contingebat omnibus alis singillatim principatum gerere et iterum nusquam conparere.</span></p>
<p id="revelation-11-20"><span class="verse-num">11:20</span> <span class="verse-body">et vidi, et ecce in tempore sequentes pinnae erigebantur et ipsae a dextera parte. ut tenerent et ipsae principatum; et ex his erant quae tenebant, sed tamen statim non conparescebant.</span></p>
<p id="revelation-11-21"><span class="verse-num">11:21</span> <span class="verse-body">nam et aliquae ex eis erigebantur, sed non tenebant principatum.</span></p>
<p id="revelation-11-22"><span class="verse-num">11:22</span> <span class="verse-body">et vidi post haec, et ecce non conparuerunt duodecim pinnae et duo pinnacula.</span></p>
<p id="revelation-11-23"><span class="verse-num">11:23</span> <span class="verse-body">et nihil superavit in corpore aquilae nisi tria capita quiescentia et sex pinnacula.</span></p>
<p id="revelation-11-24"><span class="verse-num">11:24</span> <span class="verse-body">et vidi, et ecce de sex pinnaculis divisa sunt duo et manserunt sub capite quod est ad dexteram partem; nam quattuor manserunt in loco suo.</span></p>
<p id="revelation-11-25"><span class="verse-num">11:25</span> <span class="verse-body">et vidi, et ecce hae subalares cogitabant se erigere et tenere principatus.</span></p>
<p id="revelation-11-26"><span class="verse-num">11:26</span> <span class="verse-body">et vid,i et ecce una erecta est, sed statim non conparuit.</span></p>
<p id="revelation-11-27"><span class="verse-num">11:27</span> <span class="verse-body">et secunda, et haec velocius quam prior non conparuit.</span></p>
<p id="revelation-11-28"><span class="verse-num">11:28</span> <span class="verse-body">et vidi, et ecce duae quae superaverunt apud semet ipsas cogitabant et ipsae regnare.</span></p>
<p id="revelation-11-29"><span class="verse-num">11:29</span> <span class="verse-body">et in eo cum cogitarent, et ecce unum de quiescentium capitum, quod erat medium, evigilabat, hoc enim erat duorum capitum maior.</span></p>
<p id="revelation-11-30"><span class="verse-num">11:30</span> <span class="verse-body">et vidi, quomodo conplexa est duo capita secum,</span></p>
<p id="revelation-11-31"><span class="verse-num">11:31</span> <span class="verse-body">et ecce conversum est caput cum his qui cum ea erant et comedit duas subalares quae cogitabant regnare.</span></p>
<p id="revelation-11-32"><span class="verse-num">11:32</span> <span class="verse-body">hoc autem caput percontinuit omnem terram et dominavit qui inhabitant in ea cum labore multo, et potentatum tenuit orbem terrarum super omnes alas quae fuerunt.</span></p>
<p id="revelation-11-33"><span class="verse-num">11:33</span> <span class="verse-body">et vidi post haec, et ecce medium caput subito non conparuit, et hoc sicut alae.</span></p>
<p id="revelation-11-34"><span class="verse-num">11:34</span> <span class="verse-body">superaverunt autem duo capita, quae et ipsa similiter regnaverunt super terram et super eos qui habitant in ea.</span></p>
<p id="revelation-11-35"><span class="verse-num">11:35</span> <span class="verse-body">et vidi, et ecce devoravit caput a dextera parte illud quod est a leva.</span></p>
<p id="revelation-11-36"><span class="verse-num">11:36</span> <span class="verse-body">et audivi vocem dicentem mihi: conspice contra te et considera quod vides.</span></p>
<p id="revelation-11-37"><span class="verse-num">11:37</span> <span class="verse-body">et vidi, et ecce sicut leo suscitatus de silva mugiens, et audivi quomodo emisit vocem hominis ad aquilam et dixit dicens:</span></p>
<p id="revelation-11-38"><span class="verse-num">11:38</span> <span class="verse-body">audi tu, et loquar ad te, et dicit Altissimus tibi:</span></p>
<p id="revelation-11-39"><span class="verse-num">11:39</span> <span class="verse-body">nonne tu es, quae superasti de quattuor animalibus quae feceram regnare saeculi mei, et ut per eos veniret finis temporum meorum?</span></p>
<p id="revelation-11-40"><span class="verse-num">11:40</span> <span class="verse-body">et quartus veniens devicit omnia animalia quae transierunt, et potentatum tenens saeculum cum tremore multo et omnem orbem cum labore pessimo, et inhabitabant tot temporibus orbem terrarum cum dolo.</span></p>
<p id="revelation-11-41"><span class="verse-num">11:41</span> <span class="verse-body">et iudicasti terram non cum veritate.</span></p>
<p id="revelation-11-42"><span class="verse-num">11:42</span> <span class="verse-body">tribulasti enim mansuetos et laesisti quiescentes, odisti verum dicentes et dilexisti mendaces, et destruxisti habitationes eorum qui fructificabant, et humiliasti muros eorum qui te non nocuerunt.</span></p>
<p id="revelation-11-43"><span class="verse-num">11:43</span> <span class="verse-body">et ascendit contumelia ad Altissimum et superbia tua ad Fortem.</span></p>
<p id="revelation-11-44"><span class="verse-num">11:44</span> <span class="verse-body">et respexit Altissimus super sua tempora, et ecce finita sunt et saecula eius conpleta sunt.</span></p>
<p id="revelation-11-45"><span class="verse-num">11:45</span> <span class="verse-body">propterea non apparens non appareas, tu aquila et alae tuae horribiles et pinnacula tua pessima et capita tua maligna et ungues tui pessimi et omne corpus tuum vanum,</span></p>
<p id="revelation-11-46"><span class="verse-num">11:46</span> <span class="verse-body">uti refrigeret omnis terra et relevetur liberata de tua vi et speret iudicium et misericordiam eius qui fecit eam. __________________________________________________________________</span></p>
<h2 id="revelation-ch-12">Chapter 12</h2>
<p class="verses"><a href="#revelation-12-1">1</a> <a href="#revelation-12-2">2</a> <a href="#revelation-12-3">3</a> <a href="#revelation-12-4">4</a> <a href="#revelation-12-5">5</a> <a href="#revelation-12-6">6</a> <a href="#revelation-12-7">7</a> <a href="#revelation-12-8">8</a> <a href="#revelation-12-9">9</a> <a href="#revelation-12-10">10</a> <a href="#revelation-12-11">11</a> <a href="#revelation-12-12">12</a> <a href="#revelation-12-13">13</a> <a href="#revelation-12-14">14</a> <a href="#revelation-12-15">15</a> <a href="#revelation-12-16">16</a> <a href="#revelation-12-17">17</a> <a href="#revelation-12-18">18</a> <a href="#revelation-12-19">19</a> <a href="#revelation-12-20">20</a> <a href="#revelation-12-21">21</a> <a href="#revelation-12-22">22</a> <a href="#revelation-12-23">23</a> <a href="#revelation-12-24">24</a> <a href="#revelation-12-25">25</a> <a href="#revelation-12-26">26</a> <a href="#revelation-12-27">27</a> <a href="#revelation-12-28">28</a> <a href="#revelation-12-29">29</a> <a href="#revelation-12-30">30</a> <a href="#revelation-12-31">31</a> <a href="#revelation-12-32">32</a> <a href="#revelation-12-33">33</a> <a href="#revelation-12-34">34</a> <a href="#revelation-12-35">35</a> <a href="#revelation-12-36">36</a> <a href="#revelation-12-37">37</a> <a href="#revelation-12-38">38</a> <a href="#revelation-12-39">39</a> <a href="#revelation-12-40">40</a> <a href="#revelation-12-41">41</a> <a href="#revelation-12-42">42</a> <a href="#revelation-12-43">43</a> <a href="#revelation-12-44">44</a> <a href="#revelation-12-45">45</a> <a href="#revelation-12-46">46</a> <a href="#revelation-12-47">47</a> <a href="#revelation-12-48">48</a> <a href="#revelation-12-49">49</a> <a href="#revelation-12-50">50</a> <a href="#revelation-12-51">51</a></p>
<p id="revelation-12-1"><span class="verse-num">12:1</span> <span class="verse-body">et factum est dum loqueretur leo verba haec ad aquilam, et vidi,</span></p>
<p id="revelation-12-2"><span class="verse-num">12:2</span> <span class="verse-body">et ecce quod superaverat caput et non conparuit, et alae duae quae ad eum transierunt et erectae sunt ut regnarent, et erat regnum eorum exile et tumultu plenum.</span></p>
<p id="revelation-12-3"><span class="verse-num">12:3</span> <span class="verse-body">et vidi et ecce ipsa non apparescebant, et omne corpus aquilae incendebatur, et expavescebat terra valde. et ego a multo excessu mentis et a magno timore vigilavi, et dixi spiritui meo:</span></p>
<p id="revelation-12-4"><span class="verse-num">12:4</span> <span class="verse-body">ecce tu mihi praestitisti haec, in eo quod scrutas vias Altissimi.</span></p>
<p id="revelation-12-5"><span class="verse-num">12:5</span> <span class="verse-body">ecce adhuc fatigatus sum animo et spiritu meo invalidus sum valde, et nec modica est in me virtus a multo timore quem expavi nocte hac.</span></p>
<p id="revelation-12-6"><span class="verse-num">12:6</span> <span class="verse-body">nunc ergo orabo Altissimum, ut me confortet usque in finem.</span></p>
<p id="revelation-12-7"><span class="verse-num">12:7</span> <span class="verse-body">et dixi: Dominator Domine, si inveni gratiam ante oculos tuos, et si iustificatus sum apud te prae multis, et si certum ascendit deprecatio mea ante faciem tuam,</span></p>
<p id="revelation-12-8"><span class="verse-num">12:8</span> <span class="verse-body">conforta me et ostende servo tuo mihi interpretationem et distinctionem visus horribilis huius, ut plenissime consoles animam meam.</span></p>
<p id="revelation-12-9"><span class="verse-num">12:9</span> <span class="verse-body">dignum enim me habuisti ostendere mihi temporum finem et temporum novissima. et dixit ad me:</span></p>
<p id="revelation-12-10"><span class="verse-num">12:10</span> <span class="verse-body">haec est interpretatio visionis huius quam vidisti:</span></p>
<p id="revelation-12-11"><span class="verse-num">12:11</span> <span class="verse-body">aquilam quam vidisti ascendentem de mari, hoc est regnum quartum, quod visum est in visu Danihelo fratri tuo,</span></p>
<p id="revelation-12-12"><span class="verse-num">12:12</span> <span class="verse-body">sed non est illi interpretatum, quomodo ego nunc tibi interpretor vel interpretavi.</span></p>
<p id="revelation-12-13"><span class="verse-num">12:13</span> <span class="verse-body">ecce dies veniunt, et exsurget regnum super terram et erit timoratior omnium regnorum quae fuerunt ante eam.</span></p>
<p id="revelation-12-14"><span class="verse-num">12:14</span> <span class="verse-body">regnabunt autem in ea duodecim reges, unus post unum.</span></p>
<p id="revelation-12-15"><span class="verse-num">12:15</span> <span class="verse-body">nam secundus qui incipiet regnare, ipse tenebit amplius tempus prae duodecim.</span></p>
<p id="revelation-12-16"><span class="verse-num">12:16</span> <span class="verse-body">haec est interpretatio duodecim alarum quas vidisti.</span></p>
<p id="revelation-12-17"><span class="verse-num">12:17</span> <span class="verse-body">et quoniam audisti vocem quae locuta est non de capitibus eius exientem, sed de medio corpore eius.</span></p>
<p id="revelation-12-18"><span class="verse-num">12:18</span> <span class="verse-body">haec est interpretatio, quoniam post tempus regni illius nascentur contentiones non modicae, et periclitabitur ut cadat, et non cadet tunc, sed iterum constituetur in suum initium.</span></p>
<p id="revelation-12-19"><span class="verse-num">12:19</span> <span class="verse-body">et quoniam vidisti subalares octo coherentes alis eius,</span></p>
<p id="revelation-12-20"><span class="verse-num">12:20</span> <span class="verse-body">haec est interpretatio: exsurgent enim in ipso octo reges, quorum erunt tempora levia et anni citati, et duo quidem ex ipsis perient</span></p>
<p id="revelation-12-21"><span class="verse-num">12:21</span> <span class="verse-body">adpropinquante tempore medio, quattuor autem servabuntur in tempore, cum incipiet adpropinquare tempus eius ut finiatur, duo vero in finem servabuntur.</span></p>
<p id="revelation-12-22"><span class="verse-num">12:22</span> <span class="verse-body">et quoniam vidisti tria capita quiescentia,</span></p>
<p id="revelation-12-23"><span class="verse-num">12:23</span> <span class="verse-body">haec est interpretatio: in novissimis eius suscitabit Altissimus tria regna et renovabit in ea multa, et dominabunt terram</span></p>
<p id="revelation-12-24"><span class="verse-num">12:24</span> <span class="verse-body">et qui inhabitant in ea cum labore multo super omnes qui fuerunt ante hos. propter hoc ipsi vocati sunt capita aquilae.</span></p>
<p id="revelation-12-25"><span class="verse-num">12:25</span> <span class="verse-body">isti enim erunt qui recapitulabunt impietates eius et qui perficient novissima eius.</span></p>
<p id="revelation-12-26"><span class="verse-num">12:26</span> <span class="verse-body">et quoniam vidisti caput maius non apparescentem, quoniam unus ex eis super lectum suum morietur, et tamen cum tormentis.</span></p>
<p id="revelation-12-27"><span class="verse-num">12:27</span> <span class="verse-body">nam duo qui perseveraverunt, gladius eos comedet.</span></p>
<p id="revelation-12-28"><span class="verse-num">12:28</span> <span class="verse-body">unius enim gladius comedet qui cum eo, sed tamen et hic gladio in novissimis cadet.</span></p>
<p id="revelation-12-29"><span class="verse-num">12:29</span> <span class="verse-body">et quoniam vidisti duas subalares treicientes super caput quod est a dextera parte,</span></p>
<p id="revelation-12-30"><span class="verse-num">12:30</span> <span class="verse-body">haec est interpretatio: hii sunt quos conservavit Altissimus in finem suam, hoc erat regnum exile et turbationis plenum,</span></p>
<p id="revelation-12-31"><span class="verse-num">12:31</span> <span class="verse-body">sicut vidisti. et leonem quem vidisti de silva evigilantem mugientem et loquentem ad aquilam et arguentem eam iniustitias ipsius per omnes sermones eius, sicut audisti.</span></p>
<p id="revelation-12-32"><span class="verse-num">12:32</span> <span class="verse-body">hic est unctus, quem reservavit Altissimus in finem ad eos et impietates ipsorum. arguet illos de iniustitiis ipsorum et infulciet coram ipsis spretiones eorum.</span></p>
<p id="revelation-12-33"><span class="verse-num">12:33</span> <span class="verse-body">statuet enim eos primum in iudicium vivos, et erit cum arguerit eos, tunc corrumpet eos.</span></p>
<p id="revelation-12-34"><span class="verse-num">12:34</span> <span class="verse-body">nam residuum populum meum liberabit cum misericordia, qui salvati sunt super fines meos, et iucundabit eos, quoadusque veniat finis, dies iudicii, de quo locutus sum tibi ab initio.</span></p>
<p id="revelation-12-35"><span class="verse-num">12:35</span> <span class="verse-body">hoc somnium quod vidisti, et haec interpretatio eius.</span></p>
<p id="revelation-12-36"><span class="verse-num">12:36</span> <span class="verse-body">tu ergo solus dignus fuisti scire Altissimi secretum hoc.</span></p>
<p id="revelation-12-37"><span class="verse-num">12:37</span> <span class="verse-body">scribe ergo omnia ista in libro quae vidisti, et pones ea in loco abscondito.</span></p>
<p id="revelation-12-38"><span class="verse-num">12:38</span> <span class="verse-body">et docebis ea sapientes de populo tuo, quorum scis corda posse capere et servare secreta haec.</span></p>
<p id="revelation-12-39"><span class="verse-num">12:39</span> <span class="verse-body">tu autem adhuc sustine hic alios dies septem, ut tibi ostendatur quicquid visum fuerit Altissimo ostendere tibi.</span></p>
<p id="revelation-12-40"><span class="verse-num">12:40</span> <span class="verse-body">et profectus est a me. et factum est cum audisset omnis populus, quoniam pertransierunt septem dies, et ego non fuissem reversus in civitatem, et congregavit se omnis a minimo usque ad maximum et venit ad me, et dixerunt mihi dicentes:</span></p>
<p id="revelation-12-41"><span class="verse-num">12:41</span> <span class="verse-body">quid peccavimus tibi et quid iniuste egimus in te, quoniam derelinquens nos sedisti in loco hoc?</span></p>
<p id="revelation-12-42"><span class="verse-num">12:42</span> <span class="verse-body">tu enim nobis superasti ex omnibus prophetis, sicut botrus de vindemia et sicut lucerna in loco obscuro, et sicut portus navi salvatae a tempestate.</span></p>
<p id="revelation-12-43"><span class="verse-num">12:43</span> <span class="verse-body">aut non sufficiunt nobis mala quae contigerunt?</span></p>
<p id="revelation-12-44"><span class="verse-num">12:44</span> <span class="verse-body">si ergo tu nos dereliqueris, quanto erat nobis melius, si essemus succensi et nos incendio Sion.</span></p>
<p id="revelation-12-45"><span class="verse-num">12:45</span> <span class="verse-body">nec enim nos meliores sumus eorum, qui ibi mortui sunt. et ploraverunt voce magna. et respondi ad eos et dixi:</span></p>
<p id="revelation-12-46"><span class="verse-num">12:46</span> <span class="verse-body">confide, Israhel, et noli tristari, tu domus Iacob.</span></p>
<p id="revelation-12-47"><span class="verse-num">12:47</span> <span class="verse-body">est enim memoria vestri coram Altissimo, et Fortis non est oblitus vestri in contentione.</span></p>
<p id="revelation-12-48"><span class="verse-num">12:48</span> <span class="verse-body">ego enim non dereliqui vos neque excessi a vobis, sed veni in hunc locum, ut deprecarer pro desolatione Sion, et ut quaererem misericordiam pro humilitate sanctificationis vestrae.</span></p>
<p id="revelation-12-49"><span class="verse-num">12:49</span> <span class="verse-body">et nunc ite unusquisque vestrum in domum suam, et ego veniam ad vos post dies istos.</span></p>
<p id="revelation-12-50"><span class="verse-num">12:50</span> <span class="verse-body">et profectus est populus, sicut dixi, ei in civitatem.</span></p>
<p id="revelation-12-51"><span class="verse-num">12:51</span> <span class="verse-body">ego autem sedi in campo septem diebus, sicut mihi mandavit, et manducabam de floribus solummodo agri, de herbis facta est mihi esca in diebus illis. __________________________________________________________________</span></p>
<h2 id="revelation-ch-13">Chapter 13</h2>
<p class="verses"><a href="#revelation-13-1">1</a> <a href="#revelation-13-2">2</a> <a href="#revelation-13-3">3</a> <a href="#revelation-13-4">4</a> <a href="#revelation-13-5">5</a> <a href="#revelation-13-6">6</a> <a href="#revelation-13-7">7</a> <a href="#revelation-13-8">8</a> <a href="#revelation-13-9">9</a> <a href="#revelation-13-10">10</a> <a href="#revelation-13-11">11</a> <a href="#revelation-13-12">12</a> <a href="#revelation-13-13">13</a> <a href="#revelation-13-14">14</a> <a href="#revelation-13-15">15</a> <a href="#revelation-13-16">16</a> <a href="#revelation-13-17">17</a> <a href="#revelation-13-18">18</a> <a href="#revelation-13-19">19</a> <a href="#revelation-13-20">20</a> <a href="#revelation-13-21">21</a> <a href="#revelation-13-22">22</a> <a href="#revelation-13-23">23</a> <a href="#revelation-13-24">24</a> <a href="#revelation-13-25">25</a> <a href="#revelation-13-26">26</a> <a href="#revelation-13-27">27</a> <a href="#revelation-13-28">28</a> <a href="#revelation-13-29">29</a> <a href="#revelation-13-30">30</a> <a href="#revelation-13-31">31</a> <a href="#revelation-13-32">32</a> <a href="#revelation-13-33">33</a> <a href="#revelation-13-34">34</a> <a href="#revelation-13-35">35</a> <a href="#revelation-13-36">36</a> <a href="#revelation-13-37">37</a> <a href="#revelation-13-38">38</a> <a href="#revelation-13-39">39</a> <a href="#revelation-13-40">40</a> <a href="#revelation-13-41">41</a> <a href="#revelation-13-42">42</a> <a href="#revelation-13-43">43</a> <a href="#revelation-13-44">44</a> <a href="#revelation-13-45">45</a> <a href="#revelation-13-46">46</a> <a href="#revelation-13-47">47</a> <a href="#revelation-13-48">48</a> <a href="#revelation-13-49">49</a> <a href="#revelation-13-50">50</a> <a href="#revelation-13-51">51</a> <a href="#revelation-13-52">52</a> <a href="#revelation-13-53">53</a> <a href="#revelation-13-54">54</a> <a href="#revelation-13-55">55</a> <a href="#revelation-13-56">56</a> <a href="#revelation-13-57">57</a> <a href="#revelation-13-58">58</a></p>
<p id="revelation-13-1"><span class="verse-num">13:1</span> <span class="verse-body">et factum est post dies septem, et somniavi somnium nocte.</span></p>
<p id="revelation-13-2"><span class="verse-num">13:2</span> <span class="verse-body">et ecce de mari ventus exsurgebat, ut conturbaret omnes fluctus eius.</span></p>
<p id="revelation-13-3"><span class="verse-num">13:3</span> <span class="verse-body">et vidi, et ecce convolabat ipse homo cum nubibus caeli. et ubi vultum suum convertebat ut consideraret, tremebant omnia quae sub eo videbantur.</span></p>
<p id="revelation-13-4"><span class="verse-num">13:4</span> <span class="verse-body">et ubicumque exiebat vox de ore eius, ardescebant omnes qui audiebant voces eius. sicut liquescit cera quando senserit ignem.</span></p>
<p id="revelation-13-5"><span class="verse-num">13:5</span> <span class="verse-body">et vidi post haec, et ecce congregabatur multitudo hominum, quorum non erat numerus, de quattuor ventis caeli, ut debellarent hominem qui ascenderat de mari.</span></p>
<p id="revelation-13-6"><span class="verse-num">13:6</span> <span class="verse-body">et vidi, et ecce sibimet ipso sculpsit montem magnum et volavit super eum.</span></p>
<p id="revelation-13-7"><span class="verse-num">13:7</span> <span class="verse-body">ego autem quaesivi videre regionem vel locum, unde sculptus esset mons, et non potui.</span></p>
<p id="revelation-13-8"><span class="verse-num">13:8</span> <span class="verse-body">et post haec vidi, et ecce omnes, qui congregati sunt ad eum ut expugnarent eum, timebant valde, tamen audebant pugnare.</span></p>
<p id="revelation-13-9"><span class="verse-num">13:9</span> <span class="verse-body">et ecce ut vidit impetum multitudinis venientis, non levavit manum suam neque frameam tenebat neque aliquod vas bellicosum, nisi solummodo vidi,</span></p>
<p id="revelation-13-10"><span class="verse-num">13:10</span> <span class="verse-body">quomodo emittit de ore suo sicut fluctum ignis, et de labiis eius spiritum flammae, et de lingua eius emittebat scintillas tempestatis. et commixta sunt simul omnia haec, fluctus et multitudo tempestat</span></p>
<p id="revelation-13-11"><span class="verse-num">13:11</span> <span class="verse-body">et concidit super multitudinis impetum quod paratum erat pugnare, et succendit omnes, ut subito nihil videretur de innumerabili multitudine nisi solummodo pulvis cineris et fumi odor. et vidi et extiti.</span></p>
<p id="revelation-13-12"><span class="verse-num">13:12</span> <span class="verse-body">et post haec vidi ipsum hominem descendentem de monte et advocantem ad se multitudinem aliam pacificam.</span></p>
<p id="revelation-13-13"><span class="verse-num">13:13</span> <span class="verse-body">et accedebant ad eum vultus hominum multorum, quorumdam gaudentium, quorumdam tristantium, aliqui vero alligati, aliqui adducentes ex eis qui offerebantur. et ego a multitudine pavoris expergefactus sum et deprecatus sum Altissimum et dixi:</span></p>
<p id="revelation-13-14"><span class="verse-num">13:14</span> <span class="verse-body">tu ab initio demonstrasti servo tuo mirabilia haec et dignum me habuisti, ut susciperes deprecationem meam.</span></p>
<p id="revelation-13-15"><span class="verse-num">13:15</span> <span class="verse-body">et nunc demonstra mihi adhuc et interpretationem somnii huius.</span></p>
<p id="revelation-13-16"><span class="verse-num">13:16</span> <span class="verse-body">sicut enim existimo in sensu meo, vae qui derelicti fuerint in diebus illis, et multo plus vae his qui non sunt derelicti.</span></p>
<p id="revelation-13-17"><span class="verse-num">13:17</span> <span class="verse-body">qui enim non sunt derelicti, tristes erunt</span></p>
<p id="revelation-13-18"><span class="verse-num">13:18</span> <span class="verse-body">intellegentes quae sunt reposita in novissimis diebus, et non occurrentes eis. sed et qui derelicti sunt</span></p>
<p id="revelation-13-19"><span class="verse-num">13:19</span> <span class="verse-body">propter hoc vae, viderunt enim pericula magna et necessitates multas, sicut ostendunt somnia haec.</span></p>
<p id="revelation-13-20"><span class="verse-num">13:20</span> <span class="verse-body">attamen facilius est periclitantem venire in haec, quam pertransire sicut nubem a saeculo et non videre quae contigerunt in novissimo. et respondit ad me et dixit:</span></p>
<p id="revelation-13-21"><span class="verse-num">13:21</span> <span class="verse-body">et visionis interpretationem dicam tibi, sed et de quibus locutus es adaperiam tibi.</span></p>
<p id="revelation-13-22"><span class="verse-num">13:22</span> <span class="verse-body">quoniam dixisti de his qui derelicti sunt, et de his qui non derelicti sunt haec interpretatio:</span></p>
<p id="revelation-13-23"><span class="verse-num">13:23</span> <span class="verse-body">qui adferet periculum in illo tempore, ipse custodibit qui in periculo inciderint, qui habent operas et fidem ad Fortissimum.</span></p>
<p id="revelation-13-24"><span class="verse-num">13:24</span> <span class="verse-body">scito ergo, quoniam magis beatificati sunt qui derelicti super eos qui mortui sunt.</span></p>
<p id="revelation-13-25"><span class="verse-num">13:25</span> <span class="verse-body">interpretatio enim visionis haec: quia vidisti virum ascendentem de corde maris,</span></p>
<p id="revelation-13-26"><span class="verse-num">13:26</span> <span class="verse-body">ipse est quem conservat Altissimus multis temporibus, qui per semet ipsum liberabit creaturam suam, et ipse disponet qui derelicti sunt.</span></p>
<p id="revelation-13-27"><span class="verse-num">13:27</span> <span class="verse-body">et quoniam vidisti de ore eius exire ut spiritum et ignem et tempestatem,</span></p>
<p id="revelation-13-28"><span class="verse-num">13:28</span> <span class="verse-body">et quoniam non tenebat frameam neque vas bellicosum, corrumpit enim impetum eius multitudinis quae venerat ad expugnare eum, haec interpretatio:</span></p>
<p id="revelation-13-29"><span class="verse-num">13:29</span> <span class="verse-body">ecce dies veniunt, quando incipiet Altissimus liberare eos qui super terram sunt.</span></p>
<p id="revelation-13-30"><span class="verse-num">13:30</span> <span class="verse-body">et veniet excessus mentis super eos qui inhabitant terram.</span></p>
<p id="revelation-13-31"><span class="verse-num">13:31</span> <span class="verse-body">et in alisalio cogitabunt bellare, civitates civitatem et locus locum et gens ad gentem et regnum adversus regnum.</span></p>
<p id="revelation-13-32"><span class="verse-num">13:32</span> <span class="verse-body">et erit cum fient haec et contingent signa quae ante ostendi tibi, et tunc revelabitur Filius meus quem vidisti virum ascendentem.</span></p>
<p id="revelation-13-33"><span class="verse-num">13:33</span> <span class="verse-body">et erit quando audierint omnes gentes vocem eius, et derelinquet unusquisque regionem suam et bellum quod habent in alterutro,</span></p>
<p id="revelation-13-34"><span class="verse-num">13:34</span> <span class="verse-body">et colligetur in unum multitudo innumerabilis, sicut vidisti volentes venire et expugnare eum.</span></p>
<p id="revelation-13-35"><span class="verse-num">13:35</span> <span class="verse-body">ipse autem stabit super cacumen montis Sion.</span></p>
<p id="revelation-13-36"><span class="verse-num">13:36</span> <span class="verse-body">Sion autem veniet et ostendetur omnibus parata et aedificata, sicut vidisti montem sculpi sine manibus.</span></p>
<p id="revelation-13-37"><span class="verse-num">13:37</span> <span class="verse-body">ipse autem Filius meus arguet quae advenerunt gentes impietates eorum, has quae tempestati adpropiaverunt, et inproperabit coram eis mala cogitamenta eorum et cruciamenta quibus incipient cruciari,</span></p>
<p id="revelation-13-38"><span class="verse-num">13:38</span> <span class="verse-body">quae adsimilatae sunt flammae, et perdet eos sine labore et legem quae igni adsimilata est.</span></p>
<p id="revelation-13-39"><span class="verse-num">13:39</span> <span class="verse-body">et quoniam vidisti eum colligentem ad se aliam multitudinem pacificam,</span></p>
<p id="revelation-13-40"><span class="verse-num">13:40</span> <span class="verse-body">haec sunt novem tribus, quae captivae factae sunt de terra sua in diebus Iosiae regis, quem captivum duxit Salmanassar rex Assyriorum, et transtulit eos trans Flumen, et translati sunt in terram aliam.</span></p>
<p id="revelation-13-41"><span class="verse-num">13:41</span> <span class="verse-body">ipsi autem sibi dederunt consilium hoc, ut derelinquerent multitudinem gentium, et proficiscerentur in ulteriorem regionem, ubi numquam quisquam inhabitavit ibi genus humanum.</span></p>
<p id="revelation-13-42"><span class="verse-num">13:42</span> <span class="verse-body">ut vel ibi observarent legitima sua, quae non fuerant servantes in regione sua.</span></p>
<p id="revelation-13-43"><span class="verse-num">13:43</span> <span class="verse-body">per introitus autem angustos fluminis Eufraten introierunt.</span></p>
<p id="revelation-13-44"><span class="verse-num">13:44</span> <span class="verse-body">fecit enim eis tunc Altissimus signa, et statuit venas Fluminis usquequo transirent.</span></p>
<p id="revelation-13-45"><span class="verse-num">13:45</span> <span class="verse-body">per eam enim regionem erat via multa itineris anni unius et dimidii, nam regio illa vocatur Arzar et,</span></p>
<p id="revelation-13-46"><span class="verse-num">13:46</span> <span class="verse-body">tunc inhabitaverunt ibi usque in novissimo tempore. et nunc iterum coeperunt venire,</span></p>
<p id="revelation-13-47"><span class="verse-num">13:47</span> <span class="verse-body">iterum Altissimus statuit venas Fluminis, ut possint transire, propter hoc vidisti multitudinem collectam cum pace,</span></p>
<p id="revelation-13-48"><span class="verse-num">13:48</span> <span class="verse-body">sed et qui derelicti sunt de populo tuo, qui invenientur intra terminum meum</span></p>
<p id="revelation-13-49"><span class="verse-num">13:49</span> <span class="verse-body">sanctum. erit ergo quando incipiet perdere multitudinem earum quae collectae sunt gentes, proteget qui superaverit populum.</span></p>
<p id="revelation-13-50"><span class="verse-num">13:50</span> <span class="verse-body">et tunc ostendet eis multa plurima portenta.</span></p>
<p id="revelation-13-51"><span class="verse-num">13:51</span> <span class="verse-body">et dixi ego: Dominator Domine, hoc mihi ostende, propter quod vidi virum ascendentem de corde maris. et dixit mihi:</span></p>
<p id="revelation-13-52"><span class="verse-num">13:52</span> <span class="verse-body">sicut non potest hoc vel scrutinare vel scire quis, quid sit in profundo maris, sic non poterit quisquam super terram videre Filium meum vel eos qui cum eo sunt nisi in tempore diei.</span></p>
<p id="revelation-13-53"><span class="verse-num">13:53</span> <span class="verse-body">haec est interpretatio somnii quem vidisti, et propter quod inluminatus es haec solus.</span></p>
<p id="revelation-13-54"><span class="verse-num">13:54</span> <span class="verse-body">dereliquisti enim tua et circa mea vacasti et legem meam exquisisti.</span></p>
<p id="revelation-13-55"><span class="verse-num">13:55</span> <span class="verse-body">vitam enim tuam disposuisti in sapientiam, et sensum tuum vocasti matrem.</span></p>
<p id="revelation-13-56"><span class="verse-num">13:56</span> <span class="verse-body">et propter hoc ostendi tibi haec, merces apud Altissimum. erit enim post alios tres dies, ad te alia loquar et exponam tibi gravia et mirabilia.</span></p>
<p id="revelation-13-57"><span class="verse-num">13:57</span> <span class="verse-body">et profectus sum et transii in campum, multum glorificans et laudans Altissimum de mirabilibus, quae per tempus faciebat,</span></p>
<p id="revelation-13-58"><span class="verse-num">13:58</span> <span class="verse-body">et quoniam gubernat tempora et quae sunt in temporibus inlata. et sedi ibi tribus diebus. __________________________________________________________________</span></p>
<h2 id="revelation-ch-14">Chapter 14</h2>
<p class="verses"><a href="#revelation-14-1">1</a> <a href="#revelation-14-2">2</a> <a href="#revelation-14-3">3</a> <a href="#revelation-14-4">4</a> <a href="#revelation-14-5">5</a> <a href="#revelation-14-6">6</a> <a href="#revelation-14-7">7</a> <a href="#revelation-14-8">8</a> <a href="#revelation-14-9">9</a> <a href="#revelation-14-10">10</a> <a href="#revelation-14-11">11</a> <a href="#revelation-14-12">12</a> <a href="#revelation-14-13">13</a> <a href="#revelation-14-14">14</a> <a href="#revelation-14-15">15</a> <a href="#revelation-14-16">16</a> <a href="#revelation-14-17">17</a> <a href="#revelation-14-18">18</a> <a href="#revelation-14-19">19</a> <a href="#revelation-14-20">20</a> <a href="#revelation-14-21">21</a> <a href="#revelation-14-22">22</a> <a href="#revelation-14-23">23</a> <a href="#revelation-14-24">24</a> <a href="#revelation-14-25">25</a> <a href="#revelation-14-26">26</a> <a href="#revelation-14-27">27</a> <a href="#revelation-14-28">28</a> <a href="#revelation-14-29">29</a> <a href="#revelation-14-30">30</a> <a href="#revelation-14-31">31</a> <a href="#revelation-14-32">32</a> <a href="#revelation-14-33">33</a> <a href="#revelation-14-34">34</a> <a href="#revelation-14-35">35</a> <a href="#revelation-14-36">36</a> <a href="#revelation-14-37">37</a> <a href="#revelation-14-38">38</a> <a href="#revelation-14-39">39</a> <a href="#revelation-14-40">40</a> <a href="#revelation-14-41">41</a> <a href="#revelation-14-42">42</a> <a href="#revelation-14-43">43</a> <a href="#revelation-14-44">44</a> <a href="#revelation-14-45">45</a> <a href="#revelation-14-46">46</a> <a href="#revelation-14-47">47</a></p>
<p id="revelation-14-1"><span class="verse-num">14:1</span> <span class="verse-body">et factum est tertio die, et ego sedebam sub quercu,</span></p>
<p id="revelation-14-2"><span class="verse-num">14:2</span> <span class="verse-body">et ecce vox exivit contra me de rubo et dixit: Ezra, Ezra. et dixi: ecce ego, Domine. et surrexi super pedes meos. et dixit ad me:</span></p>
<p id="revelation-14-3"><span class="verse-num">14:3</span> <span class="verse-body">revelans revelatus sum super rubum et locutus sum Moysi, quando populus meus serviebat in Aegypto.</span></p>
<p id="revelation-14-4"><span class="verse-num">14:4</span> <span class="verse-body">et misi eum et eduxi populum meum de Aegypto, et adduxi eum super montem Sina et detinebam eum apud me diebus multis.</span></p>
<p id="revelation-14-5"><span class="verse-num">14:5</span> <span class="verse-body">et enarravi ei mirabilia multa, et ostendi ei temporum secreta et temporum finem. et praecepi ei dicens:</span></p>
<p id="revelation-14-6"><span class="verse-num">14:6</span> <span class="verse-body">haec in palam facies verba et haec abscondes.</span></p>
<p id="revelation-14-7"><span class="verse-num">14:7</span> <span class="verse-body">et nunc tibi dico:</span></p>
<p id="revelation-14-8"><span class="verse-num">14:8</span> <span class="verse-body">signa quae demonstravi et somnia quae vidisti et interpretationes quas tu audisti in corde tuo repone ea.</span></p>
<p id="revelation-14-9"><span class="verse-num">14:9</span> <span class="verse-body">tu enim recipieris ab hominibus, et converteris residuum cum Filio meo et cum similibus tuis, usquequo finiantur tempora.</span></p>
<p id="revelation-14-10"><span class="verse-num">14:10</span> <span class="verse-body">quoniam saeculum perdidit iuventutem suam et tempora adpropinquant senescere.</span></p>
<p id="revelation-14-11"><span class="verse-num">14:11</span> <span class="verse-body">duodecim enim partibus divisum est saeculum, et transierunt eius decem iam et dimidium decimae partis,</span></p>
<p id="revelation-14-12"><span class="verse-num">14:12</span> <span class="verse-body">superant autem eius duae prae medium decimae partis</span></p>
<p id="revelation-14-13"><span class="verse-num">14:13</span> <span class="verse-body">nunc ergo dispone domum tuam, et corripe populum tuum, et consolare humiles eorum, et renuntia iam corruptae vitae,</span></p>
<p id="revelation-14-14"><span class="verse-num">14:14</span> <span class="verse-body">et dimitte abs te mortales cogitationes, et proice abs te pondera humana, et exue te iam infirmam naturam, et repone in unam partem molestissima tibi cogitamenta, et festina transmigrare a temporibus his.</span></p>
<p id="revelation-14-15"><span class="verse-num">14:15</span> <span class="verse-body">quae enim vidisti nunc contigisse mala, iterum horum deteriora facientur,</span></p>
<p id="revelation-14-16"><span class="verse-num">14:16</span> <span class="verse-body">quantum enim invalidum fieri saeculum a senectute, tantum multiplicabunt super inhabitantes mala,</span></p>
<p id="revelation-14-17"><span class="verse-num">14:17</span> <span class="verse-body">prolongavit enim magis veritas et adpropinquavit mendacium, iam enim festinat aquila venire, quam vidisti in visionem.</span></p>
<p id="revelation-14-18"><span class="verse-num">14:18</span> <span class="verse-body">et respondi: dixi coram te, Domine.</span></p>
<p id="revelation-14-19"><span class="verse-num">14:19</span> <span class="verse-body">ecce enim ego abibo sicut praecepisti mihi, et corripiam praesentem populum. qui autem iterum nati fuerint, quis commonebit?</span></p>
<p id="revelation-14-20"><span class="verse-num">14:20</span> <span class="verse-body">positum est ergo saeculum in tenebris, et qui inhabitant in eo sine lumine,</span></p>
<p id="revelation-14-21"><span class="verse-num">14:21</span> <span class="verse-body">quoniam lex tua incensa est, propter quod nemo scit quae a te facta sunt vel quae incipient operae.</span></p>
<p id="revelation-14-22"><span class="verse-num">14:22</span> <span class="verse-body">si enim inveni gratiam coram te, inmitte in me spiritum sanctum, et scribam omne quod factum est in saeculo ab initio, quae erant in lege tua scripta, ut possint homines invenire semitam, et qui voluerint vivere in novissimis vivant.</span></p>
<p id="revelation-14-23"><span class="verse-num">14:23</span> <span class="verse-body">et respondit ad me et dixit: vadens congrega populum et dices ad eos, ut non te quaerant diebus quadraginta.</span></p>
<p id="revelation-14-24"><span class="verse-num">14:24</span> <span class="verse-body">tu autem praepara tibi buxos multos et accipe tecum Saream, Dabriam, Selemiam, Ethanum et Asihel, quinque hos qui parati sunt ad scribendum velociter.</span></p>
<p id="revelation-14-25"><span class="verse-num">14:25</span> <span class="verse-body">et venies hic, et ego accendam in corde tuo lucernam intellectus, quae non extinguetur quoadusque finiantur quae incipies scribere.</span></p>
<p id="revelation-14-26"><span class="verse-num">14:26</span> <span class="verse-body">et cum perfeceris, quaedam palam facies, quaedam sapientibus absconse trades. in crastinum enim hac hora incipies scribere.</span></p>
<p id="revelation-14-27"><span class="verse-num">14:27</span> <span class="verse-body">et profectus sum, sicut mihi praecepit, et congregavi omnem populum et dixi:</span></p>
<p id="revelation-14-28"><span class="verse-num">14:28</span> <span class="verse-body">audi, Israhel, verba haec:</span></p>
<p id="revelation-14-29"><span class="verse-num">14:29</span> <span class="verse-body">peregrinantes peregrinati sunt patres nostri ab initio in Aegypto, et liberati sunt inde.</span></p>
<p id="revelation-14-30"><span class="verse-num">14:30</span> <span class="verse-body">et acceperunt legem vitae quem non custodierunt, quem et vos post eos transgressi estis.</span></p>
<p id="revelation-14-31"><span class="verse-num">14:31</span> <span class="verse-body">et data est vobis terra in sortem in terra Sion, et vos et patres vestri iniquitatem fecistis et non servastis vias, quas vobis praecepit Altissimus.</span></p>
<p id="revelation-14-32"><span class="verse-num">14:32</span> <span class="verse-body">iustus iudex cum sit, abstulit a vobis in tempore quod donaverat.</span></p>
<p id="revelation-14-33"><span class="verse-num">14:33</span> <span class="verse-body">et nunc vos hic estis, et fratres vestri introrsus vestrum sunt.</span></p>
<p id="revelation-14-34"><span class="verse-num">14:34</span> <span class="verse-body">si ergo imperaveritis sensui vestro et erudieritis cor vestrum, vivi conservati eritis et post mortem misericordiam consequemini.</span></p>
<p id="revelation-14-35"><span class="verse-num">14:35</span> <span class="verse-body">iudicium enim post mortem veniet, quando iterum revivescemus, et tunc iustorum nomina parebunt et impiorum facta ostendentur.</span></p>
<p id="revelation-14-36"><span class="verse-num">14:36</span> <span class="verse-body">ad me autem nemo accedat nunc, neque requirent me usque diebus quadraginta.</span></p>
<p id="revelation-14-37"><span class="verse-num">14:37</span> <span class="verse-body">et accepi quinque viros, sicut mandavit mihi, et profecti sumus in campo et mansimus ibi.</span></p>
<p id="revelation-14-38"><span class="verse-num">14:38</span> <span class="verse-body">et factus sum in crastinum, et ecce vox vocavit me dicens: Ezra, aperi os tuum et bibe quod te potiono.</span></p>
<p id="revelation-14-39"><span class="verse-num">14:39</span> <span class="verse-body">et aperui os meum, et ecce calix plenus porrigebatur mihi; hoc erat plenum sicut aqua, color autem eius ut ignis similis.</span></p>
<p id="revelation-14-40"><span class="verse-num">14:40</span> <span class="verse-body">et accepi et bibi, et in eo cum bibissem cor meum eructabatur intellectum et in pectus meum increscebat sapientia. nam spiritus meus conservabat memoriam,</span></p>
<p id="revelation-14-41"><span class="verse-num">14:41</span> <span class="verse-body">et apertum est os meum et non est clausum amplius.</span></p>
<p id="revelation-14-42"><span class="verse-num">14:42</span> <span class="verse-body">Altissimus autem dedit intellectum quinque viris, et scripserunt quae dicebantur ex successione notis quas non sciebant, et sederunt quadraginta diebus. ipsi autem per diem scribebant,</span></p>
<p id="revelation-14-43"><span class="verse-num">14:43</span> <span class="verse-body">nocte autem manducabant panem; ego autem per diem loquebar et nocte non tacebam.</span></p>
<p id="revelation-14-44"><span class="verse-num">14:44</span> <span class="verse-body">scripti sunt autem in quadraginta diebus libri nongenti quattuor.</span></p>
<p id="revelation-14-45"><span class="verse-num">14:45</span> <span class="verse-body">et factum est cum conpleti essent quadraginta dies, et locutus est Altissimus dicens: priora quae scripsisti in palam pone, et legant digni et indigni.</span></p>
<p id="revelation-14-46"><span class="verse-num">14:46</span> <span class="verse-body">novissimos autem septuaginta conservabis, ut tradas eos sapientibus de populo tuo.</span></p>
<p id="revelation-14-47"><span class="verse-num">14:47</span> <span class="verse-body">in his enim est vena intellectus et sapientiae fons et scientiae flumen. et feci sic. __________________________________________________________________</span></p>
<h2 id="revelation-ch-15">Chapter 15</h2>
<p class="verses"><a href="#revelation-15-1">1</a> <a href="#revelation-15-2">2</a> <a href="#revelation-15-3">3</a> <a href="#revelation-15-4">4</a> <a href="#revelation-15-5">5</a> <a href="#revelation-15-6">6</a> <a href="#revelation-15-7">7</a> <a href="#revelation-15-8">8</a> <a href="#revelation-15-9">9</a> <a href="#revelation-15-10">10</a> <a href="#revelation-15-11">11</a> <a href="#revelation-15-12">12</a> <a href="#revelation-15-13">13</a> <a href="#revelation-15-14">14</a> <a href="#revelation-15-15">15</a> <a href="#revelation-15-16">16</a> <a href="#revelation-15-17">17</a> <a href="#revelation-15-18">18</a> <a href="#revelation-15-19">19</a> <a href="#revelation-15-20">20</a> <a href="#revelation-15-21">21</a> <a href="#revelation-15-22">22</a> <a href="#revelation-15-23">23</a> <a href="#revelation-15-24">24</a> <a href="#revelation-15-25">25</a> <a href="#revelation-15-26">26</a> <a href="#revelation-15-27">27</a> <a href="#revelation-15-28">28</a> <a href="#revelation-15-29">29</a> <a href="#revelation-15-30">30</a> <a href="#revelation-15-31">31</a> <a href="#revelation-15-32">32</a> <a href="#revelation-15-33">33</a> <a href="#revelation-15-34">34</a> <a href="#revelation-15-35">35</a> <a href="#revelation-15-36">36</a> <a href="#revelation-15-37">37</a> <a href="#revelation-15-38">38</a> <a href="#revelation-15-39">39</a> <a href="#revelation-15-40">40</a> <a href="#revelation-15-41">41</a> <a href="#revelation-15-42">42</a> <a href="#revelation-15-43">43</a> <a href="#revelation-15-44">44</a> <a href="#revelation-15-45">45</a> <a href="#revelation-15-46">46</a> <a href="#revelation-15-47">47</a> <a href="#revelation-15-48">48</a> <a href="#revelation-15-49">49</a> <a href="#revelation-15-50">50</a> <a href="#revelation-15-51">51</a> <a href="#revelation-15-52">52</a> <a href="#revelation-15-53">53</a> <a href="#revelation-15-54">54</a> <a href="#revelation-15-55">55</a> <a href="#revelation-15-56">56</a> <a href="#revelation-15-57">57</a> <a href="#revelation-15-58">58</a> <a href="#revelation-15-59">59</a> <a href="#revelation-15-60">60</a> <a href="#revelation-15-61">61</a> <a href="#revelation-15-62">62</a> <a href="#revelation-15-63">63</a></p>
<p id="revelation-15-1"><span class="verse-num">15:1</span> <span class="verse-body">ecce loquere in aures plebi meae sermones prophetiae quos inmisero in os tuum, dicit Dominus,</span></p>
<p id="revelation-15-2"><span class="verse-num">15:2</span> <span class="verse-body">et fac in carta scribi eos, quoniam fideles et veri sunt.</span></p>
<p id="revelation-15-3"><span class="verse-num">15:3</span> <span class="verse-body">ne timeas a cogitationibus adversum te, nec conturbent te incredulitates dicentium,</span></p>
<p id="revelation-15-4"><span class="verse-num">15:4</span> <span class="verse-body">quoniam omnis incredulus in incredulitate sua morietur.</span></p>
<p id="revelation-15-5"><span class="verse-num">15:5</span> <span class="verse-body">ecce ego induco, dicit Dominus, super orbem terrarum mala, gladium et famem et mortem et interitum,</span></p>
<p id="revelation-15-6"><span class="verse-num">15:6</span> <span class="verse-body">propter quod superposuit iniquitas omnem terram et adimpletae sunt operationes eorum.</span></p>
<p id="revelation-15-7"><span class="verse-num">15:7</span> <span class="verse-body">propterea dicit Dominus:</span></p>
<p id="revelation-15-8"><span class="verse-num">15:8</span> <span class="verse-body">iam non silebo impietates eorum quae inreligiose agunt, nec sustinebo in his quae inique exercent. ecce sanguis innoxius et iustus clamat ad me, et animae iustorum clamant perseveranter.</span></p>
<p id="revelation-15-9"><span class="verse-num">15:9</span> <span class="verse-body">vindicans vindicabo illos, dicit Dominus, et accipiam omnem sanguinem innocuum ex illis ad me.</span></p>
<p id="revelation-15-10"><span class="verse-num">15:10</span> <span class="verse-body">ecce populus meus quasi grex ad occisionem ducitur. iam non patiar illum habitare in terra Aegypti,</span></p>
<p id="revelation-15-11"><span class="verse-num">15:11</span> <span class="verse-body">sed educam eum in manu potenti et brachio excelso, et percutiam Aegyptum plaga sicut prius, et corrumpam terram omnem eius.</span></p>
<p id="revelation-15-12"><span class="verse-num">15:12</span> <span class="verse-body">lugeat Aegyptus et fundamenta eius a plaga verberati et mastigati quam inducet Dominus.</span></p>
<p id="revelation-15-13"><span class="verse-num">15:13</span> <span class="verse-body">lugeant cultores operantes terram, quoniam deficient semina eorum et vastabuntur ligna eorum ab uredine et grandine et a sidus terribile.</span></p>
<p id="revelation-15-14"><span class="verse-num">15:14</span> <span class="verse-body">vae saeculo et qui habitant in eum.</span></p>
<p id="revelation-15-15"><span class="verse-num">15:15</span> <span class="verse-body">quia adpropinquavit gladius et extritio illorum, et exsurget gens contra gentem ad pugnam, et romphea in manibus eorum.</span></p>
<p id="revelation-15-16"><span class="verse-num">15:16</span> <span class="verse-body">erit enim constabilitio hominibus, alisalios supervalescentes non curabunt regem suum et principem megestanorum suorum in potentia sua.</span></p>
<p id="revelation-15-17"><span class="verse-num">15:17</span> <span class="verse-body">concupiscet enim homo in civitatem ire et non poterit.</span></p>
<p id="revelation-15-18"><span class="verse-num">15:18</span> <span class="verse-body">propter superbiam enim eorum civitates turbabuntur, domus exterentur, homines metuent.</span></p>
<p id="revelation-15-19"><span class="verse-num">15:19</span> <span class="verse-body">non miserebitur homo proximo suo ad irritum faciendum in domos eorum in gladium, ad diripiendas substantias eorum propter famem panis et tribulationem multam.</span></p>
<p id="revelation-15-20"><span class="verse-num">15:20</span> <span class="verse-body">ecce ego convoco, dicit Deus, omnes reges terrae ad movendum, qui sunt a borea et a noto et ab euro et a libano, ad convertendos in se et reddere quae dederunt illis.</span></p>
<p id="revelation-15-21"><span class="verse-num">15:21</span> <span class="verse-body">sicut faciunt usque hodie electis meis, sic faciam et reddam in sinum ipsorum. haec dicit Dominus Deus:</span></p>
<p id="revelation-15-22"><span class="verse-num">15:22</span> <span class="verse-body">non parcet dextera mea super peccantes nec cessabit romphea super effundentes sanguinem innocuum super terram.</span></p>
<p id="revelation-15-23"><span class="verse-num">15:23</span> <span class="verse-body">et exiit ignis ab ira eius et devoravit fundamenta terrae et peccatores quasi stramen incensum.</span></p>
<p id="revelation-15-24"><span class="verse-num">15:24</span> <span class="verse-body">vae eis qui peccant et non observant mandata mea, dicit Dominus,</span></p>
<p id="revelation-15-25"><span class="verse-num">15:25</span> <span class="verse-body">non parcam illis, discedite, filii apostatae, nolite contaminare sanctificationem meam.</span></p>
<p id="revelation-15-26"><span class="verse-num">15:26</span> <span class="verse-body">novit Deus qui peccant in eum, propterea tradet eos in mortem et in occisionem.</span></p>
<p id="revelation-15-27"><span class="verse-num">15:27</span> <span class="verse-body">iam enim venerunt super orbem terrarum mala, et manebitis in illis; non enim liberabit vos Deus, propter quod peccastis in eum.</span></p>
<p id="revelation-15-28"><span class="verse-num">15:28</span> <span class="verse-body">ecce visio horribilis, et facies illius ab oriente.</span></p>
<p id="revelation-15-29"><span class="verse-num">15:29</span> <span class="verse-body">et exient nationes draconum Arabum in curris multis, et sibilatus eorum a die itineris fertur super terram, ut etiam timeant et trepidentur omnes qui illos audient.</span></p>
<p id="revelation-15-30"><span class="verse-num">15:30</span> <span class="verse-body">Carmonii insanientes in ira exient de silva et advenient in virtute magna et constabunt in pugnam cum illis et vastabunt portionem terrae Assyriorum in dentibus suis.</span></p>
<p id="revelation-15-31"><span class="verse-num">15:31</span> <span class="verse-body">et post haec supervalescet draco nativitatis memoria suae, et si converterint se conspirantes in virtute magna ad persequendos eos,</span></p>
<p id="revelation-15-32"><span class="verse-num">15:32</span> <span class="verse-body">et isti turbabuntur et silebunt in virtute illorum et convertent pedes suos in fugam,</span></p>
<p id="revelation-15-33"><span class="verse-num">15:33</span> <span class="verse-body">et a territorio Assyriorum subsessor subsedebit eos et consumet unum ex illis, et erit timor et tremor in exercitum illorum et inconstabilitio in regno illorum.</span></p>
<p id="revelation-15-34"><span class="verse-num">15:34</span> <span class="verse-body">ecce nubs ab oriente et a septentrione usque ad meridianum, et facies illorum horrida valde, plena irae et procellae.</span></p>
<p id="revelation-15-35"><span class="verse-num">15:35</span> <span class="verse-body">et conlident se invicem et effundent sidus copiosum super terram et sidus illorum, et erit sanguis a gladio usque ad ventrem equi</span></p>
<p id="revelation-15-36"><span class="verse-num">15:36</span> <span class="verse-body">et femur hominis et suffraginem cameli. et erit timor et tremor multus super terram,</span></p>
<p id="revelation-15-37"><span class="verse-num">15:37</span> <span class="verse-body">et horrebunt qui videbunt iram illam, et tremor adprehendet illos. et post haec movebuntur nimbi copiosi</span></p>
<p id="revelation-15-38"><span class="verse-num">15:38</span> <span class="verse-body">a meridiano et septentrione, et portio alia ab occidente.</span></p>
<p id="revelation-15-39"><span class="verse-num">15:39</span> <span class="verse-body">et superinvalescent venti ab oriente et recludent eum et nubem quam suscitavit in ira, et sidus ad faciendam exteritionem ab orientalem notum et occidentem violabitur.</span></p>
<p id="revelation-15-40"><span class="verse-num">15:40</span> <span class="verse-body">et exaltabuntur nubes magnae et validae plenae irae et sidus, ut exterant omnem terram et inhabitantes eam, et fundent super omnem altum et eminentem sidus terribile.</span></p>
<p id="revelation-15-41"><span class="verse-num">15:41</span> <span class="verse-body">ignem et grandinem et rompheas volantes et aquas multas, ut etiam impleantur omnes campi et omnes rivi a plenitudine aquarum illarum.</span></p>
<p id="revelation-15-42"><span class="verse-num">15:42</span> <span class="verse-body">et demolient civitates et muros et montes et colles et ligna silvarum et faena pratorum et frumenta eorum.</span></p>
<p id="revelation-15-43"><span class="verse-num">15:43</span> <span class="verse-body">et transibunt constanter usque Babylonem et exterent eam.</span></p>
<p id="revelation-15-44"><span class="verse-num">15:44</span> <span class="verse-body">convenient ad ipsam et circuibunt eam et effundent sidus et omnem iram super eam, et subibit pulvis et fumus usque ad caelum, et omnes in circuitu lugebunt eam,</span></p>
<p id="revelation-15-45"><span class="verse-num">15:45</span> <span class="verse-body">et qui subremanserint servientes his qui eam exteruerunt.</span></p>
<p id="revelation-15-46"><span class="verse-num">15:46</span> <span class="verse-body">et tu Asia consors in specie Babylonis et gloria personae eius,</span></p>
<p id="revelation-15-47"><span class="verse-num">15:47</span> <span class="verse-body">vae tibi, misera, propter quod adsimilasti ei, ornasti filias tuas in fornicatione ad placendum et gloriandum in amatoribus tuis, qui te cupierunt semper fornicari.</span></p>
<p id="revelation-15-48"><span class="verse-num">15:48</span> <span class="verse-body">odibilem imitata es in omnibus operibus eius et adinventionibus eius. propterea dicit Deus:</span></p>
<p id="revelation-15-49"><span class="verse-num">15:49</span> <span class="verse-body">inmittam tibi mala, viduitatem, paupertatem et famem et gladium et pestem ad devastandas domos tuas, ad violationem et mortem. et gloria virtutis tuae</span></p>
<p id="revelation-15-50"><span class="verse-num">15:50</span> <span class="verse-body">sicut flos siccabitur, cum exsurget ardor qui emissus est super te.</span></p>
<p id="revelation-15-51"><span class="verse-num">15:51</span> <span class="verse-body">et infirmaberis et paupera a plaga et mastigata a vulneribus, ut non possis tuos suscipere potentes et amatores.</span></p>
<p id="revelation-15-52"><span class="verse-num">15:52</span> <span class="verse-body">numquid ego sic zelabo te, dicit Dominus,</span></p>
<p id="revelation-15-53"><span class="verse-num">15:53</span> <span class="verse-body">nisi occidisses electos meos in omni tempore, exultans percussione manuum et dicens, super mortem eorum cum inebriata es:</span></p>
<p id="revelation-15-54"><span class="verse-num">15:54</span> <span class="verse-body">exorna speciem vultus tui?</span></p>
<p id="revelation-15-55"><span class="verse-num">15:55</span> <span class="verse-body">merces fornicariae in sinus tuos, propterea redditionem percipies.</span></p>
<p id="revelation-15-56"><span class="verse-num">15:56</span> <span class="verse-body">sicut facies electis meis, dicit Dominus, sic faciet tibi Deus et tradet te in malis.</span></p>
<p id="revelation-15-57"><span class="verse-num">15:57</span> <span class="verse-body">et nati tui fame interient, et tu romphea cades, et civitates tuae conterentur, et omnes tui in campo gladio cadent.</span></p>
<p id="revelation-15-58"><span class="verse-num">15:58</span> <span class="verse-body">et qui sunt in montibus fame peribunt, et manducabunt carnes suas et sanguinem bibent a fame panis et siti aquae.</span></p>
<p id="revelation-15-59"><span class="verse-num">15:59</span> <span class="verse-body">propter priora misera es et iterum excipies mala.</span></p>
<p id="revelation-15-60"><span class="verse-num">15:60</span> <span class="verse-body">et in transitum adlident civitatem oditam et exterent eam, portionem aliquam gloriae tuae et territorii tui, dum revertuntur a Babylonia.</span></p>
<p id="revelation-15-61"><span class="verse-num">15:61</span> <span class="verse-body">extrita illis eris in stramine, et ipsi tibi erunt ignis.</span></p>
<p id="revelation-15-62"><span class="verse-num">15:62</span> <span class="verse-body">omnes hii comedunt te et civitates tuas et territoria tua et montes, et omnem silvam tuam et ligna pomifera igne consument.</span></p>
<p id="revelation-15-63"><span class="verse-num">15:63</span> <span class="verse-body">et natos tuos captivabunt et honestatem tuam spoliabunt et gloriam faciei tuae exterminabunt. __________________________________________________________________</span></p>
<h2 id="revelation-ch-16">Chapter 16</h2>
<p class="verses"><a href="#revelation-16-1">1</a> <a href="#revelation-16-2">2</a> <a href="#revelation-16-3">3</a> <a href="#revelation-16-4">4</a> <a href="#revelation-16-5">5</a> <a href="#revelation-16-6">6</a> <a href="#revelation-16-7">7</a> <a href="#revelation-16-8">8</a> <a href="#revelation-16-9">9</a> <a href="#revelation-16-10">10</a> <a href="#revelation-16-11">11</a> <a href="#revelation-16-12">12</a> <a href="#revelation-16-13">13</a> <a href="#revelation-16-14">14</a> <a href="#revelation-16-15">15</a> <a href="#revelation-16-16">16</a> <a href="#revelation-16-17">17</a> <a href="#revelation-16-18">18</a> <a href="#revelation-16-19">19</a> <a href="#revelation-16-20">20</a> <a href="#revelation-16-21">21</a> <a href="#revelation-16-22">22</a> <a href="#revelation-16-23">23</a> <a href="#revelation-16-24">24</a> <a href="#revelation-16-25">25</a> <a href="#revelation-16-26">26</a> <a href="#revelation-16-27">27</a> <a href="#revelation-16-28">28</a> <a href="#revelation-16-29">29</a> <a href="#revelation-16-30">30</a> <a href="#revelation-16-31">31</a> <a href="#revelation-16-32">32</a> <a href="#revelation-16-33">33</a> <a href="#revelation-16-34">34</a> <a href="#revelation-16-35">35</a> <a href="#revelation-16-36">36</a> <a href="#revelation-16-37">37</a> <a href="#revelation-16-38">38</a> <a href="#revelation-16-39">39</a> <a href="#revelation-16-40">40</a> <a href="#revelation-16-41">41</a> <a href="#revelation-16-42">42</a> <a href="#revelation-16-43">43</a> <a href="#revelation-16-44">44</a> <a href="#revelation-16-45">45</a> <a href="#revelation-16-46">46</a> <a href="#revelation-16-47">47</a> <a href="#revelation-16-48">48</a> <a href="#revelation-16-49">49</a> <a href="#revelation-16-50">50</a> <a href="#revelation-16-51">51</a> <a href="#revelation-16-52">52</a> <a href="#revelation-16-53">53</a> <a href="#revelation-16-54">54</a> <a href="#revelation-16-55">55</a> <a href="#revelation-16-56">56</a> <a href="#revelation-16-57">57</a> <a href="#revelation-16-58">58</a> <a href="#revelation-16-59">59</a> <a href="#revelation-16-60">60</a> <a href="#revelation-16-61">61</a> <a href="#revelation-16-62">62</a> <a href="#revelation-16-63">63</a> <a href="#revelation-16-64">64</a> <a href="#revelation-16-65">65</a> <a href="#revelation-16-66">66</a> <a href="#revelation-16-67">67</a> <a href="#revelation-16-68">68</a> <a href="#revelation-16-69">69</a> <a href="#revelation-16-70">70</a> <a href="#revelation-16-71">71</a> <a href="#revelation-16-72">72</a> <a href="#revelation-16-73">73</a> <a href="#revelation-16-74">74</a> <a href="#revelation-16-75">75</a> <a href="#revelation-16-76">76</a> <a href="#revelation-16-77">77</a></p>
<p id="revelation-16-1"><span class="verse-num">16:1</span> <span class="verse-body">vae tibi, Babylon et Asia, vae tibi, Aegypte et Syria.</span></p>
<p id="revelation-16-2"><span class="verse-num">16:2</span> <span class="verse-body">praecingite vos saccos, plangite filios vestros et dolete de his, quia adpropinquavit contritio vestra.</span></p>
<p id="revelation-16-3"><span class="verse-num">16:3</span> <span class="verse-body">inmissus est gladius vobis, et quis est qui avertat eum.</span></p>
<p id="revelation-16-4"><span class="verse-num">16:4</span> <span class="verse-body">inmissus est vobis ignis, et quis est qui extinguat eum.</span></p>
<p id="revelation-16-5"><span class="verse-num">16:5</span> <span class="verse-body">inmissa sunt vobis mala, et quis est qui recutiet ea?</span></p>
<p id="revelation-16-6"><span class="verse-num">16:6</span> <span class="verse-body">numquid recutiet aliquis leonem esurientem in silva aut numquid extinguet ignem, cum stramen incensum fuerit?</span></p>
<p id="revelation-16-7"><span class="verse-num">16:7</span> <span class="verse-body">aut numquid recutiet sagittam inmissam a sagittario forte?</span></p>
<p id="revelation-16-8"><span class="verse-num">16:8</span> <span class="verse-body">Dominus Deus mittit mala, et quis recutiet ea?</span></p>
<p id="revelation-16-9"><span class="verse-num">16:9</span> <span class="verse-body">et exiet ignis ex iracundia eius, et quis est qui extinguat eum?</span></p>
<p id="revelation-16-10"><span class="verse-num">16:10</span> <span class="verse-body">coruscabit, et quis non timebit? tonabit, et quis non horrebit?</span></p>
<p id="revelation-16-11"><span class="verse-num">16:11</span> <span class="verse-body">Dominus comminatur, quis non conterretur a facie eius?</span></p>
<p id="revelation-16-12"><span class="verse-num">16:12</span> <span class="verse-body">tremet terra a fundamento eius, mare fluctuatur de profundo, et fluctus eius turbabuntur et pisces eius a facie Domini et a gloria virtutis eius,</span></p>
<p id="revelation-16-13"><span class="verse-num">16:13</span> <span class="verse-body">quoniam fortis gloriae qui tendit sagittam, et acumen eius acutum, quae dimissa est ab eo, non deficiet missa super fines terrae.</span></p>
<p id="revelation-16-14"><span class="verse-num">16:14</span> <span class="verse-body">ecce mittuntur mala et non revertentur, donec venient super terram.</span></p>
<p id="revelation-16-15"><span class="verse-num">16:15</span> <span class="verse-body">et ignis incendetur et non extinguetur, donec excomedat frumenta terrae.</span></p>
<p id="revelation-16-16"><span class="verse-num">16:16</span> <span class="verse-body">quomodo non revertitur sagitta missa a sagittario valido, sic non revertentur mala quae fuerint emissa in terram.</span></p>
<p id="revelation-16-17"><span class="verse-num">16:17</span> <span class="verse-body">vae mihi, vae mihi, quis me liberabit in diebus illis?</span></p>
<p id="revelation-16-18"><span class="verse-num">16:18</span> <span class="verse-body">initium gemitus et copiosi suspirantium, initium famis et multi disperient, initium belli et timebunt potestates, initium malor</span></p>
<p id="revelation-16-19"><span class="verse-num">16:19</span> <span class="verse-body">ab eis; quid facient, cum venerint mala?</span></p>
<p id="revelation-16-20"><span class="verse-num">16:20</span> <span class="verse-body">ecce famis plaga dimissa est, et tribulatio eius tamquam mastix, castigatio in disciplina.</span></p>
<p id="revelation-16-21"><span class="verse-num">16:21</span> <span class="verse-body">et super his omnibus non se avertent ab iniquitatibus suis nec super has plagas memorantur sempiterna.</span></p>
<p id="revelation-16-22"><span class="verse-num">16:22</span> <span class="verse-body">ecce erit annonae vilitas in brevi super terram, ut putent sibi esse directam pacem. tunc superflorescent mala super terram, gladius et famis.</span></p>
<p id="revelation-16-23"><span class="verse-num">16:23</span> <span class="verse-body">et aporiant vitam super terram, et gladius dispersit quae superaverint a fame.</span></p>
<p id="revelation-16-24"><span class="verse-num">16:24</span> <span class="verse-body">et mortui quasi stercora proicientur, et non habent qui consolentur eos. et derelinquetur deserta terra, et civitates eius demolientur.</span></p>
<p id="revelation-16-25"><span class="verse-num">16:25</span> <span class="verse-body">non derelinquetur agricola, qui colit terram et qui seminat eam.</span></p>
<p id="revelation-16-26"><span class="verse-num">16:26</span> <span class="verse-body">ligna fructiferabunt, et quis vindemiet illa?</span></p>
<p id="revelation-16-27"><span class="verse-num">16:27</span> <span class="verse-body">et uva tradet se ad vindemiam, et quis adligabit eam? erit enim et locis desertio multa.</span></p>
<p id="revelation-16-28"><span class="verse-num">16:28</span> <span class="verse-body">concupiscet enim homo hominem videre vel certe vocem eius audire.</span></p>
<p id="revelation-16-29"><span class="verse-num">16:29</span> <span class="verse-body">relinquentur enim decem de civitate et duo ex agro, qui absconderint se in silva et in fissuras petrarum.</span></p>
<p id="revelation-16-30"><span class="verse-num">16:30</span> <span class="verse-body">quemadmodum relinquentur in oliveto tres vel quattuor olivae,</span></p>
<p id="revelation-16-31"><span class="verse-num">16:31</span> <span class="verse-body">aut sicut in vinea vindemiata et subremanet racemus patens ab scrutantibus vindemiam diligenter,</span></p>
<p id="revelation-16-32"><span class="verse-num">16:32</span> <span class="verse-body">sic remanebunt in diebus illis tres vel quattuor ab scrutantibus domos eorum in romphea.</span></p>
<p id="revelation-16-33"><span class="verse-num">16:33</span> <span class="verse-body">et relinquetur deserta terra, et agri eius inveteraverunt, et viae eius et omnes semitae germinabunt spinas, eo quod non transient oves per eam.</span></p>
<p id="revelation-16-34"><span class="verse-num">16:34</span> <span class="verse-body">lugebunt virgines non habentes sponsos, lugebunt mulieres non habentes viros, lugebunt filiae earum non habentes adiutorium.</span></p>
<p id="revelation-16-35"><span class="verse-num">16:35</span> <span class="verse-body">sponsi earum in bello consumentur, et viri earum in fame exterentur.</span></p>
<p id="revelation-16-36"><span class="verse-num">16:36</span> <span class="verse-body">audite vero ista et cognoscite, ea servi Domini.</span></p>
<p id="revelation-16-37"><span class="verse-num">16:37</span> <span class="verse-body">ecce verbum Domini, excipite eum, ne discredatis de quibus dicit Dominus:</span></p>
<p id="revelation-16-38"><span class="verse-num">16:38</span> <span class="verse-body">ecce adpropinquant mala et non tardantur.</span></p>
<p id="revelation-16-39"><span class="verse-num">16:39</span> <span class="verse-body">quemadmodum praegnans in nono mense filium suum in adpropinquante hora partus eius, ante horas duas vel tres gementes dolores circum ventrem eius, et prodiente infante de ventre non tardabit uno puncto,</span></p>
<p id="revelation-16-40"><span class="verse-num">16:40</span> <span class="verse-body">sic non morabuntur mala ad prodiendum super terram, et saeculum gemet et dolores circumtenent illum.</span></p>
<p id="revelation-16-41"><span class="verse-num">16:41</span> <span class="verse-body">audite verbum, plebs mea, parate vos ad pugnam in malis. sic estote quasi advenae terrae:</span></p>
<p id="revelation-16-42"><span class="verse-num">16:42</span> <span class="verse-body">qui vendit, quasi qui fugiet; et qui emit, quasi qui perditurus;</span></p>
<p id="revelation-16-43"><span class="verse-num">16:43</span> <span class="verse-body">qui mercatur, quasi qui fructum non capiat; et qui aedificat, quasi non habitaturus;</span></p>
<p id="revelation-16-44"><span class="verse-num">16:44</span> <span class="verse-body">qui seminat, quasi non messem facturus; et qui putat, quasi non vindemiaturus;</span></p>
<p id="revelation-16-45"><span class="verse-num">16:45</span> <span class="verse-body">qui nubunt, sic quasi filios non facturi; et qui non nubunt, sic quasi vidui.</span></p>
<p id="revelation-16-46"><span class="verse-num">16:46</span> <span class="verse-body">propter quod qui laborant sine causa laborant,</span></p>
<p id="revelation-16-47"><span class="verse-num">16:47</span> <span class="verse-body">fructus enim illorum alienigenae metent et substantiam illorum rapient et domos evertent et filios eorum captivabunt, quia in captivitate et fame generant natos suos</span></p>
<p id="revelation-16-48"><span class="verse-num">16:48</span> <span class="verse-body">et qui negotiantur negotiantur in rapina. quamdiu exornant civitates et domos suas et possessiones et personas suas,</span></p>
<p id="revelation-16-49"><span class="verse-num">16:49</span> <span class="verse-body">tanto magis adzelabor eos super peccata dicit Dominus.</span></p>
<p id="revelation-16-50"><span class="verse-num">16:50</span> <span class="verse-body">quomodo zelatur fornicaria mulierem idoneam et bonam valde,</span></p>
<p id="revelation-16-51"><span class="verse-num">16:51</span> <span class="verse-body">sic zelabitur iustitia iniquitatem cum exornat se, et accusat eam in faciem, cum venerit qui defendat exquirentem omnem peccatum super terram.</span></p>
<p id="revelation-16-52"><span class="verse-num">16:52</span> <span class="verse-body">propterea nolite similari eam nec operibus eius,</span></p>
<p id="revelation-16-53"><span class="verse-num">16:53</span> <span class="verse-body">quoniam ecce adhuc pusillum, et tolletur iniquitas a terra et iustitia regnabit in nos.</span></p>
<p id="revelation-16-54"><span class="verse-num">16:54</span> <span class="verse-body">non dicat peccator non se peccasse quoniam carbones ignis conburet super caput eius qui dicit: non peccavi coram Deo et gloria ipsius.</span></p>
<p id="revelation-16-55"><span class="verse-num">16:55</span> <span class="verse-body">ecce Dominus cognoscit omnia opera hominis et adinventiones illorum et cogitatum illorum et corda illorum.</span></p>
<p id="revelation-16-56"><span class="verse-num">16:56</span> <span class="verse-body">qui dixit: fiat terra, et facta est, fiat caelum, et factum est,</span></p>
<p id="revelation-16-57"><span class="verse-num">16:57</span> <span class="verse-body">et in verbo illius stellae fundatae sunt, et novit numerum stellarum,</span></p>
<p id="revelation-16-58"><span class="verse-num">16:58</span> <span class="verse-body">qui scrutat abyssum et thesauros illorum, qui metitus est mare et conceptum eius,</span></p>
<p id="revelation-16-59"><span class="verse-num">16:59</span> <span class="verse-body">qui conclusit mare in medio aquarum et suspendit terram super aquam verbo suo,</span></p>
<p id="revelation-16-60"><span class="verse-num">16:60</span> <span class="verse-body">qui extendit caelum quasi cameram et super aquas fundavit eum,</span></p>
<p id="revelation-16-61"><span class="verse-num">16:61</span> <span class="verse-body">qui posuit in deserto fontes aquarum et super vertices montium lacus ad emittendum flumina ab eminenti ut potaret terra,</span></p>
<p id="revelation-16-62"><span class="verse-num">16:62</span> <span class="verse-body">qui finxit hominem et posuit cor in medio corporis et misit ei spiritum et vitam et intellectum</span></p>
<p id="revelation-16-63"><span class="verse-num">16:63</span> <span class="verse-body">et spiramentum Dei omnipotentis, qui fecit omnia et scrutinat absconsa in absconsis; certe</span></p>
<p id="revelation-16-64"><span class="verse-num">16:64</span> <span class="verse-body">hic novit adinventionem vestram et quae cogitatis in cordibus vestris. vae peccantibus et volentibus occultare peccata sua.</span></p>
<p id="revelation-16-65"><span class="verse-num">16:65</span> <span class="verse-body">propter quod Dominus scrutinando scrutinabit omnia opera eorum et traducet vos omnes.</span></p>
<p id="revelation-16-66"><span class="verse-num">16:66</span> <span class="verse-body">et vos confusi eritis, cum processerint peccata vestra coram hominibus, et iniquitates erint quae accusatores stabunt in die illo.</span></p>
<p id="revelation-16-67"><span class="verse-num">16:67</span> <span class="verse-body">quid facietis aut quomodo abscondetis peccata vestra coram Domino et gloria eius?</span></p>
<p id="revelation-16-68"><span class="verse-num">16:68</span> <span class="verse-body">ecce iudex Deus, timete eum, et desinite a peccatis vestris et obliviscimini iniquitates vestras iam agere eas sempiterno, et Deus educabit vos et liberabit de omni tribulatione.</span></p>
<p id="revelation-16-69"><span class="verse-num">16:69</span> <span class="verse-body">ecce enim incenditur ardor super vos turbae copiosae, et rapient quosdam ex vobis et cibabunt idolis occisam.</span></p>
<p id="revelation-16-70"><span class="verse-num">16:70</span> <span class="verse-body">et qui consenserint eis, erunt illis in derisum et in inproperium et in conculcationem.</span></p>
<p id="revelation-16-71"><span class="verse-num">16:71</span> <span class="verse-body">erit enim Lociis et in vicinas civitates exsurrectio multa super timentes Dominum.</span></p>
<p id="revelation-16-72"><span class="verse-num">16:72</span> <span class="verse-body">erunt quasi insani neminem parcentes ad diripiendum et devastandum adhuc timentes Dominum,</span></p>
<p id="revelation-16-73"><span class="verse-num">16:73</span> <span class="verse-body">quia devastabunt et diripient substantias eorum et de domo sua eos eicient,</span></p>
<p id="revelation-16-74"><span class="verse-num">16:74</span> <span class="verse-body">tunc parebit probatio electorum meorum, ut aurum quod probatur ab igne.</span></p>
<p id="revelation-16-75"><span class="verse-num">16:75</span> <span class="verse-body">audite, electi mei, dicit Dominus, ecce adsunt dies tribulationis, et de his liberabo vos.</span></p>
<p id="revelation-16-76"><span class="verse-num">16:76</span> <span class="verse-body">ne timeatis nec haesitemini, quoniam Deus dux vester est.</span></p>
<p id="revelation-16-77"><span class="verse-num">16:77</span> <span class="verse-body">et qui servatis mandata et praecepta mea, dicit Dominus Deus, ne praeponderent vos peccata vestra nec superelevent se iniquitates vestrae. __________________________________________________________________</span></p>
