<h1>Genesis</h1>
<p class="chapters"><a href="#genesis-ch-1">1</a> <a href="#genesis-ch-2">2</a> <a href="#genesis-ch-3">3</a> <a href="#genesis-ch-4">4</a> <a href="#genesis-ch-5">5</a> <a href="#genesis-ch-6">6</a> <a href="#genesis-ch-7">7</a> <a href="#genesis-ch-8">8</a> <a href="#genesis-ch-9">9</a> <a href="#genesis-ch-10">10</a> <a href="#genesis-ch-11">11</a> <a href="#genesis-ch-12">12</a> <a href="#genesis-ch-13">13</a> <a href="#genesis-ch-14">14</a> <a href="#genesis-ch-15">15</a> <a href="#genesis-ch-16">16</a> <a href="#genesis-ch-17">17</a> <a href="#genesis-ch-18">18</a> <a href="#genesis-ch-19">19</a> <a href="#genesis-ch-20">20</a> <a href="#genesis-ch-21">21</a> <a href="#genesis-ch-22">22</a> <a href="#genesis-ch-23">23</a> <a href="#genesis-ch-24">24</a> <a href="#genesis-ch-25">25</a> <a href="#genesis-ch-26">26</a> <a href="#genesis-ch-27">27</a> <a href="#genesis-ch-28">28</a> <a href="#genesis-ch-29">29</a> <a href="#genesis-ch-30">30</a> <a href="#genesis-ch-31">31</a> <a href="#genesis-ch-32">32</a> <a href="#genesis-ch-33">33</a> <a href="#genesis-ch-34">34</a> <a href="#genesis-ch-35">35</a> <a href="#genesis-ch-36">36</a> <a href="#genesis-ch-37">37</a> <a href="#genesis-ch-38">38</a> <a href="#genesis-ch-39">39</a> <a href="#genesis-ch-40">40</a> <a href="#genesis-ch-41">41</a> <a href="#genesis-ch-42">42</a> <a href="#genesis-ch-43">43</a> <a href="#genesis-ch-44">44</a> <a href="#genesis-ch-45">45</a> <a href="#genesis-ch-46">46</a> <a href="#genesis-ch-47">47</a> <a href="#genesis-ch-48">48</a> <a href="#genesis-ch-49">49</a> <a href="#genesis-ch-50">50</a></p>
<h2 id="genesis-ch-1">Chapter 1</h2>
<p class="verses"><a href="#genesis-1-1">1</a> <a href="#genesis-1-2">2</a> <a href="#genesis-1-3">3</a> <a href="#genesis-1-4">4</a> <a href="#genesis-1-5">5</a> <a href="#genesis-1-6">6</a> <a href="#genesis-1-7">7</a> <a href="#genesis-1-8">8</a> <a href="#genesis-1-9">9</a> <a href="#genesis-1-10">10</a> <a href="#genesis-1-11">11</a> <a href="#genesis-1-12">12</a> <a href="#genesis-1-13">13</a> <a href="#genesis-1-14">14</a> <a href="#genesis-1-15">15</a> <a href="#genesis-1-16">16</a> <a href="#genesis-1-17">17</a> <a href="#genesis-1-18">18</a> <a href="#genesis-1-19">19</a> <a href="#genesis-1-20">20</a> <a href="#genesis-1-21">21</a> <a href="#genesis-1-22">22</a> <a href="#genesis-1-23">23</a> <a href="#genesis-1-24">24</a> <a href="#genesis-1-25">25</a> <a href="#genesis-1-26">26</a> <a href="#genesis-1-27">27</a> <a href="#genesis-1-28">28</a> <a href="#genesis-1-29">29</a> <a href="#genesis-1-30">30</a> <a href="#genesis-1-31">31</a></p>
<p id="genesis-1-1"><span class="verse-num">1:1</span> <span class="verse-body">in principio creavit Deus caelum et terram</span></p>
<p id="genesis-1-2"><span class="verse-num">1:2</span> <span class="verse-body">terra autem erat inanis et vacua et tenebrae super faciem abyssi et spiritus Dei ferebatur super aquas</span></p>
<p id="genesis-1-3"><span class="verse-num">1:3</span> <span class="verse-body">dixitque Deus fiat lux et facta est lux</span></p>
<p id="genesis-1-4"><span class="verse-num">1:4</span> <span class="verse-body">et vidit Deus lucem quod esset bona et divisit lucem ac tenebras</span></p>
<p id="genesis-1-5"><span class="verse-num">1:5</span> <span class="verse-body">appellavitque lucem diem et tenebras noctem factumque est vespere et mane dies unus</span></p>
<p id="genesis-1-6"><span class="verse-num">1:6</span> <span class="verse-body">dixit quoque Deus fiat firmamentum in medio aquarum et dividat aquas ab aquis</span></p>
<p id="genesis-1-7"><span class="verse-num">1:7</span> <span class="verse-body">et fecit Deus firmamentum divisitque aquas quae erant sub firmamento ab his quae erant super firmamentum et factum est ita</span></p>
<p id="genesis-1-8"><span class="verse-num">1:8</span> <span class="verse-body">vocavitque Deus firmamentum caelum et factum est vespere et mane dies secundus</span></p>
<p id="genesis-1-9"><span class="verse-num">1:9</span> <span class="verse-body">dixit vero Deus congregentur aquae quae sub caelo sunt in locum unum et appareat arida factumque est ita</span></p>
<p id="genesis-1-10"><span class="verse-num">1:10</span> <span class="verse-body">et vocavit Deus aridam terram congregationesque aquarum appellavit maria et vidit Deus quod esset bonum</span></p>
<p id="genesis-1-11"><span class="verse-num">1:11</span> <span class="verse-body">et ait germinet terra herbam virentem et facientem semen et lignum pomiferum faciens fructum iuxta genus suum cuius semen in semet ipso sit super terram et factum est ita</span></p>
<p id="genesis-1-12"><span class="verse-num">1:12</span> <span class="verse-body">et protulit terra herbam virentem et adferentem semen iuxta genus suum lignumque faciens fructum et habens unumquodque sementem secundum speciem suam et vidit Deus quod esset bonum</span></p>
<p id="genesis-1-13"><span class="verse-num">1:13</span> <span class="verse-body">factumque est vespere et mane dies tertius</span></p>
<p id="genesis-1-14"><span class="verse-num">1:14</span> <span class="verse-body">dixit autem Deus fiant luminaria in firmamento caeli ut dividant diem ac noctem et sint in signa et tempora et dies et annos</span></p>
<p id="genesis-1-15"><span class="verse-num">1:15</span> <span class="verse-body">ut luceant in firmamento caeli et inluminent terram et factum est ita</span></p>
<p id="genesis-1-16"><span class="verse-num">1:16</span> <span class="verse-body">fecitque Deus duo magna luminaria luminare maius ut praeesset diei et luminare minus ut praeesset nocti et stellas</span></p>
<p id="genesis-1-17"><span class="verse-num">1:17</span> <span class="verse-body">et posuit eas in firmamento caeli ut lucerent super terram</span></p>
<p id="genesis-1-18"><span class="verse-num">1:18</span> <span class="verse-body">et praeessent diei ac nocti et dividerent lucem ac tenebras et vidit Deus quod esset bonum</span></p>
<p id="genesis-1-19"><span class="verse-num">1:19</span> <span class="verse-body">et factum est vespere et mane dies quartus</span></p>
<p id="genesis-1-20"><span class="verse-num">1:20</span> <span class="verse-body">dixit etiam Deus producant aquae reptile animae viventis et volatile super terram sub firmamento caeli</span></p>
<p id="genesis-1-21"><span class="verse-num">1:21</span> <span class="verse-body">creavitque Deus cete grandia et omnem animam viventem atque motabilem quam produxerant aquae in species suas et omne volatile secundum genus suum et vidit Deus quod esset bonum</span></p>
<p id="genesis-1-22"><span class="verse-num">1:22</span> <span class="verse-body">benedixitque eis dicens crescite et multiplicamini et replete aquas maris avesque multiplicentur super terram</span></p>
<p id="genesis-1-23"><span class="verse-num">1:23</span> <span class="verse-body">et factum est vespere et mane dies quintus</span></p>
<p id="genesis-1-24"><span class="verse-num">1:24</span> <span class="verse-body">dixit quoque Deus producat terra animam viventem in genere suo iumenta et reptilia et bestias terrae secundum species suas factumque est ita</span></p>
<p id="genesis-1-25"><span class="verse-num">1:25</span> <span class="verse-body">et fecit Deus bestias terrae iuxta species suas et iumenta et omne reptile terrae in genere suo et vidit Deus quod esset bonum</span></p>
<p id="genesis-1-26"><span class="verse-num">1:26</span> <span class="verse-body">et ait faciamus hominem ad imaginem et similitudinem nostram et praesit piscibus maris et volatilibus caeli et bestiis universaeque terrae omnique reptili quod movetur in terra</span></p>
<p id="genesis-1-27"><span class="verse-num">1:27</span> <span class="verse-body">et creavit Deus hominem ad imaginem suam ad imaginem Dei creavit illum masculum et feminam creavit eos</span></p>
<p id="genesis-1-28"><span class="verse-num">1:28</span> <span class="verse-body">benedixitque illis Deus et ait crescite et multiplicamini et replete terram et subicite eam et dominamini piscibus maris et volatilibus caeli et universis animantibus quae moventur super terram</span></p>
<p id="genesis-1-29"><span class="verse-num">1:29</span> <span class="verse-body">dixitque Deus ecce dedi vobis omnem herbam adferentem semen super terram et universa ligna quae habent in semet ipsis sementem generis sui ut sint vobis in escam</span></p>
<p id="genesis-1-30"><span class="verse-num">1:30</span> <span class="verse-body">et cunctis animantibus terrae omnique volucri caeli et universis quae moventur in terra et in quibus est anima vivens ut habeant ad vescendum et factum est ita</span></p>
<p id="genesis-1-31"><span class="verse-num">1:31</span> <span class="verse-body">viditque Deus cuncta quae fecit et erant valde bona et factum est vespere et mane dies sextus __________________________________________________________________</span></p>
<h2 id="genesis-ch-2">Chapter 2</h2>
<p class="verses"><a href="#genesis-2-1">1</a> <a href="#genesis-2-2">2</a> <a href="#genesis-2-3">3</a> <a href="#genesis-2-4">4</a> <a href="#genesis-2-5">5</a> <a href="#genesis-2-6">6</a> <a href="#genesis-2-7">7</a> <a href="#genesis-2-8">8</a> <a href="#genesis-2-9">9</a> <a href="#genesis-2-10">10</a> <a href="#genesis-2-11">11</a> <a href="#genesis-2-12">12</a> <a href="#genesis-2-13">13</a> <a href="#genesis-2-14">14</a> <a href="#genesis-2-15">15</a> <a href="#genesis-2-16">16</a> <a href="#genesis-2-17">17</a> <a href="#genesis-2-18">18</a> <a href="#genesis-2-19">19</a> <a href="#genesis-2-20">20</a> <a href="#genesis-2-21">21</a> <a href="#genesis-2-22">22</a> <a href="#genesis-2-23">23</a> <a href="#genesis-2-24">24</a> <a href="#genesis-2-25">25</a></p>
<p id="genesis-2-1"><span class="verse-num">2:1</span> <span class="verse-body">igitur perfecti sunt caeli et terra et omnis ornatus eorum</span></p>
<p id="genesis-2-2"><span class="verse-num">2:2</span> <span class="verse-body">conplevitque Deus die septimo opus suum quod fecerat et requievit die septimo ab universo opere quod patrarat</span></p>
<p id="genesis-2-3"><span class="verse-num">2:3</span> <span class="verse-body">et benedixit diei septimo et sanctificavit illum quia in ipso cessaverat ab omni opere suo quod creavit Deus ut faceret</span></p>
<p id="genesis-2-4"><span class="verse-num">2:4</span> <span class="verse-body">istae generationes caeli et terrae quando creatae sunt in die quo fecit Dominus Deus caelum et terram</span></p>
<p id="genesis-2-5"><span class="verse-num">2:5</span> <span class="verse-body">et omne virgultum agri antequam oreretur in terra omnemque herbam regionis priusquam germinaret non enim pluerat Dominus Deus super terram et homo non erat qui operaretur terram</span></p>
<p id="genesis-2-6"><span class="verse-num">2:6</span> <span class="verse-body">sed fons ascendebat e terra inrigans universam superficiem terrae</span></p>
<p id="genesis-2-7"><span class="verse-num">2:7</span> <span class="verse-body">formavit igitur Dominus Deus hominem de limo terrae et inspiravit in faciem eius spiraculum vitae et factus est homo in animam viventem</span></p>
<p id="genesis-2-8"><span class="verse-num">2:8</span> <span class="verse-body">plantaverat autem Dominus Deus paradisum voluptatis a principio in quo posuit hominem quem formaverat</span></p>
<p id="genesis-2-9"><span class="verse-num">2:9</span> <span class="verse-body">produxitque Dominus Deus de humo omne lignum pulchrum visu et ad vescendum suave lignum etiam vitae in medio paradisi lignumque scientiae boni et mali</span></p>
<p id="genesis-2-10"><span class="verse-num">2:10</span> <span class="verse-body">et fluvius egrediebatur de loco voluptatis ad inrigandum paradisum qui inde dividitur in quattuor capita</span></p>
<p id="genesis-2-11"><span class="verse-num">2:11</span> <span class="verse-body">nomen uni Phison ipse est qui circuit omnem terram Evilat ubi nascitur aurum</span></p>
<p id="genesis-2-12"><span class="verse-num">2:12</span> <span class="verse-body">et aurum terrae illius optimum est ibique invenitur bdellium et lapis onychinus</span></p>
<p id="genesis-2-13"><span class="verse-num">2:13</span> <span class="verse-body">et nomen fluvio secundo Geon ipse est qui circuit omnem terram Aethiopiae</span></p>
<p id="genesis-2-14"><span class="verse-num">2:14</span> <span class="verse-body">nomen vero fluminis tertii Tigris ipse vadit contra Assyrios fluvius autem quartus ipse est Eufrates</span></p>
<p id="genesis-2-15"><span class="verse-num">2:15</span> <span class="verse-body">tulit ergo Dominus Deus hominem et posuit eum in paradiso voluptatis ut operaretur et custodiret illum</span></p>
<p id="genesis-2-16"><span class="verse-num">2:16</span> <span class="verse-body">praecepitque ei dicens ex omni ligno paradisi comede</span></p>
<p id="genesis-2-17"><span class="verse-num">2:17</span> <span class="verse-body">de ligno autem scientiae boni et mali ne comedas in quocumque enim die comederis ex eo morte morieris</span></p>
<p id="genesis-2-18"><span class="verse-num">2:18</span> <span class="verse-body">dixit quoque Dominus Deus non est bonum esse hominem solum faciamus ei adiutorium similem sui</span></p>
<p id="genesis-2-19"><span class="verse-num">2:19</span> <span class="verse-body">formatis igitur Dominus Deus de humo cunctis animantibus terrae et universis volatilibus caeli adduxit ea ad Adam ut videret quid vocaret ea omne enim quod vocavit Adam animae viventis ipsum est nomen eius</span></p>
<p id="genesis-2-20"><span class="verse-num">2:20</span> <span class="verse-body">appellavitque Adam nominibus suis cuncta animantia et universa volatilia caeli et omnes bestias terrae Adam vero non inveniebatur adiutor similis eius</span></p>
<p id="genesis-2-21"><span class="verse-num">2:21</span> <span class="verse-body">inmisit ergo Dominus Deus soporem in Adam cumque obdormisset tulit unam de costis eius et replevit carnem pro ea</span></p>
<p id="genesis-2-22"><span class="verse-num">2:22</span> <span class="verse-body">et aedificavit Dominus Deus costam quam tulerat de Adam in mulierem et adduxit eam ad Adam</span></p>
<p id="genesis-2-23"><span class="verse-num">2:23</span> <span class="verse-body">dixitque Adam hoc nunc os ex ossibus meis et caro de carne mea haec vocabitur virago quoniam de viro sumpta est</span></p>
<p id="genesis-2-24"><span class="verse-num">2:24</span> <span class="verse-body">quam ob rem relinquet homo patrem suum et matrem et adherebit uxori suae et erunt duo in carne una</span></p>
<p id="genesis-2-25"><span class="verse-num">2:25</span> <span class="verse-body">erant autem uterque nudi Adam scilicet et uxor eius et non erubescebant __________________________________________________________________</span></p>
<h2 id="genesis-ch-3">Chapter 3</h2>
<p class="verses"><a href="#genesis-3-1">1</a> <a href="#genesis-3-2">2</a> <a href="#genesis-3-3">3</a> <a href="#genesis-3-4">4</a> <a href="#genesis-3-5">5</a> <a href="#genesis-3-6">6</a> <a href="#genesis-3-7">7</a> <a href="#genesis-3-8">8</a> <a href="#genesis-3-9">9</a> <a href="#genesis-3-10">10</a> <a href="#genesis-3-11">11</a> <a href="#genesis-3-12">12</a> <a href="#genesis-3-13">13</a> <a href="#genesis-3-14">14</a> <a href="#genesis-3-15">15</a> <a href="#genesis-3-16">16</a> <a href="#genesis-3-17">17</a> <a href="#genesis-3-18">18</a> <a href="#genesis-3-19">19</a> <a href="#genesis-3-20">20</a> <a href="#genesis-3-21">21</a> <a href="#genesis-3-22">22</a> <a href="#genesis-3-23">23</a> <a href="#genesis-3-24">24</a></p>
<p id="genesis-3-1"><span class="verse-num">3:1</span> <span class="verse-body">sed et serpens erat callidior cunctis animantibus terrae quae fecerat Dominus Deus qui dixit ad mulierem cur praecepit vobis Deus ut non comederetis de omni ligno paradisi</span></p>
<p id="genesis-3-2"><span class="verse-num">3:2</span> <span class="verse-body">cui respondit mulier de fructu lignorum quae sunt in paradiso vescemur</span></p>
<p id="genesis-3-3"><span class="verse-num">3:3</span> <span class="verse-body">de fructu vero ligni quod est in medio paradisi praecepit nobis Deus ne comederemus et ne tangeremus illud ne forte moriamur</span></p>
<p id="genesis-3-4"><span class="verse-num">3:4</span> <span class="verse-body">dixit autem serpens ad mulierem nequaquam morte moriemini</span></p>
<p id="genesis-3-5"><span class="verse-num">3:5</span> <span class="verse-body">scit enim Deus quod in quocumque die comederitis ex eo aperientur oculi vestri et eritis sicut dii scientes bonum et malum</span></p>
<p id="genesis-3-6"><span class="verse-num">3:6</span> <span class="verse-body">vidit igitur mulier quod bonum esset lignum ad vescendum et pulchrum oculis aspectuque delectabile et tulit de fructu illius et comedit deditque viro suo qui comedit</span></p>
<p id="genesis-3-7"><span class="verse-num">3:7</span> <span class="verse-body">et aperti sunt oculi amborum cumque cognovissent esse se nudos consuerunt folia ficus et fecerunt sibi perizomata</span></p>
<p id="genesis-3-8"><span class="verse-num">3:8</span> <span class="verse-body">et cum audissent vocem Domini Dei deambulantis in paradiso ad auram post meridiem abscondit se Adam et uxor eius a facie Domini Dei in medio ligni paradisi</span></p>
<p id="genesis-3-9"><span class="verse-num">3:9</span> <span class="verse-body">vocavitque Dominus Deus Adam et dixit ei ubi es</span></p>
<p id="genesis-3-10"><span class="verse-num">3:10</span> <span class="verse-body">qui ait vocem tuam audivi in paradiso et timui eo quod nudus essem et abscondi me</span></p>
<p id="genesis-3-11"><span class="verse-num">3:11</span> <span class="verse-body">cui dixit quis enim indicavit tibi quod nudus esses nisi quod ex ligno de quo tibi praeceperam ne comederes comedisti</span></p>
<p id="genesis-3-12"><span class="verse-num">3:12</span> <span class="verse-body">dixitque Adam mulier quam dedisti sociam mihi dedit mihi de ligno et comedi</span></p>
<p id="genesis-3-13"><span class="verse-num">3:13</span> <span class="verse-body">et dixit Dominus Deus ad mulierem quare hoc fecisti quae respondit serpens decepit me et comedi</span></p>
<p id="genesis-3-14"><span class="verse-num">3:14</span> <span class="verse-body">et ait Dominus Deus ad serpentem quia fecisti hoc maledictus es inter omnia animantia et bestias terrae super pectus tuum gradieris et terram comedes cunctis diebus vitae tuae</span></p>
<p id="genesis-3-15"><span class="verse-num">3:15</span> <span class="verse-body">inimicitias ponam inter te et mulierem et semen tuum et semen illius ipsa conteret caput tuum et tu insidiaberis calcaneo eius</span></p>
<p id="genesis-3-16"><span class="verse-num">3:16</span> <span class="verse-body">mulieri quoque dixit multiplicabo aerumnas tuas et conceptus tuos in dolore paries filios et sub viri potestate eris et ipse dominabitur tui</span></p>
<p id="genesis-3-17"><span class="verse-num">3:17</span> <span class="verse-body">ad Adam vero dixit quia audisti vocem uxoris tuae et comedisti de ligno ex quo praeceperam tibi ne comederes maledicta terra in opere tuo in laboribus comedes eam cunctis diebus vitae tuae</span></p>
<p id="genesis-3-18"><span class="verse-num">3:18</span> <span class="verse-body">spinas et tribulos germinabit tibi et comedes herbas terrae</span></p>
<p id="genesis-3-19"><span class="verse-num">3:19</span> <span class="verse-body">in sudore vultus tui vesceris pane donec revertaris in terram de qua sumptus es quia pulvis es et in pulverem reverteris</span></p>
<p id="genesis-3-20"><span class="verse-num">3:20</span> <span class="verse-body">et vocavit Adam nomen uxoris suae Hava eo quod mater esset cunctorum viventium</span></p>
<p id="genesis-3-21"><span class="verse-num">3:21</span> <span class="verse-body">fecit quoque Dominus Deus Adam et uxori eius tunicas pellicias et induit eos</span></p>
<p id="genesis-3-22"><span class="verse-num">3:22</span> <span class="verse-body">et ait ecce Adam factus est quasi unus ex nobis sciens bonum et malum nunc ergo ne forte mittat manum suam et sumat etiam de ligno vitae et comedat et vivat in aeternum</span></p>
<p id="genesis-3-23"><span class="verse-num">3:23</span> <span class="verse-body">emisit eum Dominus Deus de paradiso voluptatis ut operaretur terram de qua sumptus est</span></p>
<p id="genesis-3-24"><span class="verse-num">3:24</span> <span class="verse-body">eiecitque Adam et conlocavit ante paradisum voluptatis cherubin et flammeum gladium atque versatilem ad custodiendam viam ligni vitae __________________________________________________________________</span></p>
<h2 id="genesis-ch-4">Chapter 4</h2>
<p class="verses"><a href="#genesis-4-1">1</a> <a href="#genesis-4-2">2</a> <a href="#genesis-4-3">3</a> <a href="#genesis-4-4">4</a> <a href="#genesis-4-5">5</a> <a href="#genesis-4-6">6</a> <a href="#genesis-4-7">7</a> <a href="#genesis-4-8">8</a> <a href="#genesis-4-9">9</a> <a href="#genesis-4-10">10</a> <a href="#genesis-4-11">11</a> <a href="#genesis-4-12">12</a> <a href="#genesis-4-13">13</a> <a href="#genesis-4-14">14</a> <a href="#genesis-4-15">15</a> <a href="#genesis-4-16">16</a> <a href="#genesis-4-17">17</a> <a href="#genesis-4-18">18</a> <a href="#genesis-4-19">19</a> <a href="#genesis-4-20">20</a> <a href="#genesis-4-21">21</a> <a href="#genesis-4-22">22</a> <a href="#genesis-4-23">23</a> <a href="#genesis-4-24">24</a> <a href="#genesis-4-25">25</a> <a href="#genesis-4-26">26</a></p>
<p id="genesis-4-1"><span class="verse-num">4:1</span> <span class="verse-body">Adam vero cognovit Havam uxorem suam quae concepit et peperit Cain dicens possedi hominem per Dominum</span></p>
<p id="genesis-4-2"><span class="verse-num">4:2</span> <span class="verse-body">rursusque peperit fratrem eius Abel fuit autem Abel pastor ovium et Cain agricola</span></p>
<p id="genesis-4-3"><span class="verse-num">4:3</span> <span class="verse-body">factum est autem post multos dies ut offerret Cain de fructibus terrae munera Domino</span></p>
<p id="genesis-4-4"><span class="verse-num">4:4</span> <span class="verse-body">Abel quoque obtulit de primogenitis gregis sui et de adipibus eorum et respexit Dominus ad Abel et ad munera eius</span></p>
<p id="genesis-4-5"><span class="verse-num">4:5</span> <span class="verse-body">ad Cain vero et ad munera illius non respexit iratusque est Cain vehementer et concidit vultus eius</span></p>
<p id="genesis-4-6"><span class="verse-num">4:6</span> <span class="verse-body">dixitque Dominus ad eum quare maestus es et cur concidit facies tua</span></p>
<p id="genesis-4-7"><span class="verse-num">4:7</span> <span class="verse-body">nonne si bene egeris recipies sin autem male statim in foribus peccatum aderit sed sub te erit appetitus eius et tu dominaberis illius</span></p>
<p id="genesis-4-8"><span class="verse-num">4:8</span> <span class="verse-body">dixitque Cain ad Abel fratrem suum egrediamur foras cumque essent in agro consurrexit Cain adversus Abel fratrem suum et interfecit eum</span></p>
<p id="genesis-4-9"><span class="verse-num">4:9</span> <span class="verse-body">et ait Dominus ad Cain ubi est Abel frater tuus qui respondit nescio num custos fratris mei sum</span></p>
<p id="genesis-4-10"><span class="verse-num">4:10</span> <span class="verse-body">dixitque ad eum quid fecisti vox sanguinis fratris tui clamat ad me de terra</span></p>
<p id="genesis-4-11"><span class="verse-num">4:11</span> <span class="verse-body">nunc igitur maledictus eris super terram quae aperuit os suum et suscepit sanguinem fratris tui de manu tua</span></p>
<p id="genesis-4-12"><span class="verse-num">4:12</span> <span class="verse-body">cum operatus fueris eam non dabit tibi fructus suos vagus et profugus eris super terram</span></p>
<p id="genesis-4-13"><span class="verse-num">4:13</span> <span class="verse-body">dixitque Cain ad Dominum maior est iniquitas mea quam ut veniam merear</span></p>
<p id="genesis-4-14"><span class="verse-num">4:14</span> <span class="verse-body">ecce eicis me hodie a facie terrae et a facie tua abscondar et ero vagus et profugus in terra omnis igitur qui invenerit me occidet me</span></p>
<p id="genesis-4-15"><span class="verse-num">4:15</span> <span class="verse-body">dixitque ei Dominus nequaquam ita fiet sed omnis qui occiderit Cain septuplum punietur posuitque Dominus Cain signum ut non eum interficeret omnis qui invenisset eum</span></p>
<p id="genesis-4-16"><span class="verse-num">4:16</span> <span class="verse-body">egressusque Cain a facie Domini habitavit in terra profugus ad orientalem plagam Eden</span></p>
<p id="genesis-4-17"><span class="verse-num">4:17</span> <span class="verse-body">cognovit autem Cain uxorem suam quae concepit et peperit Enoch et aedificavit civitatem vocavitque nomen eius ex nomine filii sui Enoch</span></p>
<p id="genesis-4-18"><span class="verse-num">4:18</span> <span class="verse-body">porro Enoch genuit Irad et Irad genuit Maviahel et Maviahel genuit Matusahel et Matusahel genuit Lamech</span></p>
<p id="genesis-4-19"><span class="verse-num">4:19</span> <span class="verse-body">qui accepit uxores duas nomen uni Ada et nomen alteri Sella</span></p>
<p id="genesis-4-20"><span class="verse-num">4:20</span> <span class="verse-body">genuitque Ada Iabel qui fuit pater habitantium in tentoriis atque pastorum</span></p>
<p id="genesis-4-21"><span class="verse-num">4:21</span> <span class="verse-body">et nomen fratris eius Iubal ipse fuit pater canentium cithara et organo</span></p>
<p id="genesis-4-22"><span class="verse-num">4:22</span> <span class="verse-body">Sella quoque genuit Thubalcain qui fuit malleator et faber in cuncta opera aeris et ferri soror vero Thubalcain Noemma</span></p>
<p id="genesis-4-23"><span class="verse-num">4:23</span> <span class="verse-body">dixitque Lamech uxoribus suis Adae et Sellae audite vocem meam uxores Lamech auscultate sermonem meum quoniam occidi virum in vulnus meum et adulescentulum in livorem meum</span></p>
<p id="genesis-4-24"><span class="verse-num">4:24</span> <span class="verse-body">septuplum ultio dabitur de Cain de Lamech vero septuagies septies</span></p>
<p id="genesis-4-25"><span class="verse-num">4:25</span> <span class="verse-body">cognovit quoque adhuc Adam uxorem suam et peperit filium vocavitque nomen eius Seth dicens posuit mihi Deus semen aliud pro Abel quem occidit Cain</span></p>
<p id="genesis-4-26"><span class="verse-num">4:26</span> <span class="verse-body">sed et Seth natus est filius quem vocavit Enos iste coepit invocare nomen Domini __________________________________________________________________</span></p>
<h2 id="genesis-ch-5">Chapter 5</h2>
<p class="verses"><a href="#genesis-5-1">1</a> <a href="#genesis-5-2">2</a> <a href="#genesis-5-3">3</a> <a href="#genesis-5-4">4</a> <a href="#genesis-5-5">5</a> <a href="#genesis-5-6">6</a> <a href="#genesis-5-7">7</a> <a href="#genesis-5-8">8</a> <a href="#genesis-5-9">9</a> <a href="#genesis-5-10">10</a> <a href="#genesis-5-11">11</a> <a href="#genesis-5-12">12</a> <a href="#genesis-5-13">13</a> <a href="#genesis-5-14">14</a> <a href="#genesis-5-15">15</a> <a href="#genesis-5-16">16</a> <a href="#genesis-5-17">17</a> <a href="#genesis-5-18">18</a> <a href="#genesis-5-19">19</a> <a href="#genesis-5-20">20</a> <a href="#genesis-5-21">21</a> <a href="#genesis-5-22">22</a> <a href="#genesis-5-23">23</a> <a href="#genesis-5-24">24</a> <a href="#genesis-5-25">25</a> <a href="#genesis-5-26">26</a> <a href="#genesis-5-27">27</a> <a href="#genesis-5-28">28</a> <a href="#genesis-5-29">29</a> <a href="#genesis-5-30">30</a> <a href="#genesis-5-31">31</a> <a href="#genesis-5-32">32</a></p>
<p id="genesis-5-1"><span class="verse-num">5:1</span> <span class="verse-body">hic est liber generationis Adam in die qua creavit Deus hominem ad similitudinem Dei fecit illum</span></p>
<p id="genesis-5-2"><span class="verse-num">5:2</span> <span class="verse-body">masculum et feminam creavit eos et benedixit illis et vocavit nomen eorum Adam in die qua creati sunt</span></p>
<p id="genesis-5-3"><span class="verse-num">5:3</span> <span class="verse-body">vixit autem Adam centum triginta annis et genuit ad similitudinem et imaginem suam vocavitque nomen eius Seth</span></p>
<p id="genesis-5-4"><span class="verse-num">5:4</span> <span class="verse-body">et facti sunt dies Adam postquam genuit Seth octingenti anni genuitque filios et filias</span></p>
<p id="genesis-5-5"><span class="verse-num">5:5</span> <span class="verse-body">et factum est omne tempus quod vixit Adam anni nongenti triginta et mortuus est</span></p>
<p id="genesis-5-6"><span class="verse-num">5:6</span> <span class="verse-body">vixit quoque Seth centum quinque annos et genuit Enos</span></p>
<p id="genesis-5-7"><span class="verse-num">5:7</span> <span class="verse-body">vixitque Seth postquam genuit Enos octingentis septem annis genuitque filios et filias</span></p>
<p id="genesis-5-8"><span class="verse-num">5:8</span> <span class="verse-body">et facti sunt omnes dies Seth nongentorum duodecim annorum et mortuus est</span></p>
<p id="genesis-5-9"><span class="verse-num">5:9</span> <span class="verse-body">vixit vero Enos nonaginta annis et genuit Cainan</span></p>
<p id="genesis-5-10"><span class="verse-num">5:10</span> <span class="verse-body">post cuius ortum vixit octingentis quindecim annis et genuit filios et filias</span></p>
<p id="genesis-5-11"><span class="verse-num">5:11</span> <span class="verse-body">factique sunt omnes dies Enos nongentorum quinque annorum et mortuus est</span></p>
<p id="genesis-5-12"><span class="verse-num">5:12</span> <span class="verse-body">vixit quoque Cainan septuaginta annis et genuit Malalehel</span></p>
<p id="genesis-5-13"><span class="verse-num">5:13</span> <span class="verse-body">et vixit Cainan postquam genuit Malalehel octingentos quadraginta annos genuitque filios et filias</span></p>
<p id="genesis-5-14"><span class="verse-num">5:14</span> <span class="verse-body">et facti sunt omnes dies Cainan nongenti decem anni et mortuus est</span></p>
<p id="genesis-5-15"><span class="verse-num">5:15</span> <span class="verse-body">vixit autem Malalehel sexaginta quinque annos et genuit Iared</span></p>
<p id="genesis-5-16"><span class="verse-num">5:16</span> <span class="verse-body">et vixit Malalehel postquam genuit Iared octingentis triginta annis et genuit filios et filias</span></p>
<p id="genesis-5-17"><span class="verse-num">5:17</span> <span class="verse-body">et facti sunt omnes dies Malalehel octingenti nonaginta quinque anni et mortuus est</span></p>
<p id="genesis-5-18"><span class="verse-num">5:18</span> <span class="verse-body">vixitque Iared centum sexaginta duobus annis et genuit Enoch</span></p>
<p id="genesis-5-19"><span class="verse-num">5:19</span> <span class="verse-body">et vixit Iared postquam genuit Enoch octingentos annos et genuit filios et filias</span></p>
<p id="genesis-5-20"><span class="verse-num">5:20</span> <span class="verse-body">et facti sunt omnes dies Iared nongenti sexaginta duo anni et mortuus est</span></p>
<p id="genesis-5-21"><span class="verse-num">5:21</span> <span class="verse-body">porro Enoch vixit sexaginta quinque annis et genuit Mathusalam</span></p>
<p id="genesis-5-22"><span class="verse-num">5:22</span> <span class="verse-body">et ambulavit Enoch cum Deo postquam genuit Mathusalam trecentis annis et genuit filios et filias</span></p>
<p id="genesis-5-23"><span class="verse-num">5:23</span> <span class="verse-body">et facti sunt omnes dies Enoch trecenti sexaginta quinque anni</span></p>
<p id="genesis-5-24"><span class="verse-num">5:24</span> <span class="verse-body">ambulavitque cum Deo et non apparuit quia tulit eum Deus</span></p>
<p id="genesis-5-25"><span class="verse-num">5:25</span> <span class="verse-body">vixit quoque Mathusalam centum octoginta septem annos et genuit Lamech</span></p>
<p id="genesis-5-26"><span class="verse-num">5:26</span> <span class="verse-body">et vixit Mathusalam postquam genuit Lamech septingentos octoginta duos annos et genuit filios et filias</span></p>
<p id="genesis-5-27"><span class="verse-num">5:27</span> <span class="verse-body">et facti sunt omnes dies Mathusalae nongenti sexaginta novem anni et mortuus est</span></p>
<p id="genesis-5-28"><span class="verse-num">5:28</span> <span class="verse-body">vixit autem Lamech centum octoginta duobus annis et genuit filium</span></p>
<p id="genesis-5-29"><span class="verse-num">5:29</span> <span class="verse-body">vocavitque nomen eius Noe dicens iste consolabitur nos ab operibus et laboribus manuum nostrarum in terra cui maledixit Dominus</span></p>
<p id="genesis-5-30"><span class="verse-num">5:30</span> <span class="verse-body">vixitque Lamech postquam genuit Noe quingentos nonaginta quinque annos et genuit filios et filias</span></p>
<p id="genesis-5-31"><span class="verse-num">5:31</span> <span class="verse-body">et facti sunt omnes dies Lamech septingenti septuaginta septem anni et mortuus est</span></p>
<p id="genesis-5-32"><span class="verse-num">5:32</span> <span class="verse-body">Noe vero cum quingentorum esset annorum genuit Sem et Ham et Iafeth __________________________________________________________________</span></p>
<h2 id="genesis-ch-6">Chapter 6</h2>
<p class="verses"><a href="#genesis-6-1">1</a> <a href="#genesis-6-2">2</a> <a href="#genesis-6-3">3</a> <a href="#genesis-6-4">4</a> <a href="#genesis-6-5">5</a> <a href="#genesis-6-6">6</a> <a href="#genesis-6-7">7</a> <a href="#genesis-6-8">8</a> <a href="#genesis-6-9">9</a> <a href="#genesis-6-10">10</a> <a href="#genesis-6-11">11</a> <a href="#genesis-6-12">12</a> <a href="#genesis-6-13">13</a> <a href="#genesis-6-14">14</a> <a href="#genesis-6-15">15</a> <a href="#genesis-6-16">16</a> <a href="#genesis-6-17">17</a> <a href="#genesis-6-18">18</a> <a href="#genesis-6-19">19</a> <a href="#genesis-6-20">20</a> <a href="#genesis-6-21">21</a> <a href="#genesis-6-22">22</a></p>
<p id="genesis-6-1"><span class="verse-num">6:1</span> <span class="verse-body">cumque coepissent homines multiplicari super terram et filias procreassent</span></p>
<p id="genesis-6-2"><span class="verse-num">6:2</span> <span class="verse-body">videntes filii Dei filias eorum quod essent pulchrae acceperunt uxores sibi ex omnibus quas elegerant</span></p>
<p id="genesis-6-3"><span class="verse-num">6:3</span> <span class="verse-body">dixitque Deus non permanebit spiritus meus in homine in aeternum quia caro est eruntque dies illius centum viginti annorum</span></p>
<p id="genesis-6-4"><span class="verse-num">6:4</span> <span class="verse-body">gigantes autem erant super terram in diebus illis postquam enim ingressi sunt filii Dei ad filias hominum illaeque genuerunt isti sunt potentes a saeculo viri famosi</span></p>
<p id="genesis-6-5"><span class="verse-num">6:5</span> <span class="verse-body">videns autem Deus quod multa malitia hominum esset in terra et cuncta cogitatio cordis intenta esset ad malum omni tempore</span></p>
<p id="genesis-6-6"><span class="verse-num">6:6</span> <span class="verse-body">paenituit eum quod hominem fecisset in terra et tactus dolore cordis intrinsecus</span></p>
<p id="genesis-6-7"><span class="verse-num">6:7</span> <span class="verse-body">delebo inquit hominem quem creavi a facie terrae ab homine usque ad animantia a reptili usque ad volucres caeli paenitet enim me fecisse eos</span></p>
<p id="genesis-6-8"><span class="verse-num">6:8</span> <span class="verse-body">Noe vero invenit gratiam coram Domino</span></p>
<p id="genesis-6-9"><span class="verse-num">6:9</span> <span class="verse-body">hae generationes Noe Noe vir iustus atque perfectus fuit in generationibus suis cum Deo ambulavit</span></p>
<p id="genesis-6-10"><span class="verse-num">6:10</span> <span class="verse-body">et genuit tres filios Sem Ham et Iafeth</span></p>
<p id="genesis-6-11"><span class="verse-num">6:11</span> <span class="verse-body">corrupta est autem terra coram Deo et repleta est iniquitate</span></p>
<p id="genesis-6-12"><span class="verse-num">6:12</span> <span class="verse-body">cumque vidisset Deus terram esse corruptam omnis quippe caro corruperat viam suam super terram</span></p>
<p id="genesis-6-13"><span class="verse-num">6:13</span> <span class="verse-body">dixit ad Noe finis universae carnis venit coram me repleta est terra iniquitate a facie eorum et ego disperdam eos cum terra</span></p>
<p id="genesis-6-14"><span class="verse-num">6:14</span> <span class="verse-body">fac tibi arcam de lignis levigatis mansiunculas in arca facies et bitumine linies intrinsecus et extrinsecus</span></p>
<p id="genesis-6-15"><span class="verse-num">6:15</span> <span class="verse-body">et sic facies eam trecentorum cubitorum erit longitudo arcae quinquaginta cubitorum latitudo et triginta cubitorum altitudo illius</span></p>
<p id="genesis-6-16"><span class="verse-num">6:16</span> <span class="verse-body">fenestram in arca facies et in cubito consummabis summitatem ostium autem arcae pones ex latere deorsum cenacula et tristega facies in ea</span></p>
<p id="genesis-6-17"><span class="verse-num">6:17</span> <span class="verse-body">ecce ego adducam diluvii aquas super terram ut interficiam omnem carnem in qua spiritus vitae est subter caelum universa quae in terra sunt consumentur</span></p>
<p id="genesis-6-18"><span class="verse-num">6:18</span> <span class="verse-body">ponamque foedus meum tecum et ingredieris arcam tu et filii tui uxor tua et uxores filiorum tuorum tecum</span></p>
<p id="genesis-6-19"><span class="verse-num">6:19</span> <span class="verse-body">et ex cunctis animantibus universae carnis bina induces in arcam ut vivant tecum masculini sexus et feminini</span></p>
<p id="genesis-6-20"><span class="verse-num">6:20</span> <span class="verse-body">de volucribus iuxta genus suum et de iumentis in genere suo et ex omni reptili terrae secundum genus suum bina de omnibus ingredientur tecum ut possint vivere</span></p>
<p id="genesis-6-21"><span class="verse-num">6:21</span> <span class="verse-body">tolles igitur tecum ex omnibus escis quae mandi possunt et conportabis apud te et erunt tam tibi quam illis in cibum</span></p>
<p id="genesis-6-22"><span class="verse-num">6:22</span> <span class="verse-body">fecit ergo Noe omnia quae praeceperat illi Deus __________________________________________________________________</span></p>
<h2 id="genesis-ch-7">Chapter 7</h2>
<p class="verses"><a href="#genesis-7-1">1</a> <a href="#genesis-7-2">2</a> <a href="#genesis-7-3">3</a> <a href="#genesis-7-4">4</a> <a href="#genesis-7-5">5</a> <a href="#genesis-7-6">6</a> <a href="#genesis-7-7">7</a> <a href="#genesis-7-8">8</a> <a href="#genesis-7-9">9</a> <a href="#genesis-7-10">10</a> <a href="#genesis-7-11">11</a> <a href="#genesis-7-12">12</a> <a href="#genesis-7-13">13</a> <a href="#genesis-7-14">14</a> <a href="#genesis-7-15">15</a> <a href="#genesis-7-16">16</a> <a href="#genesis-7-17">17</a> <a href="#genesis-7-18">18</a> <a href="#genesis-7-19">19</a> <a href="#genesis-7-20">20</a> <a href="#genesis-7-21">21</a> <a href="#genesis-7-22">22</a> <a href="#genesis-7-23">23</a> <a href="#genesis-7-24">24</a></p>
<p id="genesis-7-1"><span class="verse-num">7:1</span> <span class="verse-body">dixitque Dominus ad eum ingredere tu et omnis domus tua arcam te enim vidi iustum coram me in generatione hac</span></p>
<p id="genesis-7-2"><span class="verse-num">7:2</span> <span class="verse-body">ex omnibus animantibus mundis tolle septena septena masculum et feminam de animantibus vero non mundis duo duo masculum et feminam</span></p>
<p id="genesis-7-3"><span class="verse-num">7:3</span> <span class="verse-body">sed et de volatilibus caeli septena septena masculum et feminam ut salvetur semen super faciem universae terrae</span></p>
<p id="genesis-7-4"><span class="verse-num">7:4</span> <span class="verse-body">adhuc enim et post dies septem ego pluam super terram quadraginta diebus et quadraginta noctibus et delebo omnem substantiam quam feci de superficie terrae</span></p>
<p id="genesis-7-5"><span class="verse-num">7:5</span> <span class="verse-body">fecit ergo Noe omnia quae mandaverat ei Dominus</span></p>
<p id="genesis-7-6"><span class="verse-num">7:6</span> <span class="verse-body">eratque sescentorum annorum quando diluvii aquae inundaverunt super terram</span></p>
<p id="genesis-7-7"><span class="verse-num">7:7</span> <span class="verse-body">et ingressus est Noe et filii eius uxor eius et uxores filiorum eius cum eo in arcam propter aquas diluvii</span></p>
<p id="genesis-7-8"><span class="verse-num">7:8</span> <span class="verse-body">de animantibus quoque mundis et inmundis et de volucribus et ex omni quod movetur super terram</span></p>
<p id="genesis-7-9"><span class="verse-num">7:9</span> <span class="verse-body">duo et duo ingressa sunt ad Noe in arcam masculus et femina sicut praeceperat Deus Noe</span></p>
<p id="genesis-7-10"><span class="verse-num">7:10</span> <span class="verse-body">cumque transissent septem dies aquae diluvii inundaverunt super terram</span></p>
<p id="genesis-7-11"><span class="verse-num">7:11</span> <span class="verse-body">anno sescentesimo vitae Noe mense secundo septimodecimo die mensis rupti sunt omnes fontes abyssi magnae et cataractae caeli apertae sunt</span></p>
<p id="genesis-7-12"><span class="verse-num">7:12</span> <span class="verse-body">et facta est pluvia super terram quadraginta diebus et quadraginta noctibus</span></p>
<p id="genesis-7-13"><span class="verse-num">7:13</span> <span class="verse-body">in articulo diei illius ingressus est Noe et Sem et Ham et Iafeth filii eius uxor illius et tres uxores filiorum eius cum eis in arcam</span></p>
<p id="genesis-7-14"><span class="verse-num">7:14</span> <span class="verse-body">ipsi et omne animal secundum genus suum universaque iumenta in genus suum et omne quod movetur super terram in genere suo cunctumque volatile secundum genus suum universae aves omnesque volucres</span></p>
<p id="genesis-7-15"><span class="verse-num">7:15</span> <span class="verse-body">ingressae sunt ad Noe in arcam bina et bina ex omni carne in qua erat spiritus vitae</span></p>
<p id="genesis-7-16"><span class="verse-num">7:16</span> <span class="verse-body">et quae ingressa sunt masculus et femina ex omni carne introierunt sicut praeceperat ei Deus et inclusit eum Dominus de foris</span></p>
<p id="genesis-7-17"><span class="verse-num">7:17</span> <span class="verse-body">factumque est diluvium quadraginta diebus super terram et multiplicatae sunt aquae et elevaverunt arcam in sublime a terra</span></p>
<p id="genesis-7-18"><span class="verse-num">7:18</span> <span class="verse-body">vehementer inundaverunt et omnia repleverunt in superficie terrae porro arca ferebatur super aquas</span></p>
<p id="genesis-7-19"><span class="verse-num">7:19</span> <span class="verse-body">et aquae praevaluerunt nimis super terram opertique sunt omnes montes excelsi sub universo caelo</span></p>
<p id="genesis-7-20"><span class="verse-num">7:20</span> <span class="verse-body">quindecim cubitis altior fuit aqua super montes quos operuerat</span></p>
<p id="genesis-7-21"><span class="verse-num">7:21</span> <span class="verse-body">consumptaque est omnis caro quae movebatur super terram volucrum animantium bestiarum omniumque reptilium quae reptant super terram universi homines</span></p>
<p id="genesis-7-22"><span class="verse-num">7:22</span> <span class="verse-body">et cuncta in quibus spiraculum vitae est in terra mortua sunt</span></p>
<p id="genesis-7-23"><span class="verse-num">7:23</span> <span class="verse-body">et delevit omnem substantiam quae erat super terram ab homine usque ad pecus tam reptile quam volucres caeli et deleta sunt de terra remansit autem solus Noe et qui cum eo erant in arca</span></p>
<p id="genesis-7-24"><span class="verse-num">7:24</span> <span class="verse-body">obtinueruntque aquae terras centum quinquaginta diebus __________________________________________________________________</span></p>
<h2 id="genesis-ch-8">Chapter 8</h2>
<p class="verses"><a href="#genesis-8-1">1</a> <a href="#genesis-8-2">2</a> <a href="#genesis-8-3">3</a> <a href="#genesis-8-4">4</a> <a href="#genesis-8-5">5</a> <a href="#genesis-8-6">6</a> <a href="#genesis-8-7">7</a> <a href="#genesis-8-8">8</a> <a href="#genesis-8-9">9</a> <a href="#genesis-8-10">10</a> <a href="#genesis-8-11">11</a> <a href="#genesis-8-12">12</a> <a href="#genesis-8-13">13</a> <a href="#genesis-8-14">14</a> <a href="#genesis-8-15">15</a> <a href="#genesis-8-16">16</a> <a href="#genesis-8-17">17</a> <a href="#genesis-8-18">18</a> <a href="#genesis-8-19">19</a> <a href="#genesis-8-20">20</a> <a href="#genesis-8-21">21</a> <a href="#genesis-8-22">22</a></p>
<p id="genesis-8-1"><span class="verse-num">8:1</span> <span class="verse-body">recordatus autem Deus Noe cunctarumque animantium et omnium iumentorum quae erant cum eo in arca adduxit spiritum super terram et inminutae sunt aquae</span></p>
<p id="genesis-8-2"><span class="verse-num">8:2</span> <span class="verse-body">et clausi sunt fontes abyssi et cataractae caeli et prohibitae sunt pluviae de caelo</span></p>
<p id="genesis-8-3"><span class="verse-num">8:3</span> <span class="verse-body">reversaeque aquae de terra euntes et redeuntes et coeperunt minui post centum quinquaginta dies</span></p>
<p id="genesis-8-4"><span class="verse-num">8:4</span> <span class="verse-body">requievitque arca mense septimo vicesima septima die mensis super montes Armeniae</span></p>
<p id="genesis-8-5"><span class="verse-num">8:5</span> <span class="verse-body">at vero aquae ibant et decrescebant usque ad decimum mensem decimo enim mense prima die mensis apparuerunt cacumina montium</span></p>
<p id="genesis-8-6"><span class="verse-num">8:6</span> <span class="verse-body">cumque transissent quadraginta dies aperiens Noe fenestram arcae quam fecerat dimisit corvum</span></p>
<p id="genesis-8-7"><span class="verse-num">8:7</span> <span class="verse-body">qui egrediebatur et revertebatur donec siccarentur aquae super terram</span></p>
<p id="genesis-8-8"><span class="verse-num">8:8</span> <span class="verse-body">emisit quoque columbam post eum ut videret si iam cessassent aquae super faciem terrae</span></p>
<p id="genesis-8-9"><span class="verse-num">8:9</span> <span class="verse-body">quae cum non invenisset ubi requiesceret pes eius reversa est ad eum in arcam aquae enim erant super universam terram extenditque manum et adprehensam intulit in arcam</span></p>
<p id="genesis-8-10"><span class="verse-num">8:10</span> <span class="verse-body">expectatis autem ultra septem diebus aliis rursum dimisit columbam ex arca</span></p>
<p id="genesis-8-11"><span class="verse-num">8:11</span> <span class="verse-body">at illa venit ad eum ad vesperam portans ramum olivae virentibus foliis in ore suo intellexit ergo Noe quod cessassent aquae super terram</span></p>
<p id="genesis-8-12"><span class="verse-num">8:12</span> <span class="verse-body">expectavitque nihilominus septem alios dies et emisit columbam quae non est reversa ultra ad eum</span></p>
<p id="genesis-8-13"><span class="verse-num">8:13</span> <span class="verse-body">igitur sescentesimo primo anno primo mense prima die mensis inminutae sunt aquae super terram et aperiens Noe tectum arcae aspexit viditque quod exsiccata esset superficies terrae</span></p>
<p id="genesis-8-14"><span class="verse-num">8:14</span> <span class="verse-body">mense secundo septima et vicesima die mensis arefacta est terra</span></p>
<p id="genesis-8-15"><span class="verse-num">8:15</span> <span class="verse-body">locutus est autem Deus ad Noe dicens</span></p>
<p id="genesis-8-16"><span class="verse-num">8:16</span> <span class="verse-body">egredere de arca tu et uxor tua filii tui et uxores filiorum tuorum tecum</span></p>
<p id="genesis-8-17"><span class="verse-num">8:17</span> <span class="verse-body">cuncta animantia quae sunt apud te ex omni carne tam in volatilibus quam in bestiis et in universis reptilibus quae reptant super terram educ tecum et ingredimini super terram crescite et multiplicamini super eam</span></p>
<p id="genesis-8-18"><span class="verse-num">8:18</span> <span class="verse-body">egressus est ergo Noe et filii eius uxor illius et uxores filiorum eius cum eo</span></p>
<p id="genesis-8-19"><span class="verse-num">8:19</span> <span class="verse-body">sed et omnia animantia iumenta et reptilia quae repunt super terram secundum genus suum arcam egressa sunt</span></p>
<p id="genesis-8-20"><span class="verse-num">8:20</span> <span class="verse-body">aedificavit autem Noe altare Domino et tollens de cunctis pecoribus et volucribus mundis obtulit holocausta super altare</span></p>
<p id="genesis-8-21"><span class="verse-num">8:21</span> <span class="verse-body">odoratusque est Dominus odorem suavitatis et ait ad eum nequaquam ultra maledicam terrae propter homines sensus enim et cogitatio humani cordis in malum prona sunt ab adulescentia sua non igitur ultra percutiam omnem animantem sicut feci</span></p>
<p id="genesis-8-22"><span class="verse-num">8:22</span> <span class="verse-body">cunctis diebus terrae sementis et messis frigus et aestus aestas et hiemps nox et dies non requiescent __________________________________________________________________</span></p>
<h2 id="genesis-ch-9">Chapter 9</h2>
<p class="verses"><a href="#genesis-9-1">1</a> <a href="#genesis-9-2">2</a> <a href="#genesis-9-3">3</a> <a href="#genesis-9-4">4</a> <a href="#genesis-9-5">5</a> <a href="#genesis-9-6">6</a> <a href="#genesis-9-7">7</a> <a href="#genesis-9-8">8</a> <a href="#genesis-9-9">9</a> <a href="#genesis-9-10">10</a> <a href="#genesis-9-11">11</a> <a href="#genesis-9-12">12</a> <a href="#genesis-9-13">13</a> <a href="#genesis-9-14">14</a> <a href="#genesis-9-15">15</a> <a href="#genesis-9-16">16</a> <a href="#genesis-9-17">17</a> <a href="#genesis-9-18">18</a> <a href="#genesis-9-19">19</a> <a href="#genesis-9-20">20</a> <a href="#genesis-9-21">21</a> <a href="#genesis-9-22">22</a> <a href="#genesis-9-23">23</a> <a href="#genesis-9-24">24</a> <a href="#genesis-9-25">25</a> <a href="#genesis-9-26">26</a> <a href="#genesis-9-27">27</a> <a href="#genesis-9-28">28</a> <a href="#genesis-9-29">29</a></p>
<p id="genesis-9-1"><span class="verse-num">9:1</span> <span class="verse-body">benedixitque Deus Noe et filiis eius et dixit ad eos crescite et multiplicamini et implete terram</span></p>
<p id="genesis-9-2"><span class="verse-num">9:2</span> <span class="verse-body">et terror vester ac tremor sit super cuncta animalia terrae et super omnes volucres caeli cum universis quae moventur in terra omnes pisces maris manui vestrae traditi sunt</span></p>
<p id="genesis-9-3"><span class="verse-num">9:3</span> <span class="verse-body">et omne quod movetur et vivit erit vobis in cibum quasi holera virentia tradidi vobis omnia</span></p>
<p id="genesis-9-4"><span class="verse-num">9:4</span> <span class="verse-body">excepto quod carnem cum sanguine non comedetis</span></p>
<p id="genesis-9-5"><span class="verse-num">9:5</span> <span class="verse-body">sanguinem enim animarum vestrarum requiram de manu cunctarum bestiarum et de manu hominis de manu viri et fratris eius requiram animam hominis</span></p>
<p id="genesis-9-6"><span class="verse-num">9:6</span> <span class="verse-body">quicumque effuderit humanum sanguinem fundetur sanguis illius ad imaginem quippe Dei factus est homo</span></p>
<p id="genesis-9-7"><span class="verse-num">9:7</span> <span class="verse-body">vos autem crescite et multiplicamini et ingredimini super terram et implete eam</span></p>
<p id="genesis-9-8"><span class="verse-num">9:8</span> <span class="verse-body">haec quoque dixit Deus ad Noe et ad filios eius cum eo</span></p>
<p id="genesis-9-9"><span class="verse-num">9:9</span> <span class="verse-body">ecce ego statuam pactum meum vobiscum et cum semine vestro post vos</span></p>
<p id="genesis-9-10"><span class="verse-num">9:10</span> <span class="verse-body">et ad omnem animam viventem quae est vobiscum tam in volucribus quam in iumentis et pecudibus terrae cunctis quae egressa sunt de arca et universis bestiis terrae</span></p>
<p id="genesis-9-11"><span class="verse-num">9:11</span> <span class="verse-body">statuam pactum meum vobiscum et nequaquam ultra interficietur omnis caro aquis diluvii neque erit deinceps diluvium dissipans terram</span></p>
<p id="genesis-9-12"><span class="verse-num">9:12</span> <span class="verse-body">dixitque Deus hoc signum foederis quod do inter me et vos et ad omnem animam viventem quae est vobiscum in generationes sempiternas</span></p>
<p id="genesis-9-13"><span class="verse-num">9:13</span> <span class="verse-body">arcum meum ponam in nubibus et erit signum foederis inter me et inter terram</span></p>
<p id="genesis-9-14"><span class="verse-num">9:14</span> <span class="verse-body">cumque obduxero nubibus caelum apparebit arcus meus in nubibus</span></p>
<p id="genesis-9-15"><span class="verse-num">9:15</span> <span class="verse-body">et recordabor foederis mei vobiscum et cum omni anima vivente quae carnem vegetat et non erunt ultra aquae diluvii ad delendam universam carnem</span></p>
<p id="genesis-9-16"><span class="verse-num">9:16</span> <span class="verse-body">eritque arcus in nubibus et videbo illum et recordabor foederis sempiterni quod pactum est inter Deum et inter omnem animam viventem universae carnis quae est super terram</span></p>
<p id="genesis-9-17"><span class="verse-num">9:17</span> <span class="verse-body">dixitque Deus Noe hoc erit signum foederis quod constitui inter me et inter omnem carnem super terram</span></p>
<p id="genesis-9-18"><span class="verse-num">9:18</span> <span class="verse-body">erant igitur filii Noe qui egressi sunt de arca Sem Ham et Iafeth porro Ham ipse est pater Chanaan</span></p>
<p id="genesis-9-19"><span class="verse-num">9:19</span> <span class="verse-body">tres isti sunt filii Noe et ab his disseminatum est omne hominum genus super universam terram</span></p>
<p id="genesis-9-20"><span class="verse-num">9:20</span> <span class="verse-body">coepitque Noe vir agricola exercere terram et plantavit vineam</span></p>
<p id="genesis-9-21"><span class="verse-num">9:21</span> <span class="verse-body">bibensque vinum inebriatus est et nudatus in tabernaculo suo</span></p>
<p id="genesis-9-22"><span class="verse-num">9:22</span> <span class="verse-body">quod cum vidisset Ham pater Chanaan verenda scilicet patris sui esse nuda nuntiavit duobus fratribus suis foras</span></p>
<p id="genesis-9-23"><span class="verse-num">9:23</span> <span class="verse-body">at vero Sem et Iafeth pallium inposuerunt umeris suis et incedentes retrorsum operuerunt verecunda patris sui faciesque eorum aversae erant et patris virilia non viderunt</span></p>
<p id="genesis-9-24"><span class="verse-num">9:24</span> <span class="verse-body">evigilans autem Noe ex vino cum didicisset quae fecerat ei filius suus minor</span></p>
<p id="genesis-9-25"><span class="verse-num">9:25</span> <span class="verse-body">ait maledictus Chanaan servus servorum erit fratribus suis</span></p>
<p id="genesis-9-26"><span class="verse-num">9:26</span> <span class="verse-body">dixitque benedictus Dominus Deus Sem sit Chanaan servus eius</span></p>
<p id="genesis-9-27"><span class="verse-num">9:27</span> <span class="verse-body">dilatet Deus Iafeth et habitet in tabernaculis Sem sitque Chanaan servus eius</span></p>
<p id="genesis-9-28"><span class="verse-num">9:28</span> <span class="verse-body">vixit autem Noe post diluvium trecentis quinquaginta annis</span></p>
<p id="genesis-9-29"><span class="verse-num">9:29</span> <span class="verse-body">et impleti sunt omnes dies eius nongentorum quinquaginta annorum et mortuus est __________________________________________________________________</span></p>
<h2 id="genesis-ch-10">Chapter 10</h2>
<p class="verses"><a href="#genesis-10-1">1</a> <a href="#genesis-10-2">2</a> <a href="#genesis-10-3">3</a> <a href="#genesis-10-4">4</a> <a href="#genesis-10-5">5</a> <a href="#genesis-10-6">6</a> <a href="#genesis-10-7">7</a> <a href="#genesis-10-8">8</a> <a href="#genesis-10-9">9</a> <a href="#genesis-10-10">10</a> <a href="#genesis-10-11">11</a> <a href="#genesis-10-12">12</a> <a href="#genesis-10-13">13</a> <a href="#genesis-10-14">14</a> <a href="#genesis-10-15">15</a> <a href="#genesis-10-16">16</a> <a href="#genesis-10-17">17</a> <a href="#genesis-10-18">18</a> <a href="#genesis-10-19">19</a> <a href="#genesis-10-20">20</a> <a href="#genesis-10-21">21</a> <a href="#genesis-10-22">22</a> <a href="#genesis-10-23">23</a> <a href="#genesis-10-24">24</a> <a href="#genesis-10-25">25</a> <a href="#genesis-10-26">26</a> <a href="#genesis-10-27">27</a> <a href="#genesis-10-28">28</a> <a href="#genesis-10-29">29</a> <a href="#genesis-10-30">30</a> <a href="#genesis-10-31">31</a> <a href="#genesis-10-32">32</a></p>
<p id="genesis-10-1"><span class="verse-num">10:1</span> <span class="verse-body">hae generationes filiorum Noe Sem Ham Iafeth natique sunt eis filii post diluvium</span></p>
<p id="genesis-10-2"><span class="verse-num">10:2</span> <span class="verse-body">filii Iafeth Gomer Magog et Madai Iavan et Thubal et Mosoch et Thiras</span></p>
<p id="genesis-10-3"><span class="verse-num">10:3</span> <span class="verse-body">porro filii Gomer Aschenez et Rifath et Thogorma</span></p>
<p id="genesis-10-4"><span class="verse-num">10:4</span> <span class="verse-body">filii autem Iavan Elisa et Tharsis Cetthim et Dodanim</span></p>
<p id="genesis-10-5"><span class="verse-num">10:5</span> <span class="verse-body">ab his divisae sunt insulae gentium in regionibus suis unusquisque secundum linguam et familias in nationibus suis</span></p>
<p id="genesis-10-6"><span class="verse-num">10:6</span> <span class="verse-body">filii autem Ham Chus et Mesraim et Fut et Chanaan</span></p>
<p id="genesis-10-7"><span class="verse-num">10:7</span> <span class="verse-body">filii Chus Saba et Hevila et Sabatha et Regma et Sabathaca filii Regma Saba et Dadan</span></p>
<p id="genesis-10-8"><span class="verse-num">10:8</span> <span class="verse-body">porro Chus genuit Nemrod ipse coepit esse potens in terra</span></p>
<p id="genesis-10-9"><span class="verse-num">10:9</span> <span class="verse-body">et erat robustus venator coram Domino ab hoc exivit proverbium quasi Nemrod robustus venator coram Domino</span></p>
<p id="genesis-10-10"><span class="verse-num">10:10</span> <span class="verse-body">fuit autem principium regni eius Babylon et Arach et Archad et Chalanne in terra Sennaar</span></p>
<p id="genesis-10-11"><span class="verse-num">10:11</span> <span class="verse-body">de terra illa egressus est Assur et aedificavit Nineven et plateas civitatis et Chale</span></p>
<p id="genesis-10-12"><span class="verse-num">10:12</span> <span class="verse-body">Resen quoque inter Nineven et Chale haec est civitas magna</span></p>
<p id="genesis-10-13"><span class="verse-num">10:13</span> <span class="verse-body">at vero Mesraim genuit Ludim et Anamim et Laabim Nepthuim</span></p>
<p id="genesis-10-14"><span class="verse-num">10:14</span> <span class="verse-body">et Phetrusim et Cesluim de quibus egressi sunt Philisthim et Capthurim</span></p>
<p id="genesis-10-15"><span class="verse-num">10:15</span> <span class="verse-body">Chanaan autem genuit Sidonem primogenitum suum Ettheum</span></p>
<p id="genesis-10-16"><span class="verse-num">10:16</span> <span class="verse-body">et Iebuseum et Amorreum Gergeseum</span></p>
<p id="genesis-10-17"><span class="verse-num">10:17</span> <span class="verse-body">Eveum et Araceum Sineum</span></p>
<p id="genesis-10-18"><span class="verse-num">10:18</span> <span class="verse-body">et Aradium Samariten et Amatheum et post haec disseminati sunt populi Chananeorum</span></p>
<p id="genesis-10-19"><span class="verse-num">10:19</span> <span class="verse-body">factique sunt termini Chanaan venientibus a Sidone Geraram usque Gazam donec ingrediaris Sodomam et Gomorram et Adama et Seboim usque Lesa</span></p>
<p id="genesis-10-20"><span class="verse-num">10:20</span> <span class="verse-body">hii filii Ham in cognationibus et linguis et generationibus terrisque et gentibus suis</span></p>
<p id="genesis-10-21"><span class="verse-num">10:21</span> <span class="verse-body">de Sem quoque nati sunt patre omnium filiorum Eber fratre Iafeth maiore</span></p>
<p id="genesis-10-22"><span class="verse-num">10:22</span> <span class="verse-body">filii Sem Aelam et Assur et Arfaxad et Lud et Aram</span></p>
<p id="genesis-10-23"><span class="verse-num">10:23</span> <span class="verse-body">filii Aram Us et Hul et Gether et Mes</span></p>
<p id="genesis-10-24"><span class="verse-num">10:24</span> <span class="verse-body">at vero Arfaxad genuit Sala de quo ortus est Eber</span></p>
<p id="genesis-10-25"><span class="verse-num">10:25</span> <span class="verse-body">natique sunt Eber filii duo nomen uni Faleg eo quod in diebus eius divisa sit terra et nomen fratris eius Iectan</span></p>
<p id="genesis-10-26"><span class="verse-num">10:26</span> <span class="verse-body">qui Iectan genuit Helmodad et Saleph et Asarmoth Iare</span></p>
<p id="genesis-10-27"><span class="verse-num">10:27</span> <span class="verse-body">et Aduram et Uzal Decla</span></p>
<p id="genesis-10-28"><span class="verse-num">10:28</span> <span class="verse-body">et Ebal et Abimahel Saba</span></p>
<p id="genesis-10-29"><span class="verse-num">10:29</span> <span class="verse-body">et Ophir et Evila et Iobab omnes isti filii Iectan</span></p>
<p id="genesis-10-30"><span class="verse-num">10:30</span> <span class="verse-body">et facta est habitatio eorum de Messa pergentibus usque Sephar montem orientalem</span></p>
<p id="genesis-10-31"><span class="verse-num">10:31</span> <span class="verse-body">isti filii Sem secundum cognationes et linguas et regiones in gentibus suis</span></p>
<p id="genesis-10-32"><span class="verse-num">10:32</span> <span class="verse-body">hae familiae Noe iuxta populos et nationes suas ab his divisae sunt gentes in terra post diluvium __________________________________________________________________</span></p>
<h2 id="genesis-ch-11">Chapter 11</h2>
<p class="verses"><a href="#genesis-11-1">1</a> <a href="#genesis-11-2">2</a> <a href="#genesis-11-3">3</a> <a href="#genesis-11-4">4</a> <a href="#genesis-11-5">5</a> <a href="#genesis-11-6">6</a> <a href="#genesis-11-7">7</a> <a href="#genesis-11-8">8</a> <a href="#genesis-11-9">9</a> <a href="#genesis-11-10">10</a> <a href="#genesis-11-11">11</a> <a href="#genesis-11-12">12</a> <a href="#genesis-11-13">13</a> <a href="#genesis-11-14">14</a> <a href="#genesis-11-15">15</a> <a href="#genesis-11-16">16</a> <a href="#genesis-11-17">17</a> <a href="#genesis-11-18">18</a> <a href="#genesis-11-19">19</a> <a href="#genesis-11-20">20</a> <a href="#genesis-11-21">21</a> <a href="#genesis-11-22">22</a> <a href="#genesis-11-23">23</a> <a href="#genesis-11-24">24</a> <a href="#genesis-11-25">25</a> <a href="#genesis-11-26">26</a> <a href="#genesis-11-27">27</a> <a href="#genesis-11-28">28</a> <a href="#genesis-11-29">29</a> <a href="#genesis-11-30">30</a> <a href="#genesis-11-31">31</a> <a href="#genesis-11-32">32</a></p>
<p id="genesis-11-1"><span class="verse-num">11:1</span> <span class="verse-body">erat autem terra labii unius et sermonum eorundem</span></p>
<p id="genesis-11-2"><span class="verse-num">11:2</span> <span class="verse-body">cumque proficiscerentur de oriente invenerunt campum in terra Sennaar et habitaverunt in eo</span></p>
<p id="genesis-11-3"><span class="verse-num">11:3</span> <span class="verse-body">dixitque alter ad proximum suum venite faciamus lateres et coquamus eos igni habueruntque lateres pro saxis et bitumen pro cemento</span></p>
<p id="genesis-11-4"><span class="verse-num">11:4</span> <span class="verse-body">et dixerunt venite faciamus nobis civitatem et turrem cuius culmen pertingat ad caelum et celebremus nomen nostrum antequam dividamur in universas terras</span></p>
<p id="genesis-11-5"><span class="verse-num">11:5</span> <span class="verse-body">descendit autem Dominus ut videret civitatem et turrem quam aedificabant filii Adam</span></p>
<p id="genesis-11-6"><span class="verse-num">11:6</span> <span class="verse-body">et dixit ecce unus est populus et unum labium omnibus coeperuntque hoc facere nec desistent a cogitationibus suis donec eas opere conpleant</span></p>
<p id="genesis-11-7"><span class="verse-num">11:7</span> <span class="verse-body">venite igitur descendamus et confundamus ibi linguam eorum ut non audiat unusquisque vocem proximi sui</span></p>
<p id="genesis-11-8"><span class="verse-num">11:8</span> <span class="verse-body">atque ita divisit eos Dominus ex illo loco in universas terras et cessaverunt aedificare civitatem</span></p>
<p id="genesis-11-9"><span class="verse-num">11:9</span> <span class="verse-body">et idcirco vocatum est nomen eius Babel quia ibi confusum est labium universae terrae et inde dispersit eos Dominus super faciem cunctarum regionum</span></p>
<p id="genesis-11-10"><span class="verse-num">11:10</span> <span class="verse-body">hae generationes Sem Sem centum erat annorum quando genuit Arfaxad biennio post diluvium</span></p>
<p id="genesis-11-11"><span class="verse-num">11:11</span> <span class="verse-body">vixitque Sem postquam genuit Arfaxad quingentos annos et genuit filios et filias</span></p>
<p id="genesis-11-12"><span class="verse-num">11:12</span> <span class="verse-body">porro Arfaxad vixit triginta quinque annos et genuit Sale</span></p>
<p id="genesis-11-13"><span class="verse-num">11:13</span> <span class="verse-body">vixitque Arfaxad postquam genuit Sale trecentis tribus annis et genuit filios et filias</span></p>
<p id="genesis-11-14"><span class="verse-num">11:14</span> <span class="verse-body">Sale quoque vixit triginta annis et genuit Eber</span></p>
<p id="genesis-11-15"><span class="verse-num">11:15</span> <span class="verse-body">vixitque Sale postquam genuit Eber quadringentis tribus annis et genuit filios et filias</span></p>
<p id="genesis-11-16"><span class="verse-num">11:16</span> <span class="verse-body">vixit autem Eber triginta quattuor annis et genuit Faleg</span></p>
<p id="genesis-11-17"><span class="verse-num">11:17</span> <span class="verse-body">et vixit Eber postquam genuit Faleg quadringentis triginta annis et genuit filios et filias</span></p>
<p id="genesis-11-18"><span class="verse-num">11:18</span> <span class="verse-body">vixit quoque Faleg triginta annis et genuit Reu</span></p>
<p id="genesis-11-19"><span class="verse-num">11:19</span> <span class="verse-body">vixitque Faleg postquam genuit Reu ducentis novem annis et genuit filios et filias</span></p>
<p id="genesis-11-20"><span class="verse-num">11:20</span> <span class="verse-body">vixit autem Reu triginta duobus annis et genuit Sarug</span></p>
<p id="genesis-11-21"><span class="verse-num">11:21</span> <span class="verse-body">vixitque Reu postquam genuit Sarug ducentis septem annis et genuit filios et filias</span></p>
<p id="genesis-11-22"><span class="verse-num">11:22</span> <span class="verse-body">vixit vero Sarug triginta annis et genuit Nahor</span></p>
<p id="genesis-11-23"><span class="verse-num">11:23</span> <span class="verse-body">vixitque Sarug postquam genuit Nahor ducentos annos et genuit filios et filias</span></p>
<p id="genesis-11-24"><span class="verse-num">11:24</span> <span class="verse-body">vixit autem Nahor viginti novem annis et genuit Thare</span></p>
<p id="genesis-11-25"><span class="verse-num">11:25</span> <span class="verse-body">vixitque Nahor postquam genuit Thare centum decem et novem annos et genuit filios et filias</span></p>
<p id="genesis-11-26"><span class="verse-num">11:26</span> <span class="verse-body">vixitque Thare septuaginta annis et genuit Abram et Nahor et Aran</span></p>
<p id="genesis-11-27"><span class="verse-num">11:27</span> <span class="verse-body">hae sunt autem generationes Thare Thare genuit Abram et Nahor et Aran porro Aran genuit Loth</span></p>
<p id="genesis-11-28"><span class="verse-num">11:28</span> <span class="verse-body">mortuusque est Aran ante Thare patrem suum in terra nativitatis suae in Ur Chaldeorum</span></p>
<p id="genesis-11-29"><span class="verse-num">11:29</span> <span class="verse-body">duxerunt autem Abram et Nahor uxores nomen autem uxoris Abram Sarai et nomen uxoris Nahor Melcha filia Aran patris Melchae et patris Ieschae</span></p>
<p id="genesis-11-30"><span class="verse-num">11:30</span> <span class="verse-body">erat autem Sarai sterilis nec habebat liberos</span></p>
<p id="genesis-11-31"><span class="verse-num">11:31</span> <span class="verse-body">tulit itaque Thare Abram filium suum et Loth filium Aran filium filii sui et Sarai nurum suam uxorem Abram filii sui et eduxit eos de Ur Chaldeorum ut irent in terram Chanaan veneruntque usque Haran et habitaverunt ibi</span></p>
<p id="genesis-11-32"><span class="verse-num">11:32</span> <span class="verse-body">et facti sunt dies Thare ducentorum quinque annorum et mortuus est in Haran __________________________________________________________________</span></p>
<h2 id="genesis-ch-12">Chapter 12</h2>
<p class="verses"><a href="#genesis-12-1">1</a> <a href="#genesis-12-2">2</a> <a href="#genesis-12-3">3</a> <a href="#genesis-12-4">4</a> <a href="#genesis-12-5">5</a> <a href="#genesis-12-6">6</a> <a href="#genesis-12-7">7</a> <a href="#genesis-12-8">8</a> <a href="#genesis-12-9">9</a> <a href="#genesis-12-10">10</a> <a href="#genesis-12-11">11</a> <a href="#genesis-12-12">12</a> <a href="#genesis-12-13">13</a> <a href="#genesis-12-14">14</a> <a href="#genesis-12-15">15</a> <a href="#genesis-12-16">16</a> <a href="#genesis-12-17">17</a> <a href="#genesis-12-18">18</a> <a href="#genesis-12-19">19</a> <a href="#genesis-12-20">20</a></p>
<p id="genesis-12-1"><span class="verse-num">12:1</span> <span class="verse-body">dixit autem Dominus ad Abram egredere de terra tua et de cognatione tua et de domo patris tui in terram quam monstrabo tibi</span></p>
<p id="genesis-12-2"><span class="verse-num">12:2</span> <span class="verse-body">faciamque te in gentem magnam et benedicam tibi et magnificabo nomen tuum erisque benedictus</span></p>
<p id="genesis-12-3"><span class="verse-num">12:3</span> <span class="verse-body">benedicam benedicentibus tibi et maledicam maledicentibus tibi atque in te benedicentur universae cognationes terrae</span></p>
<p id="genesis-12-4"><span class="verse-num">12:4</span> <span class="verse-body">egressus est itaque Abram sicut praeceperat ei Dominus et ivit cum eo Loth septuaginta quinque annorum erat Abram cum egrederetur de Haran</span></p>
<p id="genesis-12-5"><span class="verse-num">12:5</span> <span class="verse-body">tulitque Sarai uxorem suam et Loth filium fratris sui universamque substantiam quam possederant et animas quas fecerant in Haran et egressi sunt ut irent in terram Chanaan cumque venissent in eam</span></p>
<p id="genesis-12-6"><span class="verse-num">12:6</span> <span class="verse-body">pertransivit Abram terram usque ad locum Sychem usque ad convallem Inlustrem Chananeus autem tunc erat in terra</span></p>
<p id="genesis-12-7"><span class="verse-num">12:7</span> <span class="verse-body">apparuitque Dominus Abram et dixit ei semini tuo dabo terram hanc qui aedificavit ibi altare Domino qui apparuerat ei</span></p>
<p id="genesis-12-8"><span class="verse-num">12:8</span> <span class="verse-body">et inde transgrediens ad montem qui erat contra orientem Bethel tetendit ibi tabernaculum suum ab occidente habens Bethel et ab oriente Ai aedificavit quoque ibi altare Domino et invocavit nomen eius</span></p>
<p id="genesis-12-9"><span class="verse-num">12:9</span> <span class="verse-body">perrexitque Abram vadens et ultra progrediens ad meridiem</span></p>
<p id="genesis-12-10"><span class="verse-num">12:10</span> <span class="verse-body">facta est autem fames in terra descenditque Abram in Aegyptum ut peregrinaretur ibi praevaluerat enim fames in terra</span></p>
<p id="genesis-12-11"><span class="verse-num">12:11</span> <span class="verse-body">cumque prope esset ut ingrederetur Aegyptum dixit Sarai uxori suae novi quod pulchra sis mulier</span></p>
<p id="genesis-12-12"><span class="verse-num">12:12</span> <span class="verse-body">et quod cum viderint te Aegyptii dicturi sunt uxor ipsius est et interficient me et te reservabunt</span></p>
<p id="genesis-12-13"><span class="verse-num">12:13</span> <span class="verse-body">dic ergo obsecro te quod soror mea sis ut bene sit mihi propter te et vivat anima mea ob gratiam tui</span></p>
<p id="genesis-12-14"><span class="verse-num">12:14</span> <span class="verse-body">cum itaque ingressus esset Abram Aegyptum viderunt Aegyptii mulierem quod esset pulchra nimis</span></p>
<p id="genesis-12-15"><span class="verse-num">12:15</span> <span class="verse-body">et nuntiaverunt principes Pharaoni et laudaverunt eam apud illum et sublata est mulier in domum Pharaonis</span></p>
<p id="genesis-12-16"><span class="verse-num">12:16</span> <span class="verse-body">Abram vero bene usi sunt propter illam fueruntque ei oves et boves et asini et servi et famulae et asinae et cameli</span></p>
<p id="genesis-12-17"><span class="verse-num">12:17</span> <span class="verse-body">flagellavit autem Dominus Pharaonem plagis maximis et domum eius propter Sarai uxorem Abram</span></p>
<p id="genesis-12-18"><span class="verse-num">12:18</span> <span class="verse-body">vocavitque Pharao Abram et dixit ei quidnam est quod fecisti mihi quare non indicasti quod uxor tua esset</span></p>
<p id="genesis-12-19"><span class="verse-num">12:19</span> <span class="verse-body">quam ob causam dixisti esse sororem tuam ut tollerem eam mihi in uxorem nunc igitur ecce coniux tua accipe eam et vade</span></p>
<p id="genesis-12-20"><span class="verse-num">12:20</span> <span class="verse-body">praecepitque Pharao super Abram viris et deduxerunt eum et uxorem illius et omnia quae habebat __________________________________________________________________</span></p>
<h2 id="genesis-ch-13">Chapter 13</h2>
<p class="verses"><a href="#genesis-13-1">1</a> <a href="#genesis-13-2">2</a> <a href="#genesis-13-3">3</a> <a href="#genesis-13-4">4</a> <a href="#genesis-13-5">5</a> <a href="#genesis-13-6">6</a> <a href="#genesis-13-7">7</a> <a href="#genesis-13-8">8</a> <a href="#genesis-13-9">9</a> <a href="#genesis-13-10">10</a> <a href="#genesis-13-11">11</a> <a href="#genesis-13-12">12</a> <a href="#genesis-13-13">13</a> <a href="#genesis-13-14">14</a> <a href="#genesis-13-15">15</a> <a href="#genesis-13-16">16</a> <a href="#genesis-13-17">17</a> <a href="#genesis-13-18">18</a></p>
<p id="genesis-13-1"><span class="verse-num">13:1</span> <span class="verse-body">ascendit ergo Abram de Aegypto ipse et uxor eius et omnia quae habebat et Loth cum eo ad australem plagam</span></p>
<p id="genesis-13-2"><span class="verse-num">13:2</span> <span class="verse-body">erat autem dives valde in possessione argenti et auri</span></p>
<p id="genesis-13-3"><span class="verse-num">13:3</span> <span class="verse-body">reversusque est per iter quo venerat a meridie in Bethel usque ad locum ubi prius fixerat tabernaculum inter Bethel et Ai</span></p>
<p id="genesis-13-4"><span class="verse-num">13:4</span> <span class="verse-body">in loco altaris quod fecerat prius et invocavit ibi nomen Domini</span></p>
<p id="genesis-13-5"><span class="verse-num">13:5</span> <span class="verse-body">sed et Loth qui erat cum Abram fuerunt greges ovium et armenta et tabernacula</span></p>
<p id="genesis-13-6"><span class="verse-num">13:6</span> <span class="verse-body">nec poterat eos capere terra ut habitarent simul erat quippe substantia eorum multa et non quibant habitare communiter</span></p>
<p id="genesis-13-7"><span class="verse-num">13:7</span> <span class="verse-body">unde et facta est rixa inter pastores gregum Abram et Loth eo autem tempore Chananeus et Ferezeus habitabant in illa terra</span></p>
<p id="genesis-13-8"><span class="verse-num">13:8</span> <span class="verse-body">dixit ergo Abram ad Loth ne quaeso sit iurgium inter me et te et inter pastores meos et pastores tuos fratres enim sumus</span></p>
<p id="genesis-13-9"><span class="verse-num">13:9</span> <span class="verse-body">ecce universa terra coram te est recede a me obsecro si ad sinistram ieris ego ad dexteram tenebo si tu dexteram elegeris ego ad sinistram pergam</span></p>
<p id="genesis-13-10"><span class="verse-num">13:10</span> <span class="verse-body">elevatis itaque Loth oculis vidit omnem circa regionem Iordanis quae universa inrigabatur antequam subverteret Dominus Sodomam et Gomorram sicut paradisus Domini et sicut Aegyptus venientibus in Segor</span></p>
<p id="genesis-13-11"><span class="verse-num">13:11</span> <span class="verse-body">elegitque sibi Loth regionem circa Iordanem et recessit ab oriente divisique sunt alterutrum a fratre suo</span></p>
<p id="genesis-13-12"><span class="verse-num">13:12</span> <span class="verse-body">Abram habitavit in terra Chanaan Loth moratus est in oppidis quae erant circa Iordanem et habitavit in Sodomis</span></p>
<p id="genesis-13-13"><span class="verse-num">13:13</span> <span class="verse-body">homines autem Sodomitae pessimi erant et peccatores coram Domino nimis</span></p>
<p id="genesis-13-14"><span class="verse-num">13:14</span> <span class="verse-body">dixitque Dominus ad Abram postquam divisus est Loth ab eo leva oculos tuos et vide a loco in quo nunc es ad aquilonem et ad meridiem ad orientem et ad occidentem</span></p>
<p id="genesis-13-15"><span class="verse-num">13:15</span> <span class="verse-body">omnem terram quam conspicis tibi dabo et semini tuo usque in sempiternum</span></p>
<p id="genesis-13-16"><span class="verse-num">13:16</span> <span class="verse-body">faciamque semen tuum sicut pulverem terrae si quis potest hominum numerare pulverem semen quoque tuum numerare poterit</span></p>
<p id="genesis-13-17"><span class="verse-num">13:17</span> <span class="verse-body">surge et perambula terram in longitudine et in latitudine sua quia tibi daturus sum eam</span></p>
<p id="genesis-13-18"><span class="verse-num">13:18</span> <span class="verse-body">movens igitur Abram tabernaculum suum venit et habitavit iuxta convallem Mambre quod est in Hebron aedificavitque ibi altare Domino __________________________________________________________________</span></p>
<h2 id="genesis-ch-14">Chapter 14</h2>
<p class="verses"><a href="#genesis-14-1">1</a> <a href="#genesis-14-2">2</a> <a href="#genesis-14-3">3</a> <a href="#genesis-14-4">4</a> <a href="#genesis-14-5">5</a> <a href="#genesis-14-6">6</a> <a href="#genesis-14-7">7</a> <a href="#genesis-14-8">8</a> <a href="#genesis-14-9">9</a> <a href="#genesis-14-10">10</a> <a href="#genesis-14-11">11</a> <a href="#genesis-14-12">12</a> <a href="#genesis-14-13">13</a> <a href="#genesis-14-14">14</a> <a href="#genesis-14-15">15</a> <a href="#genesis-14-16">16</a> <a href="#genesis-14-17">17</a> <a href="#genesis-14-18">18</a> <a href="#genesis-14-19">19</a> <a href="#genesis-14-20">20</a> <a href="#genesis-14-21">21</a> <a href="#genesis-14-22">22</a> <a href="#genesis-14-23">23</a> <a href="#genesis-14-24">24</a></p>
<p id="genesis-14-1"><span class="verse-num">14:1</span> <span class="verse-body">factum est autem in illo tempore ut Amrafel rex Sennaar et Arioch rex Ponti et Chodorlahomor rex Aelamitarum et Thadal rex Gentium</span></p>
<p id="genesis-14-2"><span class="verse-num">14:2</span> <span class="verse-body">inirent bellum contra Bara regem Sodomorum et contra Bersa regem Gomorrae et contra Sennaab regem Adamae et contra Semeber regem Seboim contraque regem Balae ipsa est Segor</span></p>
<p id="genesis-14-3"><span class="verse-num">14:3</span> <span class="verse-body">omnes hii convenerunt in vallem Silvestrem quae nunc est mare Salis</span></p>
<p id="genesis-14-4"><span class="verse-num">14:4</span> <span class="verse-body">duodecim enim annis servierant Chodorlahomor et tertiodecimo anno recesserunt ab eo</span></p>
<p id="genesis-14-5"><span class="verse-num">14:5</span> <span class="verse-body">igitur anno quartodecimo venit Chodorlahomor et reges qui erant cum eo percusseruntque Rafaim in Astharothcarnaim et Zuzim cum eis et Emim in Savecariathaim</span></p>
<p id="genesis-14-6"><span class="verse-num">14:6</span> <span class="verse-body">et Chorreos in montibus Seir usque ad campestria Pharan quae est in solitudine</span></p>
<p id="genesis-14-7"><span class="verse-num">14:7</span> <span class="verse-body">reversique sunt et venerunt ad fontem Mesfat ipsa est Cades et percusserunt omnem regionem Amalechitarum et Amorreum qui habitabat in Asasonthamar</span></p>
<p id="genesis-14-8"><span class="verse-num">14:8</span> <span class="verse-body">et egressi sunt rex Sodomorum et rex Gomorrae rexque Adamae et rex Seboim necnon et rex Balae quae est Segor et direxerunt contra eos aciem in valle Silvestri</span></p>
<p id="genesis-14-9"><span class="verse-num">14:9</span> <span class="verse-body">scilicet adversum Chodorlahomor regem Aelamitarum et Thadal regem Gentium et Amrafel regem Sennaar et Arioch regem Ponti quattuor reges adversus quinque</span></p>
<p id="genesis-14-10"><span class="verse-num">14:10</span> <span class="verse-body">vallis autem Silvestris habebat puteos multos bituminis itaque rex Sodomorum et Gomorrae terga verterunt cecideruntque ibi et qui remanserant fugerunt ad montem</span></p>
<p id="genesis-14-11"><span class="verse-num">14:11</span> <span class="verse-body">tulerunt autem omnem substantiam Sodomorum et Gomorrae et universa quae ad cibum pertinent et abierunt</span></p>
<p id="genesis-14-12"><span class="verse-num">14:12</span> <span class="verse-body">necnon et Loth et substantiam eius filium fratris Abram qui habitabat in Sodomis</span></p>
<p id="genesis-14-13"><span class="verse-num">14:13</span> <span class="verse-body">et ecce unus qui evaserat nuntiavit Abram Hebraeo qui habitabat in convalle Mambre Amorrei fratris Eschol et fratris Aner hii enim pepigerant foedus cum Abram</span></p>
<p id="genesis-14-14"><span class="verse-num">14:14</span> <span class="verse-body">quod cum audisset Abram captum videlicet Loth fratrem suum numeravit expeditos vernaculos suos trecentos decem et octo et persecutus est eos usque Dan</span></p>
<p id="genesis-14-15"><span class="verse-num">14:15</span> <span class="verse-body">et divisis sociis inruit super eos nocte percussitque eos et persecutus est usque Hoba quae est ad levam Damasci</span></p>
<p id="genesis-14-16"><span class="verse-num">14:16</span> <span class="verse-body">reduxitque omnem substantiam et Loth fratrem suum cum substantia illius mulieres quoque et populum</span></p>
<p id="genesis-14-17"><span class="verse-num">14:17</span> <span class="verse-body">egressus est autem rex Sodomorum in occursum eius postquam reversus est a caede Chodorlahomor et regum qui cum eo erant in valle Save quae est vallis Regis</span></p>
<p id="genesis-14-18"><span class="verse-num">14:18</span> <span class="verse-body">at vero Melchisedech rex Salem proferens panem et vinum erat enim sacerdos Dei altissimi</span></p>
<p id="genesis-14-19"><span class="verse-num">14:19</span> <span class="verse-body">benedixit ei et ait benedictus Abram Deo excelso qui creavit caelum et terram</span></p>
<p id="genesis-14-20"><span class="verse-num">14:20</span> <span class="verse-body">et benedictus Deus excelsus quo protegente hostes in manibus tuis sunt et dedit ei decimas ex omnibus</span></p>
<p id="genesis-14-21"><span class="verse-num">14:21</span> <span class="verse-body">dixit autem rex Sodomorum ad Abram da mihi animas cetera tolle tibi</span></p>
<p id="genesis-14-22"><span class="verse-num">14:22</span> <span class="verse-body">qui respondit ei levo manum meam ad Dominum Deum excelsum possessorem caeli et terrae</span></p>
<p id="genesis-14-23"><span class="verse-num">14:23</span> <span class="verse-body">quod a filo subteminis usque ad corrigiam caligae non accipiam ex omnibus quae tua sunt ne dicas ego ditavi Abram</span></p>
<p id="genesis-14-24"><span class="verse-num">14:24</span> <span class="verse-body">exceptis his quae comederunt iuvenes et partibus virorum qui venerunt mecum Aner Eschol et Mambre isti accipient partes suas __________________________________________________________________</span></p>
<h2 id="genesis-ch-15">Chapter 15</h2>
<p class="verses"><a href="#genesis-15-1">1</a> <a href="#genesis-15-2">2</a> <a href="#genesis-15-3">3</a> <a href="#genesis-15-4">4</a> <a href="#genesis-15-5">5</a> <a href="#genesis-15-6">6</a> <a href="#genesis-15-7">7</a> <a href="#genesis-15-8">8</a> <a href="#genesis-15-9">9</a> <a href="#genesis-15-10">10</a> <a href="#genesis-15-11">11</a> <a href="#genesis-15-12">12</a> <a href="#genesis-15-13">13</a> <a href="#genesis-15-14">14</a> <a href="#genesis-15-15">15</a> <a href="#genesis-15-16">16</a> <a href="#genesis-15-17">17</a> <a href="#genesis-15-18">18</a> <a href="#genesis-15-19">19</a> <a href="#genesis-15-20">20</a> <a href="#genesis-15-21">21</a></p>
<p id="genesis-15-1"><span class="verse-num">15:1</span> <span class="verse-body">his itaque transactis factus est sermo Domini ad Abram per visionem dicens noli timere Abram ego protector tuus sum et merces tua magna nimis</span></p>
<p id="genesis-15-2"><span class="verse-num">15:2</span> <span class="verse-body">dixitque Abram Domine Deus quid dabis mihi ego vadam absque liberis et filius procuratoris domus meae iste Damascus Eliezer</span></p>
<p id="genesis-15-3"><span class="verse-num">15:3</span> <span class="verse-body">addiditque Abram mihi autem non dedisti semen et ecce vernaculus meus heres meus erit</span></p>
<p id="genesis-15-4"><span class="verse-num">15:4</span> <span class="verse-body">statimque sermo Domini factus est ad eum dicens non erit hic heres tuus sed qui egredietur de utero tuo ipsum habebis heredem</span></p>
<p id="genesis-15-5"><span class="verse-num">15:5</span> <span class="verse-body">eduxitque eum foras et ait illi suspice caelum et numera stellas si potes et dixit ei sic erit semen tuum</span></p>
<p id="genesis-15-6"><span class="verse-num">15:6</span> <span class="verse-body">credidit Domino et reputatum est ei ad iustitiam</span></p>
<p id="genesis-15-7"><span class="verse-num">15:7</span> <span class="verse-body">dixitque ad eum ego Dominus qui eduxi te de Ur Chaldeorum ut darem tibi terram istam et possideres eam</span></p>
<p id="genesis-15-8"><span class="verse-num">15:8</span> <span class="verse-body">at ille ait Domine Deus unde scire possum quod possessurus sim eam</span></p>
<p id="genesis-15-9"><span class="verse-num">15:9</span> <span class="verse-body">respondens Dominus sume inquit mihi vaccam triennem et capram trimam et arietem annorum trium turturem quoque et columbam</span></p>
<p id="genesis-15-10"><span class="verse-num">15:10</span> <span class="verse-body">qui tollens universa haec divisit per medium et utrasque partes contra se altrinsecus posuit aves autem non divisit</span></p>
<p id="genesis-15-11"><span class="verse-num">15:11</span> <span class="verse-body">descenderuntque volucres super cadavera et abigebat eas Abram</span></p>
<p id="genesis-15-12"><span class="verse-num">15:12</span> <span class="verse-body">cumque sol occumberet sopor inruit super Abram et horror magnus et tenebrosus invasit eum</span></p>
<p id="genesis-15-13"><span class="verse-num">15:13</span> <span class="verse-body">dictumque est ad eum scito praenoscens quod peregrinum futurum sit semen tuum in terra non sua et subicient eos servituti et adfligent quadringentis annis</span></p>
<p id="genesis-15-14"><span class="verse-num">15:14</span> <span class="verse-body">verumtamen gentem cui servituri sunt ego iudicabo et post haec egredientur cum magna substantia</span></p>
<p id="genesis-15-15"><span class="verse-num">15:15</span> <span class="verse-body">tu autem ibis ad patres tuos in pace sepultus in senectute bona</span></p>
<p id="genesis-15-16"><span class="verse-num">15:16</span> <span class="verse-body">generatione autem quarta revertentur huc necdum enim conpletae sunt iniquitates Amorreorum usque ad praesens tempus</span></p>
<p id="genesis-15-17"><span class="verse-num">15:17</span> <span class="verse-body">cum ergo occubuisset sol facta est caligo tenebrosa et apparuit clibanus fumans et lampas ignis transiens inter divisiones illas</span></p>
<p id="genesis-15-18"><span class="verse-num">15:18</span> <span class="verse-body">in die illo pepigit Dominus cum Abram foedus dicens semini tuo dabo terram hanc a fluvio Aegypti usque ad fluvium magnum flumen Eufraten</span></p>
<p id="genesis-15-19"><span class="verse-num">15:19</span> <span class="verse-body">Cineos et Cenezeos et Cedmoneos</span></p>
<p id="genesis-15-20"><span class="verse-num">15:20</span> <span class="verse-body">et Hettheos et Ferezeos Rafaim quoque</span></p>
<p id="genesis-15-21"><span class="verse-num">15:21</span> <span class="verse-body">et Amorreos et Chananeos et Gergeseos et Iebuseos __________________________________________________________________</span></p>
<h2 id="genesis-ch-16">Chapter 16</h2>
<p class="verses"><a href="#genesis-16-1">1</a> <a href="#genesis-16-2">2</a> <a href="#genesis-16-3">3</a> <a href="#genesis-16-4">4</a> <a href="#genesis-16-5">5</a> <a href="#genesis-16-6">6</a> <a href="#genesis-16-7">7</a> <a href="#genesis-16-8">8</a> <a href="#genesis-16-9">9</a> <a href="#genesis-16-10">10</a> <a href="#genesis-16-11">11</a> <a href="#genesis-16-12">12</a> <a href="#genesis-16-13">13</a> <a href="#genesis-16-14">14</a> <a href="#genesis-16-15">15</a> <a href="#genesis-16-16">16</a></p>
<p id="genesis-16-1"><span class="verse-num">16:1</span> <span class="verse-body">igitur Sarai uxor Abram non genuerat liberos sed habens ancillam aegyptiam nomine Agar</span></p>
<p id="genesis-16-2"><span class="verse-num">16:2</span> <span class="verse-body">dixit marito suo ecce conclusit me Dominus ne parerem ingredere ad ancillam meam si forte saltem ex illa suscipiam filios cumque ille adquiesceret deprecanti</span></p>
<p id="genesis-16-3"><span class="verse-num">16:3</span> <span class="verse-body">tulit Agar Aegyptiam ancillam suam post annos decem quam habitare coeperant in terra Chanaan et dedit eam viro suo uxorem</span></p>
<p id="genesis-16-4"><span class="verse-num">16:4</span> <span class="verse-body">qui ingressus est ad eam at illa concepisse se videns despexit dominam suam</span></p>
<p id="genesis-16-5"><span class="verse-num">16:5</span> <span class="verse-body">dixitque Sarai ad Abram inique agis contra me ego dedi ancillam meam in sinum tuum quae videns quod conceperit despectui me habet iudicet Dominus inter me et te</span></p>
<p id="genesis-16-6"><span class="verse-num">16:6</span> <span class="verse-body">cui respondens Abram ecce ait ancilla tua in manu tua est utere ea ut libet adfligente igitur eam Sarai fugam iniit</span></p>
<p id="genesis-16-7"><span class="verse-num">16:7</span> <span class="verse-body">cumque invenisset illam angelus Domini iuxta fontem aquae in solitudine qui est in via Sur</span></p>
<p id="genesis-16-8"><span class="verse-num">16:8</span> <span class="verse-body">dixit ad eam Agar ancilla Sarai unde venis et quo vadis quae respondit a facie Sarai dominae meae ego fugio</span></p>
<p id="genesis-16-9"><span class="verse-num">16:9</span> <span class="verse-body">dixitque ei angelus Domini revertere ad dominam tuam et humiliare sub manibus ipsius</span></p>
<p id="genesis-16-10"><span class="verse-num">16:10</span> <span class="verse-body">et rursum multiplicans inquit multiplicabo semen tuum et non numerabitur prae multitudine</span></p>
<p id="genesis-16-11"><span class="verse-num">16:11</span> <span class="verse-body">ac deinceps ecce ait concepisti et paries filium vocabisque nomen eius Ismahel eo quod audierit Dominus adflictionem tuam</span></p>
<p id="genesis-16-12"><span class="verse-num">16:12</span> <span class="verse-body">hic erit ferus homo manus eius contra omnes et manus omnium contra eum et e regione universorum fratrum suorum figet tabernacula</span></p>
<p id="genesis-16-13"><span class="verse-num">16:13</span> <span class="verse-body">vocavit autem nomen Domini qui loquebatur ad eam Tu Deus qui vidisti me dixit enim profecto hic vidi posteriora videntis me</span></p>
<p id="genesis-16-14"><span class="verse-num">16:14</span> <span class="verse-body">propterea appellavit puteum illum puteum Viventis et videntis me ipse est inter Cades et Barad</span></p>
<p id="genesis-16-15"><span class="verse-num">16:15</span> <span class="verse-body">peperitque Abrae filium qui vocavit nomen eius Ismahel</span></p>
<p id="genesis-16-16"><span class="verse-num">16:16</span> <span class="verse-body">octoginta et sex annorum erat quando peperit ei Agar Ismahelem __________________________________________________________________</span></p>
<h2 id="genesis-ch-17">Chapter 17</h2>
<p class="verses"><a href="#genesis-17-1">1</a> <a href="#genesis-17-2">2</a> <a href="#genesis-17-3">3</a> <a href="#genesis-17-4">4</a> <a href="#genesis-17-5">5</a> <a href="#genesis-17-6">6</a> <a href="#genesis-17-7">7</a> <a href="#genesis-17-8">8</a> <a href="#genesis-17-9">9</a> <a href="#genesis-17-10">10</a> <a href="#genesis-17-11">11</a> <a href="#genesis-17-12">12</a> <a href="#genesis-17-13">13</a> <a href="#genesis-17-14">14</a> <a href="#genesis-17-15">15</a> <a href="#genesis-17-16">16</a> <a href="#genesis-17-17">17</a> <a href="#genesis-17-18">18</a> <a href="#genesis-17-19">19</a> <a href="#genesis-17-20">20</a> <a href="#genesis-17-21">21</a> <a href="#genesis-17-22">22</a> <a href="#genesis-17-23">23</a> <a href="#genesis-17-24">24</a> <a href="#genesis-17-25">25</a> <a href="#genesis-17-26">26</a> <a href="#genesis-17-27">27</a></p>
<p id="genesis-17-1"><span class="verse-num">17:1</span> <span class="verse-body">postquam vero nonaginta et novem annorum esse coeperat apparuit ei Dominus dixitque ad eum ego Deus omnipotens ambula coram me et esto perfectus</span></p>
<p id="genesis-17-2"><span class="verse-num">17:2</span> <span class="verse-body">ponamque foedus meum inter me et te et multiplicabo te vehementer nimis</span></p>
<p id="genesis-17-3"><span class="verse-num">17:3</span> <span class="verse-body">cecidit Abram pronus in faciem</span></p>
<p id="genesis-17-4"><span class="verse-num">17:4</span> <span class="verse-body">dixitque ei Deus ego sum et pactum meum tecum erisque pater multarum gentium</span></p>
<p id="genesis-17-5"><span class="verse-num">17:5</span> <span class="verse-body">nec ultra vocabitur nomen tuum Abram sed appellaberis Abraham quia patrem multarum gentium constitui te</span></p>
<p id="genesis-17-6"><span class="verse-num">17:6</span> <span class="verse-body">faciamque te crescere vehementissime et ponam in gentibus regesque ex te egredientur</span></p>
<p id="genesis-17-7"><span class="verse-num">17:7</span> <span class="verse-body">et statuam pactum meum inter me et te et inter semen tuum post te in generationibus suis foedere sempiterno ut sim Deus tuus et seminis tui post te</span></p>
<p id="genesis-17-8"><span class="verse-num">17:8</span> <span class="verse-body">daboque tibi et semini tuo terram peregrinationis tuae omnem terram Chanaan in possessionem aeternam eroque Deus eorum</span></p>
<p id="genesis-17-9"><span class="verse-num">17:9</span> <span class="verse-body">dixit iterum Deus ad Abraham et tu ergo custodies pactum meum et semen tuum post te in generationibus suis</span></p>
<p id="genesis-17-10"><span class="verse-num">17:10</span> <span class="verse-body">hoc est pactum quod observabitis inter me et vos et semen tuum post te circumcidetur ex vobis omne masculinum</span></p>
<p id="genesis-17-11"><span class="verse-num">17:11</span> <span class="verse-body">et circumcidetis carnem praeputii vestri ut sit in signum foederis inter me et vos</span></p>
<p id="genesis-17-12"><span class="verse-num">17:12</span> <span class="verse-body">infans octo dierum circumcidetur in vobis omne masculinum in generationibus vestris tam vernaculus quam empticius circumcidetur et quicumque non fuerit de stirpe vestra</span></p>
<p id="genesis-17-13"><span class="verse-num">17:13</span> <span class="verse-body">eritque pactum meum in carne vestra in foedus aeternum</span></p>
<p id="genesis-17-14"><span class="verse-num">17:14</span> <span class="verse-body">masculus cuius praeputii caro circumcisa non fuerit delebitur anima illa de populo suo quia pactum meum irritum fecit</span></p>
<p id="genesis-17-15"><span class="verse-num">17:15</span> <span class="verse-body">dixit quoque Deus ad Abraham Sarai uxorem tuam non vocabis Sarai sed Sarram</span></p>
<p id="genesis-17-16"><span class="verse-num">17:16</span> <span class="verse-body">et benedicam ei et ex illa dabo tibi filium cui benedicturus sum eritque in nationes et reges populorum orientur ex eo</span></p>
<p id="genesis-17-17"><span class="verse-num">17:17</span> <span class="verse-body">cecidit Abraham in faciem et risit dicens in corde suo putasne centenario nascetur filius et Sarra nonagenaria pariet</span></p>
<p id="genesis-17-18"><span class="verse-num">17:18</span> <span class="verse-body">dixitque ad Deum utinam Ismahel vivat coram te</span></p>
<p id="genesis-17-19"><span class="verse-num">17:19</span> <span class="verse-body">et ait Deus ad Abraham Sarra uxor tua pariet tibi filium vocabisque nomen eius Isaac et constituam pactum meum illi in foedus sempiternum et semini eius post eum</span></p>
<p id="genesis-17-20"><span class="verse-num">17:20</span> <span class="verse-body">super Ismahel quoque exaudivi te ecce benedicam ei et augebo et multiplicabo eum valde duodecim duces generabit et faciam illum in gentem magnam</span></p>
<p id="genesis-17-21"><span class="verse-num">17:21</span> <span class="verse-body">pactum vero meum statuam ad Isaac quem pariet tibi Sarra tempore isto in anno altero</span></p>
<p id="genesis-17-22"><span class="verse-num">17:22</span> <span class="verse-body">cumque finitus esset sermo loquentis cum eo ascendit Deus ab Abraham</span></p>
<p id="genesis-17-23"><span class="verse-num">17:23</span> <span class="verse-body">tulit autem Abraham Ismahelem filium suum et omnes vernaculos domus suae universosque quos emerat cunctos mares ex omnibus viris domus suae et circumcidit carnem praeputii eorum statim in ipsa die sicut praeceperat ei Deus</span></p>
<p id="genesis-17-24"><span class="verse-num">17:24</span> <span class="verse-body">nonaginta novem erat annorum quando circumcidit carnem praeputii sui</span></p>
<p id="genesis-17-25"><span class="verse-num">17:25</span> <span class="verse-body">et Ismahel filius eius tredecim annos impleverat tempore circumcisionis suae</span></p>
<p id="genesis-17-26"><span class="verse-num">17:26</span> <span class="verse-body">eadem die circumcisus est Abraham et Ismahel filius eius</span></p>
<p id="genesis-17-27"><span class="verse-num">17:27</span> <span class="verse-body">et omnes viri domus illius tam vernaculi quam empticii et alienigenae pariter circumcisi sunt __________________________________________________________________</span></p>
<h2 id="genesis-ch-18">Chapter 18</h2>
<p class="verses"><a href="#genesis-18-1">1</a> <a href="#genesis-18-2">2</a> <a href="#genesis-18-3">3</a> <a href="#genesis-18-4">4</a> <a href="#genesis-18-5">5</a> <a href="#genesis-18-6">6</a> <a href="#genesis-18-7">7</a> <a href="#genesis-18-8">8</a> <a href="#genesis-18-9">9</a> <a href="#genesis-18-10">10</a> <a href="#genesis-18-11">11</a> <a href="#genesis-18-12">12</a> <a href="#genesis-18-13">13</a> <a href="#genesis-18-14">14</a> <a href="#genesis-18-15">15</a> <a href="#genesis-18-16">16</a> <a href="#genesis-18-17">17</a> <a href="#genesis-18-18">18</a> <a href="#genesis-18-19">19</a> <a href="#genesis-18-20">20</a> <a href="#genesis-18-21">21</a> <a href="#genesis-18-22">22</a> <a href="#genesis-18-23">23</a> <a href="#genesis-18-24">24</a> <a href="#genesis-18-25">25</a> <a href="#genesis-18-26">26</a> <a href="#genesis-18-27">27</a> <a href="#genesis-18-28">28</a> <a href="#genesis-18-29">29</a> <a href="#genesis-18-30">30</a> <a href="#genesis-18-31">31</a> <a href="#genesis-18-32">32</a> <a href="#genesis-18-33">33</a></p>
<p id="genesis-18-1"><span class="verse-num">18:1</span> <span class="verse-body">apparuit autem ei Dominus in convalle Mambre sedenti in ostio tabernaculi sui in ipso fervore diei</span></p>
<p id="genesis-18-2"><span class="verse-num">18:2</span> <span class="verse-body">cumque elevasset oculos apparuerunt ei tres viri stantes propter eum quos cum vidisset cucurrit in occursum eorum de ostio tabernaculi et adoravit in terra</span></p>
<p id="genesis-18-3"><span class="verse-num">18:3</span> <span class="verse-body">et dixit Domine si inveni gratiam in oculis tuis ne transeas servum tuum</span></p>
<p id="genesis-18-4"><span class="verse-num">18:4</span> <span class="verse-body">sed adferam pauxillum aquae et lavate pedes vestros et requiescite sub arbore</span></p>
<p id="genesis-18-5"><span class="verse-num">18:5</span> <span class="verse-body">ponam buccellam panis et confortate cor vestrum postea transibitis idcirco enim declinastis ad servum vestrum qui dixerunt fac ut locutus es</span></p>
<p id="genesis-18-6"><span class="verse-num">18:6</span> <span class="verse-body">festinavit Abraham in tabernaculum ad Sarram dixitque ei adcelera tria sata similae commisce et fac subcinericios panes</span></p>
<p id="genesis-18-7"><span class="verse-num">18:7</span> <span class="verse-body">ipse vero ad armentum cucurrit et tulit inde vitulum tenerrimum et optimum deditque puero qui festinavit et coxit illum</span></p>
<p id="genesis-18-8"><span class="verse-num">18:8</span> <span class="verse-body">tulit quoque butyrum et lac et vitulum quem coxerat et posuit coram eis ipse vero stabat iuxta eos sub arbore</span></p>
<p id="genesis-18-9"><span class="verse-num">18:9</span> <span class="verse-body">cumque comedissent dixerunt ad eum ubi est Sarra uxor tua ille respondit ecce in tabernaculo est</span></p>
<p id="genesis-18-10"><span class="verse-num">18:10</span> <span class="verse-body">cui dixit revertens veniam ad te tempore isto vita comite et habebit filium Sarra uxor tua quo audito Sarra risit post ostium tabernaculi</span></p>
<p id="genesis-18-11"><span class="verse-num">18:11</span> <span class="verse-body">erant autem ambo senes provectaeque aetatis et desierant Sarrae fieri muliebria</span></p>
<p id="genesis-18-12"><span class="verse-num">18:12</span> <span class="verse-body">quae risit occulte dicens postquam consenui et dominus meus vetulus est voluptati operam dabo</span></p>
<p id="genesis-18-13"><span class="verse-num">18:13</span> <span class="verse-body">dixit autem Dominus ad Abraham quare risit Sarra dicens num vere paritura sum anus</span></p>
<p id="genesis-18-14"><span class="verse-num">18:14</span> <span class="verse-body">numquid Deo est quicquam difficile iuxta condictum revertar ad te hoc eodem tempore vita comite et habebit Sarra filium</span></p>
<p id="genesis-18-15"><span class="verse-num">18:15</span> <span class="verse-body">negavit Sarra dicens non risi timore perterrita Dominus autem non est inquit ita sed risisti</span></p>
<p id="genesis-18-16"><span class="verse-num">18:16</span> <span class="verse-body">cum ergo surrexissent inde viri direxerunt oculos suos contra Sodomam et Abraham simul gradiebatur deducens eos</span></p>
<p id="genesis-18-17"><span class="verse-num">18:17</span> <span class="verse-body">dixitque Dominus num celare potero Abraham quae gesturus sum</span></p>
<p id="genesis-18-18"><span class="verse-num">18:18</span> <span class="verse-body">cum futurus sit in gentem magnam ac robustissimam et benedicendae sint in illo omnes nationes terrae</span></p>
<p id="genesis-18-19"><span class="verse-num">18:19</span> <span class="verse-body">scio enim quod praecepturus sit filiis suis et domui suae post se ut custodiant viam Domini et faciant iustitiam et iudicium ut adducat Dominus propter Abraham omnia quae locutus est ad eum</span></p>
<p id="genesis-18-20"><span class="verse-num">18:20</span> <span class="verse-body">dixit itaque Dominus clamor Sodomorum et Gomorrae multiplicatus est et peccatum earum adgravatum est nimis</span></p>
<p id="genesis-18-21"><span class="verse-num">18:21</span> <span class="verse-body">descendam et videbo utrum clamorem qui venit ad me opere conpleverint an non est ita ut sciam</span></p>
<p id="genesis-18-22"><span class="verse-num">18:22</span> <span class="verse-body">converteruntque se inde et abierunt Sodomam Abraham vero adhuc stabat coram Domino</span></p>
<p id="genesis-18-23"><span class="verse-num">18:23</span> <span class="verse-body">et adpropinquans ait numquid perdes iustum cum impio</span></p>
<p id="genesis-18-24"><span class="verse-num">18:24</span> <span class="verse-body">si fuerint quinquaginta iusti in civitate peribunt simul et non parces loco illi propter quinquaginta iustos si fuerint in eo</span></p>
<p id="genesis-18-25"><span class="verse-num">18:25</span> <span class="verse-body">absit a te ut rem hanc facias et occidas iustum cum impio fiatque iustus sicut impius non est hoc tuum qui iudicas omnem terram nequaquam facies iudicium</span></p>
<p id="genesis-18-26"><span class="verse-num">18:26</span> <span class="verse-body">dixitque Dominus ad eum si invenero Sodomis quinquaginta iustos in medio civitatis dimittam omni loco propter eos</span></p>
<p id="genesis-18-27"><span class="verse-num">18:27</span> <span class="verse-body">respondens Abraham ait quia semel coepi loquar ad Dominum meum cum sim pulvis et cinis</span></p>
<p id="genesis-18-28"><span class="verse-num">18:28</span> <span class="verse-body">quid si minus quinquaginta iustis quinque fuerint delebis propter quinque universam urbem et ait non delebo si invenero ibi quadraginta quinque</span></p>
<p id="genesis-18-29"><span class="verse-num">18:29</span> <span class="verse-body">rursumque locutus est ad eum sin autem quadraginta inventi fuerint quid facies ait non percutiam propter quadraginta</span></p>
<p id="genesis-18-30"><span class="verse-num">18:30</span> <span class="verse-body">ne quaeso inquit indigneris Domine si loquar quid si inventi fuerint ibi triginta respondit non faciam si invenero ibi triginta</span></p>
<p id="genesis-18-31"><span class="verse-num">18:31</span> <span class="verse-body">quia semel ait coepi loquar ad Dominum meum quid si inventi fuerint ibi viginti dixit non interficiam propter viginti</span></p>
<p id="genesis-18-32"><span class="verse-num">18:32</span> <span class="verse-body">obsecro inquit ne irascaris Domine si loquar adhuc semel quid si inventi fuerint ibi decem dixit non delebo propter decem</span></p>
<p id="genesis-18-33"><span class="verse-num">18:33</span> <span class="verse-body">abiit Dominus postquam cessavit loqui ad Abraham et ille reversus est in locum suum __________________________________________________________________</span></p>
<h2 id="genesis-ch-19">Chapter 19</h2>
<p class="verses"><a href="#genesis-19-1">1</a> <a href="#genesis-19-2">2</a> <a href="#genesis-19-3">3</a> <a href="#genesis-19-4">4</a> <a href="#genesis-19-5">5</a> <a href="#genesis-19-6">6</a> <a href="#genesis-19-7">7</a> <a href="#genesis-19-8">8</a> <a href="#genesis-19-9">9</a> <a href="#genesis-19-10">10</a> <a href="#genesis-19-11">11</a> <a href="#genesis-19-12">12</a> <a href="#genesis-19-13">13</a> <a href="#genesis-19-14">14</a> <a href="#genesis-19-15">15</a> <a href="#genesis-19-16">16</a> <a href="#genesis-19-17">17</a> <a href="#genesis-19-18">18</a> <a href="#genesis-19-19">19</a> <a href="#genesis-19-20">20</a> <a href="#genesis-19-21">21</a> <a href="#genesis-19-22">22</a> <a href="#genesis-19-23">23</a> <a href="#genesis-19-24">24</a> <a href="#genesis-19-25">25</a> <a href="#genesis-19-26">26</a> <a href="#genesis-19-27">27</a> <a href="#genesis-19-28">28</a> <a href="#genesis-19-29">29</a> <a href="#genesis-19-30">30</a> <a href="#genesis-19-31">31</a> <a href="#genesis-19-32">32</a> <a href="#genesis-19-33">33</a> <a href="#genesis-19-34">34</a> <a href="#genesis-19-35">35</a> <a href="#genesis-19-36">36</a> <a href="#genesis-19-37">37</a> <a href="#genesis-19-38">38</a></p>
<p id="genesis-19-1"><span class="verse-num">19:1</span> <span class="verse-body">veneruntque duo angeli Sodomam vespere sedente Loth in foribus civitatis qui cum vidisset surrexit et ivit obviam eis adoravitque pronus in terra</span></p>
<p id="genesis-19-2"><span class="verse-num">19:2</span> <span class="verse-body">et dixit obsecro domini declinate in domum pueri vestri et manete ibi lavate pedes vestros et mane proficiscimini in viam vestram qui dixerunt minime sed in platea manebimus</span></p>
<p id="genesis-19-3"><span class="verse-num">19:3</span> <span class="verse-body">conpulit illos oppido ut deverterent ad eum ingressisque domum illius fecit convivium coxit azyma et comederunt</span></p>
<p id="genesis-19-4"><span class="verse-num">19:4</span> <span class="verse-body">prius autem quam irent cubitum viri civitatis vallaverunt domum a puero usque ad senem omnis populus simul</span></p>
<p id="genesis-19-5"><span class="verse-num">19:5</span> <span class="verse-body">vocaveruntque Loth et dixerunt ei ubi sunt viri qui introierunt ad te nocte educ illos huc ut cognoscamus eos</span></p>
<p id="genesis-19-6"><span class="verse-num">19:6</span> <span class="verse-body">egressus ad eos Loth post tergum adcludens ostium ait</span></p>
<p id="genesis-19-7"><span class="verse-num">19:7</span> <span class="verse-body">nolite quaeso fratres mei nolite malum hoc facere</span></p>
<p id="genesis-19-8"><span class="verse-num">19:8</span> <span class="verse-body">habeo duas filias quae necdum cognoverunt virum educam eas ad vos et abutimini eis sicut placuerit vobis dummodo viris istis nihil faciatis mali quia ingressi sunt sub umbraculum tegminis mei</span></p>
<p id="genesis-19-9"><span class="verse-num">19:9</span> <span class="verse-body">at illi dixerunt recede illuc et rursus ingressus es inquiunt ut advena numquid ut iudices te ergo ipsum magis quam hos adfligemus vimque faciebant Loth vehementissime iam prope erat ut refringerent fores</span></p>
<p id="genesis-19-10"><span class="verse-num">19:10</span> <span class="verse-body">et ecce miserunt manum viri et introduxerunt ad se Loth cluseruntque ostium</span></p>
<p id="genesis-19-11"><span class="verse-num">19:11</span> <span class="verse-body">et eos qui erant foris percusserunt caecitate a minimo usque ad maximum ita ut ostium invenire non possent</span></p>
<p id="genesis-19-12"><span class="verse-num">19:12</span> <span class="verse-body">dixerunt autem ad Loth habes hic tuorum quempiam generum aut filios aut filias omnes qui tui sunt educ de urbe hac</span></p>
<p id="genesis-19-13"><span class="verse-num">19:13</span> <span class="verse-body">delebimus enim locum istum eo quod increverit clamor eorum coram Domino qui misit nos ut perdamus illos</span></p>
<p id="genesis-19-14"><span class="verse-num">19:14</span> <span class="verse-body">egressus itaque Loth locutus est ad generos suos qui accepturi erant filias eius et dixit surgite egredimini de loco isto quia delebit Dominus civitatem hanc et visus est eis quasi ludens loqui</span></p>
<p id="genesis-19-15"><span class="verse-num">19:15</span> <span class="verse-body">cumque esset mane cogebant eum angeli dicentes surge et tolle uxorem tuam et duas filias quas habes ne et tu pariter pereas in scelere civitatis</span></p>
<p id="genesis-19-16"><span class="verse-num">19:16</span> <span class="verse-body">dissimulante illo adprehenderunt manum eius et manum uxoris ac duarum filiarum eius eo quod parceret Dominus illi</span></p>
<p id="genesis-19-17"><span class="verse-num">19:17</span> <span class="verse-body">et eduxerunt eum posueruntque extra civitatem ibi locutus est ad eum salva animam tuam noli respicere post tergum nec stes in omni circa regione sed in monte salvum te fac ne et tu simul pereas</span></p>
<p id="genesis-19-18"><span class="verse-num">19:18</span> <span class="verse-body">dixitque Loth ad eos quaeso Domine mi</span></p>
<p id="genesis-19-19"><span class="verse-num">19:19</span> <span class="verse-body">quia invenit servus tuus gratiam coram te et magnificasti misericordiam tuam quam fecisti mecum ut salvares animam meam nec possum in monte salvari ne forte adprehendat me malum et moriar</span></p>
<p id="genesis-19-20"><span class="verse-num">19:20</span> <span class="verse-body">est civitas haec iuxta ad quam possum fugere parva et salvabor in ea numquid non modica est et vivet anima mea</span></p>
<p id="genesis-19-21"><span class="verse-num">19:21</span> <span class="verse-body">dixitque ad eum ecce etiam in hoc suscepi preces tuas ut non subvertam urbem pro qua locutus es</span></p>
<p id="genesis-19-22"><span class="verse-num">19:22</span> <span class="verse-body">festina et salvare ibi quia non potero facere quicquam donec ingrediaris illuc idcirco vocatum est nomen urbis illius Segor</span></p>
<p id="genesis-19-23"><span class="verse-num">19:23</span> <span class="verse-body">sol egressus est super terram et Loth ingressus est in Segor</span></p>
<p id="genesis-19-24"><span class="verse-num">19:24</span> <span class="verse-body">igitur Dominus pluit super Sodomam et Gomorram sulphur et ignem a Domino de caelo</span></p>
<p id="genesis-19-25"><span class="verse-num">19:25</span> <span class="verse-body">et subvertit civitates has et omnem circa regionem universos habitatores urbium et cuncta terrae virentia</span></p>
<p id="genesis-19-26"><span class="verse-num">19:26</span> <span class="verse-body">respiciensque uxor eius post se versa est in statuam salis</span></p>
<p id="genesis-19-27"><span class="verse-num">19:27</span> <span class="verse-body">Abraham autem consurgens mane ubi steterat prius cum Domino</span></p>
<p id="genesis-19-28"><span class="verse-num">19:28</span> <span class="verse-body">intuitus est Sodomam et Gomorram et universam terram regionis illius viditque ascendentem favillam de terra quasi fornacis fumum</span></p>
<p id="genesis-19-29"><span class="verse-num">19:29</span> <span class="verse-body">cum enim subverteret Deus civitates regionis illius recordatus est Abrahae et liberavit Loth de subversione urbium in quibus habitaverat</span></p>
<p id="genesis-19-30"><span class="verse-num">19:30</span> <span class="verse-body">ascenditque Loth de Segor et mansit in monte duae quoque filiae eius cum eo timuerat enim manere in Segor et mansit in spelunca ipse et duae filiae eius</span></p>
<p id="genesis-19-31"><span class="verse-num">19:31</span> <span class="verse-body">dixitque maior ad minorem pater noster senex est et nullus virorum remansit in terra qui possit ingredi ad nos iuxta morem universae terrae</span></p>
<p id="genesis-19-32"><span class="verse-num">19:32</span> <span class="verse-body">veni inebriemus eum vino dormiamusque cum eo ut servare possimus ex patre nostro semen</span></p>
<p id="genesis-19-33"><span class="verse-num">19:33</span> <span class="verse-body">dederunt itaque patri suo bibere vinum nocte illa et ingressa est maior dormivitque cum patre at ille non sensit nec quando accubuit filia nec quando surrexit</span></p>
<p id="genesis-19-34"><span class="verse-num">19:34</span> <span class="verse-body">altera quoque die dixit maior ad minorem ecce dormivi heri cum patre meo demus ei bibere vinum etiam hac nocte et dormies cum eo ut salvemus semen de patre nostro</span></p>
<p id="genesis-19-35"><span class="verse-num">19:35</span> <span class="verse-body">dederunt et illa nocte patri vinum ingressaque minor filia dormivit cum eo et nec tunc quidem sensit quando concubuerit vel quando illa surrexerit</span></p>
<p id="genesis-19-36"><span class="verse-num">19:36</span> <span class="verse-body">conceperunt ergo duae filiae Loth de patre suo</span></p>
<p id="genesis-19-37"><span class="verse-num">19:37</span> <span class="verse-body">peperitque maior filium et vocavit nomen eius Moab ipse est pater Moabitarum usque in praesentem diem</span></p>
<p id="genesis-19-38"><span class="verse-num">19:38</span> <span class="verse-body">minor quoque peperit filium et vocavit nomen eius Ammon id est filius populi mei ipse est pater Ammanitarum usque hodie __________________________________________________________________</span></p>
<h2 id="genesis-ch-20">Chapter 20</h2>
<p class="verses"><a href="#genesis-20-1">1</a> <a href="#genesis-20-2">2</a> <a href="#genesis-20-3">3</a> <a href="#genesis-20-4">4</a> <a href="#genesis-20-5">5</a> <a href="#genesis-20-6">6</a> <a href="#genesis-20-7">7</a> <a href="#genesis-20-8">8</a> <a href="#genesis-20-9">9</a> <a href="#genesis-20-10">10</a> <a href="#genesis-20-11">11</a> <a href="#genesis-20-12">12</a> <a href="#genesis-20-13">13</a> <a href="#genesis-20-14">14</a> <a href="#genesis-20-15">15</a> <a href="#genesis-20-16">16</a> <a href="#genesis-20-17">17</a> <a href="#genesis-20-18">18</a></p>
<p id="genesis-20-1"><span class="verse-num">20:1</span> <span class="verse-body">profectus inde Abraham in terram australem habitavit inter Cades et Sur et peregrinatus est in Geraris</span></p>
<p id="genesis-20-2"><span class="verse-num">20:2</span> <span class="verse-body">dixitque de Sarra uxore sua soror mea est misit ergo Abimelech rex Gerarae et tulit eam</span></p>
<p id="genesis-20-3"><span class="verse-num">20:3</span> <span class="verse-body">venit autem Deus ad Abimelech per somnium noctis et ait ei en morieris propter mulierem quam tulisti habet enim virum</span></p>
<p id="genesis-20-4"><span class="verse-num">20:4</span> <span class="verse-body">Abimelech vero non tetigerat eam et ait Domine num gentem ignorantem et iustam interficies</span></p>
<p id="genesis-20-5"><span class="verse-num">20:5</span> <span class="verse-body">nonne ipse dixit mihi soror mea est et ipsa ait frater meus est in simplicitate cordis mei et munditia manuum mearum feci hoc</span></p>
<p id="genesis-20-6"><span class="verse-num">20:6</span> <span class="verse-body">dixitque ad eum Deus et ego scio quod simplici corde feceris et ideo custodivi te ne peccares in me et non dimisi ut tangeres eam</span></p>
<p id="genesis-20-7"><span class="verse-num">20:7</span> <span class="verse-body">nunc igitur redde uxorem viro suo quia propheta est et orabit pro te et vives si autem nolueris reddere scito quod morte morieris tu et omnia quae tua sunt</span></p>
<p id="genesis-20-8"><span class="verse-num">20:8</span> <span class="verse-body">statimque de nocte consurgens Abimelech vocavit omnes servos suos et locutus est universa verba haec in auribus eorum timueruntque omnes viri valde</span></p>
<p id="genesis-20-9"><span class="verse-num">20:9</span> <span class="verse-body">vocavit autem Abimelech etiam Abraham et dixit ei quid fecisti nobis quid peccavimus in te quia induxisti super me et super regnum meum peccatum grande quae non debuisti facere fecisti nobis</span></p>
<p id="genesis-20-10"><span class="verse-num">20:10</span> <span class="verse-body">rursusque expostulans ait quid vidisti ut hoc faceres</span></p>
<p id="genesis-20-11"><span class="verse-num">20:11</span> <span class="verse-body">respondit Abraham cogitavi mecum dicens forsitan non est timor Dei in loco isto et interficient me propter uxorem meam</span></p>
<p id="genesis-20-12"><span class="verse-num">20:12</span> <span class="verse-body">alias autem et vere soror mea est filia patris mei et non filia matris meae et duxi eam uxorem</span></p>
<p id="genesis-20-13"><span class="verse-num">20:13</span> <span class="verse-body">postquam autem eduxit me Deus de domo patris mei dixi ad eam hanc misericordiam facies mecum in omni loco ad quem ingrediemur dices quod frater tuus sim</span></p>
<p id="genesis-20-14"><span class="verse-num">20:14</span> <span class="verse-body">tulit igitur Abimelech oves et boves et servos et ancillas et dedit Abraham reddiditque illi Sarram uxorem suam</span></p>
<p id="genesis-20-15"><span class="verse-num">20:15</span> <span class="verse-body">et ait terra coram vobis est ubicumque tibi placuerit habita</span></p>
<p id="genesis-20-16"><span class="verse-num">20:16</span> <span class="verse-body">Sarrae autem dixit ecce mille argenteos dedi fratri tuo hoc erit tibi in velamen oculorum ad omnes qui tecum sunt et quocumque perrexeris mementoque te deprehensam</span></p>
<p id="genesis-20-17"><span class="verse-num">20:17</span> <span class="verse-body">orante autem Abraham sanavit Deus Abimelech et uxorem ancillasque eius et pepererunt</span></p>
<p id="genesis-20-18"><span class="verse-num">20:18</span> <span class="verse-body">concluserat enim Deus omnem vulvam domus Abimelech propter Sarram uxorem Abraham __________________________________________________________________</span></p>
<h2 id="genesis-ch-21">Chapter 21</h2>
<p class="verses"><a href="#genesis-21-1">1</a> <a href="#genesis-21-2">2</a> <a href="#genesis-21-3">3</a> <a href="#genesis-21-4">4</a> <a href="#genesis-21-5">5</a> <a href="#genesis-21-6">6</a> <a href="#genesis-21-7">7</a> <a href="#genesis-21-8">8</a> <a href="#genesis-21-9">9</a> <a href="#genesis-21-10">10</a> <a href="#genesis-21-11">11</a> <a href="#genesis-21-12">12</a> <a href="#genesis-21-13">13</a> <a href="#genesis-21-14">14</a> <a href="#genesis-21-15">15</a> <a href="#genesis-21-16">16</a> <a href="#genesis-21-17">17</a> <a href="#genesis-21-18">18</a> <a href="#genesis-21-19">19</a> <a href="#genesis-21-20">20</a> <a href="#genesis-21-21">21</a> <a href="#genesis-21-22">22</a> <a href="#genesis-21-23">23</a> <a href="#genesis-21-24">24</a> <a href="#genesis-21-25">25</a> <a href="#genesis-21-26">26</a> <a href="#genesis-21-27">27</a> <a href="#genesis-21-28">28</a> <a href="#genesis-21-29">29</a> <a href="#genesis-21-30">30</a> <a href="#genesis-21-31">31</a> <a href="#genesis-21-32">32</a> <a href="#genesis-21-33">33</a> <a href="#genesis-21-34">34</a></p>
<p id="genesis-21-1"><span class="verse-num">21:1</span> <span class="verse-body">visitavit autem Dominus Sarram sicut promiserat et implevit quae locutus est</span></p>
<p id="genesis-21-2"><span class="verse-num">21:2</span> <span class="verse-body">concepitque et peperit filium in senectute sua tempore quo praedixerat ei Deus</span></p>
<p id="genesis-21-3"><span class="verse-num">21:3</span> <span class="verse-body">vocavitque Abraham nomen filii sui quem genuit ei Sarra Isaac</span></p>
<p id="genesis-21-4"><span class="verse-num">21:4</span> <span class="verse-body">et circumcidit eum octavo die sicut praeceperat ei Deus</span></p>
<p id="genesis-21-5"><span class="verse-num">21:5</span> <span class="verse-body">cum centum esset annorum hac quippe aetate patris natus est Isaac</span></p>
<p id="genesis-21-6"><span class="verse-num">21:6</span> <span class="verse-body">dixitque Sarra risum fecit mihi Deus quicumque audierit conridebit mihi</span></p>
<p id="genesis-21-7"><span class="verse-num">21:7</span> <span class="verse-body">rursumque ait quis auditurum crederet Abraham quod Sarra lactaret filium quem peperit ei iam seni</span></p>
<p id="genesis-21-8"><span class="verse-num">21:8</span> <span class="verse-body">crevit igitur puer et ablactatus est fecitque Abraham grande convivium in die ablactationis eius</span></p>
<p id="genesis-21-9"><span class="verse-num">21:9</span> <span class="verse-body">cumque vidisset Sarra filium Agar Aegyptiae ludentem dixit ad Abraham</span></p>
<p id="genesis-21-10"><span class="verse-num">21:10</span> <span class="verse-body">eice ancillam hanc et filium eius non enim erit heres filius ancillae cum filio meo Isaac</span></p>
<p id="genesis-21-11"><span class="verse-num">21:11</span> <span class="verse-body">dure accepit hoc Abraham pro filio suo</span></p>
<p id="genesis-21-12"><span class="verse-num">21:12</span> <span class="verse-body">cui dixit Deus non tibi videatur asperum super puero et super ancilla tua omnia quae dixerit tibi Sarra audi vocem eius quia in Isaac vocabitur tibi semen</span></p>
<p id="genesis-21-13"><span class="verse-num">21:13</span> <span class="verse-body">sed et filium ancillae faciam in gentem magnam quia semen tuum est</span></p>
<p id="genesis-21-14"><span class="verse-num">21:14</span> <span class="verse-body">surrexit itaque Abraham mane et tollens panem et utrem aquae inposuit scapulae eius tradiditque puerum et dimisit eam quae cum abisset errabat in solitudine Bersabee</span></p>
<p id="genesis-21-15"><span class="verse-num">21:15</span> <span class="verse-body">cumque consumpta esset aqua in utre abiecit puerum subter unam arborum quae ibi erant</span></p>
<p id="genesis-21-16"><span class="verse-num">21:16</span> <span class="verse-body">et abiit seditque e regione procul quantum potest arcus iacere dixit enim non videbo morientem puerum et sedens contra levavit vocem suam et flevit</span></p>
<p id="genesis-21-17"><span class="verse-num">21:17</span> <span class="verse-body">exaudivit autem Deus vocem pueri vocavitque angelus Domini Agar de caelo dicens quid agis Agar noli timere exaudivit enim Deus vocem pueri de loco in quo est</span></p>
<p id="genesis-21-18"><span class="verse-num">21:18</span> <span class="verse-body">surge tolle puerum et tene manum illius quia in gentem magnam faciam eum</span></p>
<p id="genesis-21-19"><span class="verse-num">21:19</span> <span class="verse-body">aperuitque oculos eius Deus quae videns puteum aquae abiit et implevit utrem deditque puero bibere</span></p>
<p id="genesis-21-20"><span class="verse-num">21:20</span> <span class="verse-body">et fuit cum eo qui crevit et moratus est in solitudine et factus est iuvenis sagittarius</span></p>
<p id="genesis-21-21"><span class="verse-num">21:21</span> <span class="verse-body">habitavitque in deserto Pharan et accepit illi mater sua uxorem de terra Aegypti</span></p>
<p id="genesis-21-22"><span class="verse-num">21:22</span> <span class="verse-body">eodem tempore dixit Abimelech et Fichol princeps exercitus eius ad Abraham Deus tecum est in universis quae agis</span></p>
<p id="genesis-21-23"><span class="verse-num">21:23</span> <span class="verse-body">iura ergo per Dominum ne noceas mihi et posteris meis stirpique meae sed iuxta misericordiam quam feci tibi facies mihi et terrae in qua versatus es advena</span></p>
<p id="genesis-21-24"><span class="verse-num">21:24</span> <span class="verse-body">dixitque Abraham ego iurabo</span></p>
<p id="genesis-21-25"><span class="verse-num">21:25</span> <span class="verse-body">et increpavit Abimelech propter puteum aquae quem vi abstulerant servi illius</span></p>
<p id="genesis-21-26"><span class="verse-num">21:26</span> <span class="verse-body">respondit Abimelech nescivi quis fecerit hanc rem sed et tu non indicasti mihi et ego non audivi praeter hodie</span></p>
<p id="genesis-21-27"><span class="verse-num">21:27</span> <span class="verse-body">tulit itaque Abraham oves et boves et dedit Abimelech percusseruntque ambo foedus</span></p>
<p id="genesis-21-28"><span class="verse-num">21:28</span> <span class="verse-body">et statuit Abraham septem agnas gregis seorsum</span></p>
<p id="genesis-21-29"><span class="verse-num">21:29</span> <span class="verse-body">cui dixit Abimelech quid sibi volunt septem agnae istae quas stare fecisti seorsum</span></p>
<p id="genesis-21-30"><span class="verse-num">21:30</span> <span class="verse-body">at ille septem inquit agnas accipies de manu mea ut sint in testimonium mihi quoniam ego fodi puteum istum</span></p>
<p id="genesis-21-31"><span class="verse-num">21:31</span> <span class="verse-body">idcirco vocatus est locus ille Bersabee quia ibi uterque iuraverunt</span></p>
<p id="genesis-21-32"><span class="verse-num">21:32</span> <span class="verse-body">et inierunt foedus pro puteo Iuramenti</span></p>
<p id="genesis-21-33"><span class="verse-num">21:33</span> <span class="verse-body">surrexit autem Abimelech et Fichol princeps militiae eius reversique sunt in terram Palestinorum Abraham vero plantavit nemus in Bersabee et invocavit ibi nomen Domini Dei aeterni</span></p>
<p id="genesis-21-34"><span class="verse-num">21:34</span> <span class="verse-body">et fuit colonus terrae Philisthinorum diebus multis __________________________________________________________________</span></p>
<h2 id="genesis-ch-22">Chapter 22</h2>
<p class="verses"><a href="#genesis-22-1">1</a> <a href="#genesis-22-2">2</a> <a href="#genesis-22-3">3</a> <a href="#genesis-22-4">4</a> <a href="#genesis-22-5">5</a> <a href="#genesis-22-6">6</a> <a href="#genesis-22-7">7</a> <a href="#genesis-22-8">8</a> <a href="#genesis-22-9">9</a> <a href="#genesis-22-10">10</a> <a href="#genesis-22-11">11</a> <a href="#genesis-22-12">12</a> <a href="#genesis-22-13">13</a> <a href="#genesis-22-14">14</a> <a href="#genesis-22-15">15</a> <a href="#genesis-22-16">16</a> <a href="#genesis-22-17">17</a> <a href="#genesis-22-18">18</a> <a href="#genesis-22-19">19</a> <a href="#genesis-22-20">20</a> <a href="#genesis-22-21">21</a> <a href="#genesis-22-22">22</a> <a href="#genesis-22-23">23</a> <a href="#genesis-22-24">24</a></p>
<p id="genesis-22-1"><span class="verse-num">22:1</span> <span class="verse-body">quae postquam gesta sunt temptavit Deus Abraham et dixit ad eum Abraham ille respondit adsum</span></p>
<p id="genesis-22-2"><span class="verse-num">22:2</span> <span class="verse-body">ait ei tolle filium tuum unigenitum quem diligis Isaac et vade in terram Visionis atque offer eum ibi holocaustum super unum montium quem monstravero tibi</span></p>
<p id="genesis-22-3"><span class="verse-num">22:3</span> <span class="verse-body">igitur Abraham de nocte consurgens stravit asinum suum ducens secum duos iuvenes et Isaac filium suum cumque concidisset ligna in holocaustum abiit ad locum quem praeceperat ei Deus</span></p>
<p id="genesis-22-4"><span class="verse-num">22:4</span> <span class="verse-body">die autem tertio elevatis oculis vidit locum procul</span></p>
<p id="genesis-22-5"><span class="verse-num">22:5</span> <span class="verse-body">dixitque ad pueros suos expectate hic cum asino ego et puer illuc usque properantes postquam adoraverimus revertemur ad vos</span></p>
<p id="genesis-22-6"><span class="verse-num">22:6</span> <span class="verse-body">tulit quoque ligna holocausti et inposuit super Isaac filium suum ipse vero portabat in manibus ignem et gladium cumque duo pergerent simul</span></p>
<p id="genesis-22-7"><span class="verse-num">22:7</span> <span class="verse-body">dixit Isaac patri suo pater mi at ille respondit quid vis fili ecce inquit ignis et ligna ubi est victima holocausti</span></p>
<p id="genesis-22-8"><span class="verse-num">22:8</span> <span class="verse-body">dixit Abraham Deus providebit sibi victimam holocausti fili mi pergebant ergo pariter</span></p>
<p id="genesis-22-9"><span class="verse-num">22:9</span> <span class="verse-body">veneruntque ad locum quem ostenderat ei Deus in quo aedificavit altare et desuper ligna conposuit cumque conligasset Isaac filium suum posuit eum in altari super struem lignorum</span></p>
<p id="genesis-22-10"><span class="verse-num">22:10</span> <span class="verse-body">extenditque manum et arripuit gladium ut immolaret filium</span></p>
<p id="genesis-22-11"><span class="verse-num">22:11</span> <span class="verse-body">et ecce angelus Domini de caelo clamavit dicens Abraham Abraham qui respondit adsum</span></p>
<p id="genesis-22-12"><span class="verse-num">22:12</span> <span class="verse-body">dixitque ei non extendas manum tuam super puerum neque facias illi quicquam nunc cognovi quod timeas Dominum et non peperceris filio tuo unigenito propter me</span></p>
<p id="genesis-22-13"><span class="verse-num">22:13</span> <span class="verse-body">levavit Abraham oculos viditque post tergum arietem inter vepres herentem cornibus quem adsumens obtulit holocaustum pro filio</span></p>
<p id="genesis-22-14"><span class="verse-num">22:14</span> <span class="verse-body">appellavitque nomen loci illius Dominus videt unde usque hodie dicitur in monte Dominus videbit</span></p>
<p id="genesis-22-15"><span class="verse-num">22:15</span> <span class="verse-body">vocavit autem angelus Domini Abraham secundo de caelo dicens</span></p>
<p id="genesis-22-16"><span class="verse-num">22:16</span> <span class="verse-body">per memet ipsum iuravi dicit Dominus quia fecisti rem hanc et non pepercisti filio tuo unigenito</span></p>
<p id="genesis-22-17"><span class="verse-num">22:17</span> <span class="verse-body">benedicam tibi et multiplicabo semen tuum sicut stellas caeli et velut harenam quae est in litore maris possidebit semen tuum portas inimicorum suorum</span></p>
<p id="genesis-22-18"><span class="verse-num">22:18</span> <span class="verse-body">et benedicentur in semine tuo omnes gentes terrae quia oboedisti voci meae</span></p>
<p id="genesis-22-19"><span class="verse-num">22:19</span> <span class="verse-body">reversus est Abraham ad pueros suos abieruntque Bersabee simul et habitavit ibi</span></p>
<p id="genesis-22-20"><span class="verse-num">22:20</span> <span class="verse-body">his itaque gestis nuntiatum est Abraham quod Melcha quoque genuisset filios Nahor fratri suo</span></p>
<p id="genesis-22-21"><span class="verse-num">22:21</span> <span class="verse-body">Hus primogenitum et Buz fratrem eius Camuhel patrem Syrorum</span></p>
<p id="genesis-22-22"><span class="verse-num">22:22</span> <span class="verse-body">et Chased et Azau Pheldas quoque et Iedlaph</span></p>
<p id="genesis-22-23"><span class="verse-num">22:23</span> <span class="verse-body">ac Bathuel de quo nata est Rebecca octo istos genuit Melcha Nahor fratri Abraham</span></p>
<p id="genesis-22-24"><span class="verse-num">22:24</span> <span class="verse-body">concubina vero illius nomine Roma peperit Tabee et Gaom et Thaas et Maacha __________________________________________________________________</span></p>
<h2 id="genesis-ch-23">Chapter 23</h2>
<p class="verses"><a href="#genesis-23-1">1</a> <a href="#genesis-23-2">2</a> <a href="#genesis-23-3">3</a> <a href="#genesis-23-4">4</a> <a href="#genesis-23-5">5</a> <a href="#genesis-23-6">6</a> <a href="#genesis-23-7">7</a> <a href="#genesis-23-8">8</a> <a href="#genesis-23-9">9</a> <a href="#genesis-23-10">10</a> <a href="#genesis-23-11">11</a> <a href="#genesis-23-12">12</a> <a href="#genesis-23-13">13</a> <a href="#genesis-23-14">14</a> <a href="#genesis-23-15">15</a> <a href="#genesis-23-16">16</a> <a href="#genesis-23-17">17</a> <a href="#genesis-23-18">18</a> <a href="#genesis-23-19">19</a> <a href="#genesis-23-20">20</a></p>
<p id="genesis-23-1"><span class="verse-num">23:1</span> <span class="verse-body">vixit autem Sarra centum viginti septem annis</span></p>
<p id="genesis-23-2"><span class="verse-num">23:2</span> <span class="verse-body">et mortua est in civitate Arbee quae est Hebron in terra Chanaan venitque Abraham ut plangeret et fleret eam</span></p>
<p id="genesis-23-3"><span class="verse-num">23:3</span> <span class="verse-body">cumque surrexisset ab officio funeris locutus est ad filios Heth dicens</span></p>
<p id="genesis-23-4"><span class="verse-num">23:4</span> <span class="verse-body">advena sum et peregrinus apud vos date mihi ius sepulchri vobiscum ut sepeliam mortuum meum</span></p>
<p id="genesis-23-5"><span class="verse-num">23:5</span> <span class="verse-body">responderuntque filii Heth</span></p>
<p id="genesis-23-6"><span class="verse-num">23:6</span> <span class="verse-body">audi nos domine princeps Dei es apud nos in electis sepulchris nostris sepeli mortuum tuum nullusque prohibere te poterit quin in monumento eius sepelias mortuum tuum</span></p>
<p id="genesis-23-7"><span class="verse-num">23:7</span> <span class="verse-body">surrexit Abraham et adoravit populum terrae filios videlicet Heth</span></p>
<p id="genesis-23-8"><span class="verse-num">23:8</span> <span class="verse-body">dixitque ad eos si placet animae vestrae ut sepeliam mortuum meum audite me et intercedite apud Ephron filium Soor</span></p>
<p id="genesis-23-9"><span class="verse-num">23:9</span> <span class="verse-body">ut det mihi speluncam duplicem quam habet in extrema parte agri sui pecunia digna tradat mihi eam coram vobis in possessionem sepulchri</span></p>
<p id="genesis-23-10"><span class="verse-num">23:10</span> <span class="verse-body">habitabat autem Ephron in medio filiorum Heth responditque ad Abraham cunctis audientibus qui ingrediebantur portam civitatis illius dicens</span></p>
<p id="genesis-23-11"><span class="verse-num">23:11</span> <span class="verse-body">nequaquam ita fiat domine mi sed magis ausculta quod loquor agrum trado tibi et speluncam quae in eo est praesentibus filiis populi mei sepeli mortuum tuum</span></p>
<p id="genesis-23-12"><span class="verse-num">23:12</span> <span class="verse-body">adoravit Abraham coram populo terrae</span></p>
<p id="genesis-23-13"><span class="verse-num">23:13</span> <span class="verse-body">et locutus est ad Ephron circumstante plebe quaeso ut audias me dabo pecuniam pro agro suscipe eam et sic sepeliam mortuum meum in eo</span></p>
<p id="genesis-23-14"><span class="verse-num">23:14</span> <span class="verse-body">respondit Ephron</span></p>
<p id="genesis-23-15"><span class="verse-num">23:15</span> <span class="verse-body">domine mi audi terram quam postulas quadringentis argenti siclis valet istud est pretium inter me et te sed quantum est hoc sepeli mortuum tuum</span></p>
<p id="genesis-23-16"><span class="verse-num">23:16</span> <span class="verse-body">quod cum audisset Abraham adpendit pecuniam quam Ephron postulaverat audientibus filiis Heth quadringentos siclos argenti et probati monetae publicae</span></p>
<p id="genesis-23-17"><span class="verse-num">23:17</span> <span class="verse-body">confirmatusque est ager quondam Ephronis in quo erat spelunca duplex respiciens Mambre tam ipse quam spelunca et omnes arbores eius in cunctis terminis per circuitum</span></p>
<p id="genesis-23-18"><span class="verse-num">23:18</span> <span class="verse-body">Abrahae in possessionem videntibus filiis Heth et cunctis qui intrabant portam civitatis illius</span></p>
<p id="genesis-23-19"><span class="verse-num">23:19</span> <span class="verse-body">atque ita sepelivit Abraham Sarram uxorem suam in spelunca agri duplici qui respiciebat Mambre haec est Hebron in terra Chanaan</span></p>
<p id="genesis-23-20"><span class="verse-num">23:20</span> <span class="verse-body">et confirmatus est ager et antrum quod erat in eo Abrahae in possessionem monumenti a filiis Heth __________________________________________________________________</span></p>
<h2 id="genesis-ch-24">Chapter 24</h2>
<p class="verses"><a href="#genesis-24-1">1</a> <a href="#genesis-24-2">2</a> <a href="#genesis-24-3">3</a> <a href="#genesis-24-4">4</a> <a href="#genesis-24-5">5</a> <a href="#genesis-24-6">6</a> <a href="#genesis-24-7">7</a> <a href="#genesis-24-8">8</a> <a href="#genesis-24-9">9</a> <a href="#genesis-24-10">10</a> <a href="#genesis-24-11">11</a> <a href="#genesis-24-12">12</a> <a href="#genesis-24-13">13</a> <a href="#genesis-24-14">14</a> <a href="#genesis-24-15">15</a> <a href="#genesis-24-16">16</a> <a href="#genesis-24-17">17</a> <a href="#genesis-24-18">18</a> <a href="#genesis-24-19">19</a> <a href="#genesis-24-20">20</a> <a href="#genesis-24-21">21</a> <a href="#genesis-24-22">22</a> <a href="#genesis-24-23">23</a> <a href="#genesis-24-24">24</a> <a href="#genesis-24-25">25</a> <a href="#genesis-24-26">26</a> <a href="#genesis-24-27">27</a> <a href="#genesis-24-28">28</a> <a href="#genesis-24-29">29</a> <a href="#genesis-24-30">30</a> <a href="#genesis-24-31">31</a> <a href="#genesis-24-32">32</a> <a href="#genesis-24-33">33</a> <a href="#genesis-24-34">34</a> <a href="#genesis-24-35">35</a> <a href="#genesis-24-36">36</a> <a href="#genesis-24-37">37</a> <a href="#genesis-24-38">38</a> <a href="#genesis-24-39">39</a> <a href="#genesis-24-40">40</a> <a href="#genesis-24-41">41</a> <a href="#genesis-24-42">42</a> <a href="#genesis-24-43">43</a> <a href="#genesis-24-44">44</a> <a href="#genesis-24-45">45</a> <a href="#genesis-24-46">46</a> <a href="#genesis-24-47">47</a> <a href="#genesis-24-48">48</a> <a href="#genesis-24-49">49</a> <a href="#genesis-24-50">50</a> <a href="#genesis-24-51">51</a> <a href="#genesis-24-52">52</a> <a href="#genesis-24-53">53</a> <a href="#genesis-24-54">54</a> <a href="#genesis-24-55">55</a> <a href="#genesis-24-56">56</a> <a href="#genesis-24-57">57</a> <a href="#genesis-24-58">58</a> <a href="#genesis-24-59">59</a> <a href="#genesis-24-60">60</a> <a href="#genesis-24-61">61</a> <a href="#genesis-24-62">62</a> <a href="#genesis-24-63">63</a> <a href="#genesis-24-64">64</a> <a href="#genesis-24-65">65</a> <a href="#genesis-24-66">66</a> <a href="#genesis-24-67">67</a></p>
<p id="genesis-24-1"><span class="verse-num">24:1</span> <span class="verse-body">erat autem Abraham senex dierumque multorum et Dominus in cunctis benedixerat ei</span></p>
<p id="genesis-24-2"><span class="verse-num">24:2</span> <span class="verse-body">dixitque ad servum seniorem domus suae qui praeerat omnibus quae habebat pone manum tuam subter femur meum</span></p>
<p id="genesis-24-3"><span class="verse-num">24:3</span> <span class="verse-body">ut adiurem te per Dominum Deum caeli et terrae ut non accipias uxorem filio meo de filiabus Chananeorum inter quos habito</span></p>
<p id="genesis-24-4"><span class="verse-num">24:4</span> <span class="verse-body">sed ad terram et ad cognationem meam proficiscaris et inde accipias uxorem filio meo Isaac</span></p>
<p id="genesis-24-5"><span class="verse-num">24:5</span> <span class="verse-body">respondit servus si noluerit mulier venire mecum in terram hanc num reducere debeo filium tuum ad locum de quo egressus es</span></p>
<p id="genesis-24-6"><span class="verse-num">24:6</span> <span class="verse-body">dixit Abraham cave nequando reducas illuc filium meum</span></p>
<p id="genesis-24-7"><span class="verse-num">24:7</span> <span class="verse-body">Dominus Deus caeli qui tulit me de domo patris mei et de terra nativitatis meae qui locutus est mihi et iuravit dicens semini tuo dabo terram hanc ipse mittet angelum suum coram te et accipies inde uxorem filio meo</span></p>
<p id="genesis-24-8"><span class="verse-num">24:8</span> <span class="verse-body">sin autem noluerit mulier sequi te non teneberis iuramento filium tantum meum ne reducas illuc</span></p>
<p id="genesis-24-9"><span class="verse-num">24:9</span> <span class="verse-body">posuit ergo servus manum sub femore Abraham domini sui et iuravit illi super sermone hoc</span></p>
<p id="genesis-24-10"><span class="verse-num">24:10</span> <span class="verse-body">tulitque decem camelos de grege domini sui et abiit ex omnibus bonis eius portans secum profectusque perrexit Mesopotamiam ad urbem Nahor</span></p>
<p id="genesis-24-11"><span class="verse-num">24:11</span> <span class="verse-body">cumque camelos fecisset accumbere extra oppidum iuxta puteum aquae vespere eo tempore quo solent mulieres egredi ad hauriendam aquam dixit</span></p>
<p id="genesis-24-12"><span class="verse-num">24:12</span> <span class="verse-body">Domine Deus domini mei Abraham occurre obsecro hodie mihi et fac misericordiam cum domino meo Abraham</span></p>
<p id="genesis-24-13"><span class="verse-num">24:13</span> <span class="verse-body">ecce ego sto propter fontem aquae et filiae habitatorum huius civitatis egredientur ad hauriendam aquam</span></p>
<p id="genesis-24-14"><span class="verse-num">24:14</span> <span class="verse-body">igitur puella cui ego dixero inclina hydriam tuam ut bibam et illa responderit bibe quin et camelis tuis dabo potum ipsa est quam praeparasti servo tuo Isaac et per hoc intellegam quod feceris misericordiam cum domino meo</span></p>
<p id="genesis-24-15"><span class="verse-num">24:15</span> <span class="verse-body">necdum intra se verba conpleverat et ecce Rebecca egrediebatur filia Bathuel filii Melchae uxoris Nahor fratris Abraham habens hydriam in scapula</span></p>
<p id="genesis-24-16"><span class="verse-num">24:16</span> <span class="verse-body">puella decora nimis virgoque pulcherrima et incognita viro descenderat autem ad fontem et impleverat hydriam ac revertebatur</span></p>
<p id="genesis-24-17"><span class="verse-num">24:17</span> <span class="verse-body">occurritque ei servus et ait pauxillum mihi ad sorbendum praebe aquae de hydria tua</span></p>
<p id="genesis-24-18"><span class="verse-num">24:18</span> <span class="verse-body">quae respondit bibe domine mi celeriterque deposuit hydriam super ulnam suam et dedit ei potum</span></p>
<p id="genesis-24-19"><span class="verse-num">24:19</span> <span class="verse-body">cumque ille bibisset adiecit quin et camelis tuis hauriam aquam donec cuncti bibant</span></p>
<p id="genesis-24-20"><span class="verse-num">24:20</span> <span class="verse-body">effundensque hydriam in canalibus recurrit ad puteum ut hauriret aquam et haustam omnibus camelis dedit</span></p>
<p id="genesis-24-21"><span class="verse-num">24:21</span> <span class="verse-body">ille autem contemplabatur eam tacitus scire volens utrum prosperum fecisset iter suum Dominus an non</span></p>
<p id="genesis-24-22"><span class="verse-num">24:22</span> <span class="verse-body">postquam ergo biberunt cameli protulit vir inaures aureas adpendentes siclos duos et armillas totidem pondo siclorum decem</span></p>
<p id="genesis-24-23"><span class="verse-num">24:23</span> <span class="verse-body">dixitque ad eam cuius es filia indica mihi est in domo patris tui locus ad manendum</span></p>
<p id="genesis-24-24"><span class="verse-num">24:24</span> <span class="verse-body">quae respondit filia Bathuelis sum filii Melchae quem peperit Nahor</span></p>
<p id="genesis-24-25"><span class="verse-num">24:25</span> <span class="verse-body">et addidit dicens palearum quoque et faeni plurimum est apud nos et locus spatiosus ad manendum</span></p>
<p id="genesis-24-26"><span class="verse-num">24:26</span> <span class="verse-body">inclinavit se homo et adoravit Dominum</span></p>
<p id="genesis-24-27"><span class="verse-num">24:27</span> <span class="verse-body">dicens benedictus Dominus Deus domini mei Abraham qui non abstulit misericordiam et veritatem suam a domino meo et recto me itinere perduxit in domum fratris domini mei</span></p>
<p id="genesis-24-28"><span class="verse-num">24:28</span> <span class="verse-body">cucurrit itaque puella et nuntiavit in domum matris suae omnia quae audierat</span></p>
<p id="genesis-24-29"><span class="verse-num">24:29</span> <span class="verse-body">habebat autem Rebecca fratrem nomine Laban qui festinus egressus est ad hominem ubi erat fons</span></p>
<p id="genesis-24-30"><span class="verse-num">24:30</span> <span class="verse-body">cumque vidisset inaures et armillas in manibus sororis suae et audisset cuncta verba referentis haec locutus est mihi homo venit ad virum qui stabat iuxta camelos et propter fontem aquae</span></p>
<p id="genesis-24-31"><span class="verse-num">24:31</span> <span class="verse-body">dixitque ad eum ingredere benedicte Domini cur foris stas praeparavi domum et locum camelis</span></p>
<p id="genesis-24-32"><span class="verse-num">24:32</span> <span class="verse-body">et introduxit eum hospitium ac destravit camelos deditque paleas et faenum et aquam ad lavandos pedes camelorum et virorum qui venerant cum eo</span></p>
<p id="genesis-24-33"><span class="verse-num">24:33</span> <span class="verse-body">et adpositus est in conspectu eius panis qui ait non comedam donec loquar sermones meos respondit ei loquere</span></p>
<p id="genesis-24-34"><span class="verse-num">24:34</span> <span class="verse-body">at ille servus inquit Abraham sum</span></p>
<p id="genesis-24-35"><span class="verse-num">24:35</span> <span class="verse-body">et Dominus benedixit domino meo valde magnificatusque est et dedit ei oves et boves argentum et aurum servos et ancillas camelos et asinos</span></p>
<p id="genesis-24-36"><span class="verse-num">24:36</span> <span class="verse-body">et peperit Sarra uxor domini mei filium domino meo in senectute sua deditque illi omnia quae habuerat</span></p>
<p id="genesis-24-37"><span class="verse-num">24:37</span> <span class="verse-body">et adiuravit me dominus meus dicens non accipies uxorem filio meo de filiabus Chananeorum in quorum terra habito</span></p>
<p id="genesis-24-38"><span class="verse-num">24:38</span> <span class="verse-body">sed ad domum patris mei perges et de cognatione mea accipies uxorem filio meo</span></p>
<p id="genesis-24-39"><span class="verse-num">24:39</span> <span class="verse-body">ego vero respondi domino meo quid si noluerit venire mecum mulier</span></p>
<p id="genesis-24-40"><span class="verse-num">24:40</span> <span class="verse-body">Dominus ait in cuius conspectu ambulo mittet angelum suum tecum et diriget viam tuam accipiesque uxorem filio meo de cognatione mea et de domo patris mei</span></p>
<p id="genesis-24-41"><span class="verse-num">24:41</span> <span class="verse-body">innocens eris a maledictione mea cum veneris ad propinquos meos et non dederint tibi</span></p>
<p id="genesis-24-42"><span class="verse-num">24:42</span> <span class="verse-body">veni ergo hodie ad fontem et dixi Domine Deus domini mei Abraham si direxisti viam meam in qua nunc ambulo</span></p>
<p id="genesis-24-43"><span class="verse-num">24:43</span> <span class="verse-body">ecce sto iuxta fontem aquae et virgo quae egredietur ad hauriendam aquam audierit a me da mihi pauxillum aquae ad bibendum ex hydria tua</span></p>
<p id="genesis-24-44"><span class="verse-num">24:44</span> <span class="verse-body">et dixerit mihi et tu bibe et camelis tuis hauriam ipsa est mulier quam praeparavit Dominus filio domini mei</span></p>
<p id="genesis-24-45"><span class="verse-num">24:45</span> <span class="verse-body">dum haec mecum tacitus volverem apparuit Rebecca veniens cum hydria quam portabat in scapula descenditque ad fontem et hausit aquam et aio ad eam da mihi paululum bibere</span></p>
<p id="genesis-24-46"><span class="verse-num">24:46</span> <span class="verse-body">quae festina deposuit hydriam de umero et dixit mihi et tu bibe et camelis tuis potum tribuam bibi et adaquavit camelos</span></p>
<p id="genesis-24-47"><span class="verse-num">24:47</span> <span class="verse-body">interrogavique eam et dixi cuius es filia quae respondit filia Bathuelis sum filii Nahor quem peperit illi Melcha suspendi itaque inaures ad ornandam faciem eius et armillas posui in manibus</span></p>
<p id="genesis-24-48"><span class="verse-num">24:48</span> <span class="verse-body">pronusque adoravi Dominum benedicens Domino Deo domini mei Abraham qui perduxisset me recto itinere ut sumerem filiam fratris domini mei filio eius</span></p>
<p id="genesis-24-49"><span class="verse-num">24:49</span> <span class="verse-body">quam ob rem si facitis misericordiam et veritatem cum domino meo indicate mihi sin autem aliud placet et hoc dicite ut vadam ad dextram sive ad sinistram</span></p>
<p id="genesis-24-50"><span class="verse-num">24:50</span> <span class="verse-body">responderunt Laban et Bathuel a Domino egressus est sermo non possumus extra placitum eius quicquam aliud tecum loqui</span></p>
<p id="genesis-24-51"><span class="verse-num">24:51</span> <span class="verse-body">en Rebecca coram te est tolle eam et proficiscere et sit uxor filii domini tui sicut locutus est Dominus</span></p>
<p id="genesis-24-52"><span class="verse-num">24:52</span> <span class="verse-body">quod cum audisset puer Abraham adoravit in terra Dominum</span></p>
<p id="genesis-24-53"><span class="verse-num">24:53</span> <span class="verse-body">prolatisque vasis argenteis et aureis ac vestibus dedit ea Rebeccae pro munere fratribus quoque eius et matri dona obtulit</span></p>
<p id="genesis-24-54"><span class="verse-num">24:54</span> <span class="verse-body">initoque convivio vescentes pariter et bibentes manserunt ibi surgens autem mane locutus est puer dimittite me ut vadam ad dominum meum</span></p>
<p id="genesis-24-55"><span class="verse-num">24:55</span> <span class="verse-body">responderunt fratres eius et mater maneat puella saltem decem dies apud nos et postea proficiscetur</span></p>
<p id="genesis-24-56"><span class="verse-num">24:56</span> <span class="verse-body">nolite ait me retinere quia Dominus direxit viam meam dimittite me ut pergam ad dominum meum</span></p>
<p id="genesis-24-57"><span class="verse-num">24:57</span> <span class="verse-body">dixerunt vocemus puellam et quaeramus ipsius voluntatem</span></p>
<p id="genesis-24-58"><span class="verse-num">24:58</span> <span class="verse-body">cumque vocata venisset sciscitati sunt vis ire cum homine isto quae ait vadam</span></p>
<p id="genesis-24-59"><span class="verse-num">24:59</span> <span class="verse-body">dimiserunt ergo eam et nutricem illius servumque Abraham et comites eius</span></p>
<p id="genesis-24-60"><span class="verse-num">24:60</span> <span class="verse-body">inprecantes prospera sorori suae atque dicentes soror nostra es crescas in mille milia et possideat semen tuum portas inimicorum suorum</span></p>
<p id="genesis-24-61"><span class="verse-num">24:61</span> <span class="verse-body">igitur Rebecca et puellae illius ascensis camelis secutae sunt virum qui festinus revertebatur ad dominum suum</span></p>
<p id="genesis-24-62"><span class="verse-num">24:62</span> <span class="verse-body">eo tempore Isaac deambulabat per viam quae ducit ad puteum cuius nomen est Viventis et videntis habitabat enim in terra australi</span></p>
<p id="genesis-24-63"><span class="verse-num">24:63</span> <span class="verse-body">et egressus fuerat ad meditandum in agro inclinata iam die cumque levasset oculos vidit camelos venientes procul</span></p>
<p id="genesis-24-64"><span class="verse-num">24:64</span> <span class="verse-body">Rebecca quoque conspecto Isaac descendit de camelo</span></p>
<p id="genesis-24-65"><span class="verse-num">24:65</span> <span class="verse-body">et ait ad puerum quis est ille homo qui venit per agrum in occursum nobis dixit ei ipse est dominus meus at illa tollens cito pallium operuit se</span></p>
<p id="genesis-24-66"><span class="verse-num">24:66</span> <span class="verse-body">servus autem cuncta quae gesserat narravit Isaac</span></p>
<p id="genesis-24-67"><span class="verse-num">24:67</span> <span class="verse-body">qui introduxit eam in tabernaculum Sarrae matris suae et accepit uxorem et in tantum dilexit ut dolorem qui ex morte matris acciderat temperaret __________________________________________________________________</span></p>
<h2 id="genesis-ch-25">Chapter 25</h2>
<p class="verses"><a href="#genesis-25-1">1</a> <a href="#genesis-25-2">2</a> <a href="#genesis-25-3">3</a> <a href="#genesis-25-4">4</a> <a href="#genesis-25-5">5</a> <a href="#genesis-25-6">6</a> <a href="#genesis-25-7">7</a> <a href="#genesis-25-8">8</a> <a href="#genesis-25-9">9</a> <a href="#genesis-25-10">10</a> <a href="#genesis-25-11">11</a> <a href="#genesis-25-12">12</a> <a href="#genesis-25-13">13</a> <a href="#genesis-25-14">14</a> <a href="#genesis-25-15">15</a> <a href="#genesis-25-16">16</a> <a href="#genesis-25-17">17</a> <a href="#genesis-25-18">18</a> <a href="#genesis-25-19">19</a> <a href="#genesis-25-20">20</a> <a href="#genesis-25-21">21</a> <a href="#genesis-25-22">22</a> <a href="#genesis-25-23">23</a> <a href="#genesis-25-24">24</a> <a href="#genesis-25-25">25</a> <a href="#genesis-25-26">26</a> <a href="#genesis-25-27">27</a> <a href="#genesis-25-28">28</a> <a href="#genesis-25-29">29</a> <a href="#genesis-25-30">30</a> <a href="#genesis-25-31">31</a> <a href="#genesis-25-32">32</a> <a href="#genesis-25-33">33</a> <a href="#genesis-25-34">34</a></p>
<p id="genesis-25-1"><span class="verse-num">25:1</span> <span class="verse-body">Abraham vero aliam duxit uxorem nomine Cetthuram</span></p>
<p id="genesis-25-2"><span class="verse-num">25:2</span> <span class="verse-body">quae peperit ei Zamram et Iexan et Madan et Madian et Iesboch et Sue</span></p>
<p id="genesis-25-3"><span class="verse-num">25:3</span> <span class="verse-body">Iexan quoque genuit Saba et Dadan filii Dadan fuerunt Assurim et Lathusim et Loommim</span></p>
<p id="genesis-25-4"><span class="verse-num">25:4</span> <span class="verse-body">at vero ex Madian ortus est Epha et Opher et Enoch et Abida et Eldaa omnes hii filii Cetthurae</span></p>
<p id="genesis-25-5"><span class="verse-num">25:5</span> <span class="verse-body">deditque Abraham cuncta quae possederat Isaac</span></p>
<p id="genesis-25-6"><span class="verse-num">25:6</span> <span class="verse-body">filiis autem concubinarum largitus est munera et separavit eos ab Isaac filio suo dum adhuc ipse viveret ad plagam orientalem</span></p>
<p id="genesis-25-7"><span class="verse-num">25:7</span> <span class="verse-body">fuerunt autem dies vitae eius centum septuaginta quinque anni</span></p>
<p id="genesis-25-8"><span class="verse-num">25:8</span> <span class="verse-body">et deficiens mortuus est in senectute bona provectaeque aetatis et plenus dierum congregatusque est ad populum suum</span></p>
<p id="genesis-25-9"><span class="verse-num">25:9</span> <span class="verse-body">et sepelierunt eum Isaac et Ismahel filii sui in spelunca duplici quae sita est in agro Ephron filii Soor Hetthei e regione Mambre</span></p>
<p id="genesis-25-10"><span class="verse-num">25:10</span> <span class="verse-body">quem emerat a filiis Heth ibi sepultus est ipse et Sarra uxor eius</span></p>
<p id="genesis-25-11"><span class="verse-num">25:11</span> <span class="verse-body">et post obitum illius benedixit Deus Isaac filio eius qui habitabat iuxta puteum nomine Viventis et videntis</span></p>
<p id="genesis-25-12"><span class="verse-num">25:12</span> <span class="verse-body">hae sunt generationes Ismahel filii Abraham quem peperit ei Agar Aegyptia famula Sarrae</span></p>
<p id="genesis-25-13"><span class="verse-num">25:13</span> <span class="verse-body">et haec nomina filiorum eius in vocabulis et generationibus suis primogenitus Ismahelis Nabaioth dein Cedar et Abdeel et Mabsam</span></p>
<p id="genesis-25-14"><span class="verse-num">25:14</span> <span class="verse-body">Masma quoque et Duma et Massa</span></p>
<p id="genesis-25-15"><span class="verse-num">25:15</span> <span class="verse-body">Adad et Thema Itur et Naphis et Cedma</span></p>
<p id="genesis-25-16"><span class="verse-num">25:16</span> <span class="verse-body">isti sunt filii Ismahel et haec nomina per castella et oppida eorum duodecim principes tribuum suarum</span></p>
<p id="genesis-25-17"><span class="verse-num">25:17</span> <span class="verse-body">anni vitae Ismahel centum triginta septem deficiens mortuus est et adpositus ad populum suum</span></p>
<p id="genesis-25-18"><span class="verse-num">25:18</span> <span class="verse-body">habitavit autem ab Evila usque Sur quae respicit Aegyptum introeuntibus Assyrios coram cunctis fratribus suis obiit</span></p>
<p id="genesis-25-19"><span class="verse-num">25:19</span> <span class="verse-body">hae quoque sunt generationes Isaac filii Abraham Abraham genuit Isaac</span></p>
<p id="genesis-25-20"><span class="verse-num">25:20</span> <span class="verse-body">qui cum quadraginta esset annorum duxit uxorem Rebeccam filiam Bathuel Syri de Mesopotamiam sororem Laban</span></p>
<p id="genesis-25-21"><span class="verse-num">25:21</span> <span class="verse-body">deprecatusque est Dominum pro uxore sua eo quod esset sterilis qui exaudivit eum et dedit conceptum Rebeccae</span></p>
<p id="genesis-25-22"><span class="verse-num">25:22</span> <span class="verse-body">sed conlidebantur in utero eius parvuli quae ait si sic mihi futurum erat quid necesse fuit concipere perrexitque ut consuleret Dominum</span></p>
<p id="genesis-25-23"><span class="verse-num">25:23</span> <span class="verse-body">qui respondens ait duae gentes in utero tuo sunt et duo populi ex ventre tuo dividentur populusque populum superabit et maior minori serviet</span></p>
<p id="genesis-25-24"><span class="verse-num">25:24</span> <span class="verse-body">iam tempus pariendi venerat et ecce gemini in utero repperti sunt</span></p>
<p id="genesis-25-25"><span class="verse-num">25:25</span> <span class="verse-body">qui primus egressus est rufus erat et totus in morem pellis hispidus vocatumque est nomen eius Esau protinus alter egrediens plantam fratris tenebat manu et idcirco appellavit eum Iacob</span></p>
<p id="genesis-25-26"><span class="verse-num">25:26</span> <span class="verse-body">sexagenarius erat Isaac quando nati sunt parvuli</span></p>
<p id="genesis-25-27"><span class="verse-num">25:27</span> <span class="verse-body">quibus adultis factus est Esau vir gnarus venandi et homo agricola Iacob autem vir simplex habitabat in tabernaculis</span></p>
<p id="genesis-25-28"><span class="verse-num">25:28</span> <span class="verse-body">Isaac amabat Esau eo quod de venationibus illius vesceretur et Rebecca diligebat Iacob</span></p>
<p id="genesis-25-29"><span class="verse-num">25:29</span> <span class="verse-body">coxit autem Iacob pulmentum ad quem cum venisset Esau de agro lassus</span></p>
<p id="genesis-25-30"><span class="verse-num">25:30</span> <span class="verse-body">ait da mihi de coctione hac rufa quia oppido lassus sum quam ob causam vocatum est nomen eius Edom</span></p>
<p id="genesis-25-31"><span class="verse-num">25:31</span> <span class="verse-body">cui dixit Iacob vende mihi primogenita tua</span></p>
<p id="genesis-25-32"><span class="verse-num">25:32</span> <span class="verse-body">ille respondit en morior quid mihi proderunt primogenita</span></p>
<p id="genesis-25-33"><span class="verse-num">25:33</span> <span class="verse-body">ait Iacob iura ergo mihi iuravit Esau et vendidit primogenita</span></p>
<p id="genesis-25-34"><span class="verse-num">25:34</span> <span class="verse-body">et sic accepto pane et lentis edulio comedit et bibit et abiit parvipendens quod primogenita vendidisset __________________________________________________________________</span></p>
<h2 id="genesis-ch-26">Chapter 26</h2>
<p class="verses"><a href="#genesis-26-1">1</a> <a href="#genesis-26-2">2</a> <a href="#genesis-26-3">3</a> <a href="#genesis-26-4">4</a> <a href="#genesis-26-5">5</a> <a href="#genesis-26-6">6</a> <a href="#genesis-26-7">7</a> <a href="#genesis-26-8">8</a> <a href="#genesis-26-9">9</a> <a href="#genesis-26-10">10</a> <a href="#genesis-26-11">11</a> <a href="#genesis-26-12">12</a> <a href="#genesis-26-13">13</a> <a href="#genesis-26-14">14</a> <a href="#genesis-26-15">15</a> <a href="#genesis-26-16">16</a> <a href="#genesis-26-17">17</a> <a href="#genesis-26-18">18</a> <a href="#genesis-26-19">19</a> <a href="#genesis-26-20">20</a> <a href="#genesis-26-21">21</a> <a href="#genesis-26-22">22</a> <a href="#genesis-26-23">23</a> <a href="#genesis-26-24">24</a> <a href="#genesis-26-25">25</a> <a href="#genesis-26-26">26</a> <a href="#genesis-26-27">27</a> <a href="#genesis-26-28">28</a> <a href="#genesis-26-29">29</a> <a href="#genesis-26-30">30</a> <a href="#genesis-26-31">31</a> <a href="#genesis-26-32">32</a> <a href="#genesis-26-33">33</a> <a href="#genesis-26-34">34</a> <a href="#genesis-26-35">35</a></p>
<p id="genesis-26-1"><span class="verse-num">26:1</span> <span class="verse-body">orta autem fame super terram post eam sterilitatem quae acciderat in diebus Abraham abiit Isaac ad Abimelech regem Palestinorum in Gerara</span></p>
<p id="genesis-26-2"><span class="verse-num">26:2</span> <span class="verse-body">apparuitque ei Dominus et ait ne descendas in Aegyptum sed quiesce in terra quam dixero tibi</span></p>
<p id="genesis-26-3"><span class="verse-num">26:3</span> <span class="verse-body">et peregrinare in ea eroque tecum et benedicam tibi tibi enim et semini tuo dabo universas regiones has conplens iuramentum quod spopondi Abraham patri tuo</span></p>
<p id="genesis-26-4"><span class="verse-num">26:4</span> <span class="verse-body">et multiplicabo semen tuum sicut stellas caeli daboque posteris tuis universas regiones has et benedicentur in semine tuo omnes gentes terrae</span></p>
<p id="genesis-26-5"><span class="verse-num">26:5</span> <span class="verse-body">eo quod oboedierit Abraham voci meae et custodierit praecepta et mandata mea et caerimonias legesque servaverit</span></p>
<p id="genesis-26-6"><span class="verse-num">26:6</span> <span class="verse-body">mansit itaque Isaac in Geraris</span></p>
<p id="genesis-26-7"><span class="verse-num">26:7</span> <span class="verse-body">qui cum interrogaretur a viris loci illius super uxore sua respondit soror mea est timuerat enim confiteri quod sibi esset sociata coniugio reputans ne forte interficerent eum propter illius pulchritudinem</span></p>
<p id="genesis-26-8"><span class="verse-num">26:8</span> <span class="verse-body">cumque pertransissent dies plurimi et ibi demoraretur prospiciens Abimelech Palestinorum rex per fenestram vidit eum iocantem cum Rebecca uxore sua</span></p>
<p id="genesis-26-9"><span class="verse-num">26:9</span> <span class="verse-body">et accersito ait perspicuum est quod uxor tua sit cur mentitus es sororem tuam esse respondit timui ne morerer propter eam</span></p>
<p id="genesis-26-10"><span class="verse-num">26:10</span> <span class="verse-body">dixitque Abimelech quare inposuisti nobis potuit coire quispiam de populo cum uxore tua et induxeras super nos grande peccatum praecepitque omni populo dicens</span></p>
<p id="genesis-26-11"><span class="verse-num">26:11</span> <span class="verse-body">qui tetigerit hominis huius uxorem morte morietur</span></p>
<p id="genesis-26-12"><span class="verse-num">26:12</span> <span class="verse-body">seruit autem Isaac in terra illa et invenit in ipso anno centuplum benedixitque ei Dominus</span></p>
<p id="genesis-26-13"><span class="verse-num">26:13</span> <span class="verse-body">et locupletatus est homo et ibat proficiens atque succrescens donec magnus vehementer effectus est</span></p>
<p id="genesis-26-14"><span class="verse-num">26:14</span> <span class="verse-body">habuit quoque possessionem ovium et armentorum et familiae plurimum ob haec invidentes ei Palestini</span></p>
<p id="genesis-26-15"><span class="verse-num">26:15</span> <span class="verse-body">omnes puteos quos foderant servi patris illius Abraham illo tempore obstruxerunt implentes humo</span></p>
<p id="genesis-26-16"><span class="verse-num">26:16</span> <span class="verse-body">in tantum ut ipse Abimelech diceret ad Isaac recede a nobis quoniam potentior nostri factus es valde</span></p>
<p id="genesis-26-17"><span class="verse-num">26:17</span> <span class="verse-body">et ille discedens veniret ad torrentem Gerarae habitaretque ibi</span></p>
<p id="genesis-26-18"><span class="verse-num">26:18</span> <span class="verse-body">rursum fodit alios puteos quos foderant servi patris sui Abraham et quos illo mortuo olim obstruxerant Philisthim appellavitque eos hisdem nominibus quibus ante pater vocaverat</span></p>
<p id="genesis-26-19"><span class="verse-num">26:19</span> <span class="verse-body">foderunt in torrente et reppererunt aquam vivam</span></p>
<p id="genesis-26-20"><span class="verse-num">26:20</span> <span class="verse-body">sed et ibi iurgium fuit pastorum Gerarae adversum pastores Isaac dicentium nostra est aqua quam ob rem nomen putei ex eo quod acciderat vocavit Calumniam</span></p>
<p id="genesis-26-21"><span class="verse-num">26:21</span> <span class="verse-body">foderunt et alium et pro illo quoque rixati sunt appellavitque eum Inimicitias</span></p>
<p id="genesis-26-22"><span class="verse-num">26:22</span> <span class="verse-body">profectus inde fodit alium puteum pro quo non contenderunt itaque vocavit nomen illius Latitudo dicens nunc dilatavit nos Dominus et fecit crescere super terram</span></p>
<p id="genesis-26-23"><span class="verse-num">26:23</span> <span class="verse-body">ascendit autem ex illo loco in Bersabee</span></p>
<p id="genesis-26-24"><span class="verse-num">26:24</span> <span class="verse-body">ubi apparuit ei Dominus in ipsa nocte dicens ego sum Deus Abraham patris tui noli metuere quia tecum sum benedicam tibi et multiplicabo semen tuum propter servum meum Abraham</span></p>
<p id="genesis-26-25"><span class="verse-num">26:25</span> <span class="verse-body">itaque aedificavit ibi altare et invocato nomine Domini extendit tabernaculum praecepitque servis suis ut foderent puteum</span></p>
<p id="genesis-26-26"><span class="verse-num">26:26</span> <span class="verse-body">ad quem locum cum venissent de Geraris Abimelech et Ochozath amicus illius et Fichol dux militum</span></p>
<p id="genesis-26-27"><span class="verse-num">26:27</span> <span class="verse-body">locutus est eis Isaac quid venistis ad me hominem quem odistis et expulistis a vobis</span></p>
<p id="genesis-26-28"><span class="verse-num">26:28</span> <span class="verse-body">qui responderunt vidimus tecum esse Dominum et idcirco nunc diximus sit iuramentum inter nos et ineamus foedus</span></p>
<p id="genesis-26-29"><span class="verse-num">26:29</span> <span class="verse-body">ut non facias nobis quicquam mali sicut et nos nihil tuorum adtigimus nec fecimus quod te laederet sed cum pace dimisimus auctum benedictione Domini</span></p>
<p id="genesis-26-30"><span class="verse-num">26:30</span> <span class="verse-body">fecit ergo eis convivium et post cibum et potum</span></p>
<p id="genesis-26-31"><span class="verse-num">26:31</span> <span class="verse-body">surgentes mane iuraverunt sibi mutuo dimisitque eos Isaac pacifice in locum suum</span></p>
<p id="genesis-26-32"><span class="verse-num">26:32</span> <span class="verse-body">ecce autem venerunt in ipso die servi Isaac adnuntiantes ei de puteo quem foderant atque dicentes invenimus aquam</span></p>
<p id="genesis-26-33"><span class="verse-num">26:33</span> <span class="verse-body">unde appellavit eum Abundantiam et nomen urbi inpositum est Bersabee usque in praesentem diem</span></p>
<p id="genesis-26-34"><span class="verse-num">26:34</span> <span class="verse-body">Esau vero quadragenarius duxit uxores Iudith filiam Beeri Hetthei et Basemath filiam Helon eiusdem loci</span></p>
<p id="genesis-26-35"><span class="verse-num">26:35</span> <span class="verse-body">quae ambae offenderant animum Isaac et Rebeccae __________________________________________________________________</span></p>
<h2 id="genesis-ch-27">Chapter 27</h2>
<p class="verses"><a href="#genesis-27-1">1</a> <a href="#genesis-27-2">2</a> <a href="#genesis-27-3">3</a> <a href="#genesis-27-4">4</a> <a href="#genesis-27-5">5</a> <a href="#genesis-27-6">6</a> <a href="#genesis-27-7">7</a> <a href="#genesis-27-8">8</a> <a href="#genesis-27-9">9</a> <a href="#genesis-27-10">10</a> <a href="#genesis-27-11">11</a> <a href="#genesis-27-12">12</a> <a href="#genesis-27-13">13</a> <a href="#genesis-27-14">14</a> <a href="#genesis-27-15">15</a> <a href="#genesis-27-16">16</a> <a href="#genesis-27-17">17</a> <a href="#genesis-27-18">18</a> <a href="#genesis-27-19">19</a> <a href="#genesis-27-20">20</a> <a href="#genesis-27-21">21</a> <a href="#genesis-27-22">22</a> <a href="#genesis-27-23">23</a> <a href="#genesis-27-24">24</a> <a href="#genesis-27-25">25</a> <a href="#genesis-27-26">26</a> <a href="#genesis-27-27">27</a> <a href="#genesis-27-28">28</a> <a href="#genesis-27-29">29</a> <a href="#genesis-27-30">30</a> <a href="#genesis-27-31">31</a> <a href="#genesis-27-32">32</a> <a href="#genesis-27-33">33</a> <a href="#genesis-27-34">34</a> <a href="#genesis-27-35">35</a> <a href="#genesis-27-36">36</a> <a href="#genesis-27-37">37</a> <a href="#genesis-27-38">38</a> <a href="#genesis-27-39">39</a> <a href="#genesis-27-40">40</a> <a href="#genesis-27-41">41</a> <a href="#genesis-27-42">42</a> <a href="#genesis-27-43">43</a> <a href="#genesis-27-44">44</a> <a href="#genesis-27-45">45</a> <a href="#genesis-27-46">46</a></p>
<p id="genesis-27-1"><span class="verse-num">27:1</span> <span class="verse-body">senuit autem Isaac et caligaverunt oculi eius et videre non poterat vocavitque Esau filium suum maiorem et dixit ei fili mi qui respondit adsum</span></p>
<p id="genesis-27-2"><span class="verse-num">27:2</span> <span class="verse-body">cui pater vides inquit quod senuerim et ignorem diem mortis meae</span></p>
<p id="genesis-27-3"><span class="verse-num">27:3</span> <span class="verse-body">sume arma tua faretram et arcum et egredere foras cumque venatu aliquid adprehenderis</span></p>
<p id="genesis-27-4"><span class="verse-num">27:4</span> <span class="verse-body">fac mihi inde pulmentum sicut velle me nosti et adfer ut comedam et benedicat tibi anima mea antequam moriar</span></p>
<p id="genesis-27-5"><span class="verse-num">27:5</span> <span class="verse-body">quod cum audisset Rebecca et ille abisset in agrum ut iussionem patris expleret</span></p>
<p id="genesis-27-6"><span class="verse-num">27:6</span> <span class="verse-body">dixit filio suo Iacob audivi patrem tuum loquentem cum Esau fratre tuo et dicentem ei</span></p>
<p id="genesis-27-7"><span class="verse-num">27:7</span> <span class="verse-body">adfer mihi venationem tuam et fac cibos ut comedam et benedicam tibi coram Domino antequam moriar</span></p>
<p id="genesis-27-8"><span class="verse-num">27:8</span> <span class="verse-body">nunc ergo fili mi adquiesce consiliis meis</span></p>
<p id="genesis-27-9"><span class="verse-num">27:9</span> <span class="verse-body">et pergens ad gregem adfer mihi duos hedos optimos ut faciam ex eis escas patri tuo quibus libenter vescitur</span></p>
<p id="genesis-27-10"><span class="verse-num">27:10</span> <span class="verse-body">quas cum intuleris et comederit benedicat tibi priusquam moriatur</span></p>
<p id="genesis-27-11"><span class="verse-num">27:11</span> <span class="verse-body">cui ille respondit nosti quod Esau frater meus homo pilosus sit et ego lenis</span></p>
<p id="genesis-27-12"><span class="verse-num">27:12</span> <span class="verse-body">si adtractaverit me pater meus et senserit timeo ne putet sibi voluisse inludere et inducat super me maledictionem pro benedictione</span></p>
<p id="genesis-27-13"><span class="verse-num">27:13</span> <span class="verse-body">ad quem mater in me sit ait ista maledictio fili mi tantum audi vocem meam et perge adferque quae dixi</span></p>
<p id="genesis-27-14"><span class="verse-num">27:14</span> <span class="verse-body">abiit et adtulit deditque matri paravit illa cibos sicut noverat velle patrem illius</span></p>
<p id="genesis-27-15"><span class="verse-num">27:15</span> <span class="verse-body">et vestibus Esau valde bonis quas apud se habebat domi induit eum</span></p>
<p id="genesis-27-16"><span class="verse-num">27:16</span> <span class="verse-body">pelliculasque hedorum circumdedit manibus et colli nuda protexit</span></p>
<p id="genesis-27-17"><span class="verse-num">27:17</span> <span class="verse-body">dedit pulmentum et panes quos coxerat tradidit</span></p>
<p id="genesis-27-18"><span class="verse-num">27:18</span> <span class="verse-body">quibus inlatis dixit pater mi et ille respondit audio quis tu es fili mi</span></p>
<p id="genesis-27-19"><span class="verse-num">27:19</span> <span class="verse-body">dixitque Iacob ego sum Esau primogenitus tuus feci sicut praecepisti mihi surge sede et comede de venatione mea ut benedicat mihi anima tua</span></p>
<p id="genesis-27-20"><span class="verse-num">27:20</span> <span class="verse-body">rursum Isaac ad filium suum quomodo inquit tam cito invenire potuisti fili mi qui respondit voluntatis Dei fuit ut cito mihi occurreret quod volebam</span></p>
<p id="genesis-27-21"><span class="verse-num">27:21</span> <span class="verse-body">dixitque Isaac accede huc ut tangam te fili mi et probem utrum tu sis filius meus Esau an non</span></p>
<p id="genesis-27-22"><span class="verse-num">27:22</span> <span class="verse-body">accessit ille ad patrem et palpato eo dixit Isaac vox quidem vox Iacob est sed manus manus sunt Esau</span></p>
<p id="genesis-27-23"><span class="verse-num">27:23</span> <span class="verse-body">et non cognovit eum quia pilosae manus similitudinem maioris expresserant benedicens ergo illi</span></p>
<p id="genesis-27-24"><span class="verse-num">27:24</span> <span class="verse-body">ait tu es filius meus Esau respondit ego sum</span></p>
<p id="genesis-27-25"><span class="verse-num">27:25</span> <span class="verse-body">at ille offer inquit mihi cibos de venatione tua fili mi ut benedicat tibi anima mea quos cum oblatos comedisset obtulit ei etiam vinum quo hausto</span></p>
<p id="genesis-27-26"><span class="verse-num">27:26</span> <span class="verse-body">dixit ad eum accede ad me et da mihi osculum fili mi</span></p>
<p id="genesis-27-27"><span class="verse-num">27:27</span> <span class="verse-body">accessit et osculatus est eum statimque ut sensit vestimentorum illius flagrantiam benedicens ait ecce odor filii mei sicut odor agri cui benedixit Dominus</span></p>
<p id="genesis-27-28"><span class="verse-num">27:28</span> <span class="verse-body">det tibi Deus de rore caeli et de pinguedine terrae abundantiam frumenti et vini</span></p>
<p id="genesis-27-29"><span class="verse-num">27:29</span> <span class="verse-body">et serviant tibi populi et adorent te tribus esto dominus fratrum tuorum et incurventur ante te filii matris tuae qui maledixerit tibi sit maledictus et qui benedixerit benedictionibus repleatur</span></p>
<p id="genesis-27-30"><span class="verse-num">27:30</span> <span class="verse-body">vix Isaac sermonem impleverat et egresso Iacob foras venit Esau</span></p>
<p id="genesis-27-31"><span class="verse-num">27:31</span> <span class="verse-body">coctosque de venatione cibos intulit patri dicens surge pater mi et comede de venatione filii tui ut benedicat mihi anima tua</span></p>
<p id="genesis-27-32"><span class="verse-num">27:32</span> <span class="verse-body">dixitque illi Isaac quis enim es tu qui respondit ego sum primogenitus filius tuus Esau</span></p>
<p id="genesis-27-33"><span class="verse-num">27:33</span> <span class="verse-body">expavit Isaac stupore vehementi et ultra quam credi potest admirans ait quis igitur ille est qui dudum captam venationem adtulit mihi et comedi ex omnibus priusquam tu venires benedixique ei et erit benedictus</span></p>
<p id="genesis-27-34"><span class="verse-num">27:34</span> <span class="verse-body">auditis Esau sermonibus patris inrugiit clamore magno et consternatus ait benedic etiam mihi pater mi</span></p>
<p id="genesis-27-35"><span class="verse-num">27:35</span> <span class="verse-body">qui ait venit germanus tuus fraudulenter et accepit benedictionem tuam</span></p>
<p id="genesis-27-36"><span class="verse-num">27:36</span> <span class="verse-body">at ille subiunxit iuste vocatum est nomen eius Iacob subplantavit enim me en altera vice primogenita mea ante tulit et nunc secundo subripuit benedictionem meam rursumque ad patrem numquid non reservasti ait et mihi benedictionem</span></p>
<p id="genesis-27-37"><span class="verse-num">27:37</span> <span class="verse-body">respondit Isaac dominum tuum illum constitui et omnes fratres eius servituti illius subiugavi frumento et vino stabilivi eum tibi post haec fili mi ultra quid faciam</span></p>
<p id="genesis-27-38"><span class="verse-num">27:38</span> <span class="verse-body">cui Esau num unam inquit tantum benedictionem habes pater mihi quoque obsecro ut benedicas cumque heiulatu magno fleret</span></p>
<p id="genesis-27-39"><span class="verse-num">27:39</span> <span class="verse-body">motus Isaac dixit ad eum in pinguedine terrae et in rore caeli desuper</span></p>
<p id="genesis-27-40"><span class="verse-num">27:40</span> <span class="verse-body">erit benedictio tua vives gladio et fratri tuo servies tempusque veniet cum excutias et solvas iugum eius de cervicibus tuis</span></p>
<p id="genesis-27-41"><span class="verse-num">27:41</span> <span class="verse-body">oderat ergo semper Esau Iacob pro benedictione qua benedixerat ei pater dixitque in corde suo veniant dies luctus patris mei ut occidam Iacob fratrem meum</span></p>
<p id="genesis-27-42"><span class="verse-num">27:42</span> <span class="verse-body">nuntiata sunt haec Rebeccae quae mittens et vocans Iacob filium suum dixit ad eum ecce Esau frater tuus minatur ut occidat te</span></p>
<p id="genesis-27-43"><span class="verse-num">27:43</span> <span class="verse-body">nunc ergo fili audi vocem meam et consurgens fuge ad Laban fratrem meum in Haran</span></p>
<p id="genesis-27-44"><span class="verse-num">27:44</span> <span class="verse-body">habitabisque cum eo dies paucos donec requiescat furor fratris tui</span></p>
<p id="genesis-27-45"><span class="verse-num">27:45</span> <span class="verse-body">et cesset indignatio eius obliviscaturque eorum quae fecisti in eum postea mittam et adducam te inde huc cur utroque orbabor filio in una die</span></p>
<p id="genesis-27-46"><span class="verse-num">27:46</span> <span class="verse-body">dixit quoque Rebecca ad Isaac taedet me vitae meae propter filias Heth si acceperit Iacob uxorem de stirpe huius terrae nolo vivere __________________________________________________________________</span></p>
<h2 id="genesis-ch-28">Chapter 28</h2>
<p class="verses"><a href="#genesis-28-1">1</a> <a href="#genesis-28-2">2</a> <a href="#genesis-28-3">3</a> <a href="#genesis-28-4">4</a> <a href="#genesis-28-5">5</a> <a href="#genesis-28-6">6</a> <a href="#genesis-28-7">7</a> <a href="#genesis-28-8">8</a> <a href="#genesis-28-9">9</a> <a href="#genesis-28-10">10</a> <a href="#genesis-28-11">11</a> <a href="#genesis-28-12">12</a> <a href="#genesis-28-13">13</a> <a href="#genesis-28-14">14</a> <a href="#genesis-28-15">15</a> <a href="#genesis-28-16">16</a> <a href="#genesis-28-17">17</a> <a href="#genesis-28-18">18</a> <a href="#genesis-28-19">19</a> <a href="#genesis-28-20">20</a> <a href="#genesis-28-21">21</a> <a href="#genesis-28-22">22</a></p>
<p id="genesis-28-1"><span class="verse-num">28:1</span> <span class="verse-body">vocavit itaque Isaac Iacob et benedixit praecepitque ei dicens noli accipere coniugem de genere Chanaan</span></p>
<p id="genesis-28-2"><span class="verse-num">28:2</span> <span class="verse-body">sed vade et proficiscere in Mesopotamiam Syriae ad domum Bathuel patrem matris tuae et accipe tibi inde uxorem de filiabus Laban avunculi tui</span></p>
<p id="genesis-28-3"><span class="verse-num">28:3</span> <span class="verse-body">Deus autem omnipotens benedicat tibi et crescere te faciat atque multiplicet ut sis in turbas populorum</span></p>
<p id="genesis-28-4"><span class="verse-num">28:4</span> <span class="verse-body">et det tibi benedictiones Abraham et semini tuo post te ut possideas terram peregrinationis tuae quam pollicitus est avo tuo</span></p>
<p id="genesis-28-5"><span class="verse-num">28:5</span> <span class="verse-body">cumque dimisisset eum Isaac profectus venit in Mesopotamiam Syriae ad Laban filium Bathuel Syri fratrem Rebeccae matris suae</span></p>
<p id="genesis-28-6"><span class="verse-num">28:6</span> <span class="verse-body">videns autem Esau quod benedixisset pater suus Iacob et misisset eum in Mesopotamiam Syriae ut inde uxorem duceret et quod post benedictionem praecepisset ei dicens non accipies coniugem de filiabus Chanaan</span></p>
<p id="genesis-28-7"><span class="verse-num">28:7</span> <span class="verse-body">quodque oboediens Iacob parentibus isset in Syriam</span></p>
<p id="genesis-28-8"><span class="verse-num">28:8</span> <span class="verse-body">probans quoque quod non libenter aspiceret filias Chanaan pater suus</span></p>
<p id="genesis-28-9"><span class="verse-num">28:9</span> <span class="verse-body">ivit ad Ismahelem et duxit uxorem absque his quas prius habebat Maeleth filiam Ismahel filii Abraham sororem Nabaioth</span></p>
<p id="genesis-28-10"><span class="verse-num">28:10</span> <span class="verse-body">igitur egressus Iacob de Bersabee pergebat Haran</span></p>
<p id="genesis-28-11"><span class="verse-num">28:11</span> <span class="verse-body">cumque venisset ad quendam locum et vellet in eo requiescere post solis occubitum tulit de lapidibus qui iacebant et subponens capiti suo dormivit in eodem loco</span></p>
<p id="genesis-28-12"><span class="verse-num">28:12</span> <span class="verse-body">viditque in somnis scalam stantem super terram et cacumen illius tangens caelum angelos quoque Dei ascendentes et descendentes per eam</span></p>
<p id="genesis-28-13"><span class="verse-num">28:13</span> <span class="verse-body">et Dominum innixum scalae dicentem sibi ego sum Dominus Deus Abraham patris tui et Deus Isaac terram in qua dormis tibi dabo et semini tuo</span></p>
<p id="genesis-28-14"><span class="verse-num">28:14</span> <span class="verse-body">eritque germen tuum quasi pulvis terrae dilataberis ad occidentem et orientem septentrionem et meridiem et benedicentur in te et in semine tuo cunctae tribus terrae</span></p>
<p id="genesis-28-15"><span class="verse-num">28:15</span> <span class="verse-body">et ero custos tuus quocumque perrexeris et reducam te in terram hanc nec dimittam nisi conplevero universa quae dixi</span></p>
<p id="genesis-28-16"><span class="verse-num">28:16</span> <span class="verse-body">cumque evigilasset Iacob de somno ait vere Dominus est in loco isto et ego nesciebam</span></p>
<p id="genesis-28-17"><span class="verse-num">28:17</span> <span class="verse-body">pavensque quam terribilis inquit est locus iste non est hic aliud nisi domus Dei et porta caeli</span></p>
<p id="genesis-28-18"><span class="verse-num">28:18</span> <span class="verse-body">surgens ergo mane tulit lapidem quem subposuerat capiti suo et erexit in titulum fundens oleum desuper</span></p>
<p id="genesis-28-19"><span class="verse-num">28:19</span> <span class="verse-body">appellavitque nomen urbis Bethel quae prius Luza vocabatur</span></p>
<p id="genesis-28-20"><span class="verse-num">28:20</span> <span class="verse-body">vovit etiam votum dicens si fuerit Deus mecum et custodierit me in via per quam ambulo et dederit mihi panem ad vescendum et vestem ad induendum</span></p>
<p id="genesis-28-21"><span class="verse-num">28:21</span> <span class="verse-body">reversusque fuero prospere ad domum patris mei erit mihi Dominus in Deum</span></p>
<p id="genesis-28-22"><span class="verse-num">28:22</span> <span class="verse-body">et lapis iste quem erexi in titulum vocabitur Domus Dei cunctorumque quae dederis mihi decimas offeram tibi __________________________________________________________________</span></p>
<h2 id="genesis-ch-29">Chapter 29</h2>
<p class="verses"><a href="#genesis-29-1">1</a> <a href="#genesis-29-2">2</a> <a href="#genesis-29-3">3</a> <a href="#genesis-29-4">4</a> <a href="#genesis-29-5">5</a> <a href="#genesis-29-6">6</a> <a href="#genesis-29-7">7</a> <a href="#genesis-29-8">8</a> <a href="#genesis-29-9">9</a> <a href="#genesis-29-10">10</a> <a href="#genesis-29-11">11</a> <a href="#genesis-29-12">12</a> <a href="#genesis-29-13">13</a> <a href="#genesis-29-14">14</a> <a href="#genesis-29-15">15</a> <a href="#genesis-29-16">16</a> <a href="#genesis-29-17">17</a> <a href="#genesis-29-18">18</a> <a href="#genesis-29-19">19</a> <a href="#genesis-29-20">20</a> <a href="#genesis-29-21">21</a> <a href="#genesis-29-22">22</a> <a href="#genesis-29-23">23</a> <a href="#genesis-29-24">24</a> <a href="#genesis-29-25">25</a> <a href="#genesis-29-26">26</a> <a href="#genesis-29-27">27</a> <a href="#genesis-29-28">28</a> <a href="#genesis-29-29">29</a> <a href="#genesis-29-30">30</a> <a href="#genesis-29-31">31</a> <a href="#genesis-29-32">32</a> <a href="#genesis-29-33">33</a> <a href="#genesis-29-34">34</a> <a href="#genesis-29-35">35</a></p>
<p id="genesis-29-1"><span class="verse-num">29:1</span> <span class="verse-body">profectus ergo Iacob venit ad terram orientalem</span></p>
<p id="genesis-29-2"><span class="verse-num">29:2</span> <span class="verse-body">et vidit puteum in agro tresque greges ovium accubantes iuxta eum nam ex illo adaquabantur pecora et os eius grandi lapide claudebatur</span></p>
<p id="genesis-29-3"><span class="verse-num">29:3</span> <span class="verse-body">morisque erat ut cunctis ovibus congregatis devolverent lapidem et refectis gregibus rursum super os putei ponerent</span></p>
<p id="genesis-29-4"><span class="verse-num">29:4</span> <span class="verse-body">dixitque ad pastores fratres unde estis qui responderunt de Haran</span></p>
<p id="genesis-29-5"><span class="verse-num">29:5</span> <span class="verse-body">quos interrogans numquid ait nostis Laban filium Nahor dixerunt novimus</span></p>
<p id="genesis-29-6"><span class="verse-num">29:6</span> <span class="verse-body">sanusne est inquit valet inquiunt et ecce Rahel filia eius venit cum grege suo</span></p>
<p id="genesis-29-7"><span class="verse-num">29:7</span> <span class="verse-body">dixitque Iacob adhuc multum diei superest nec est tempus ut reducantur ad caulas greges date ante potum ovibus et sic ad pastum eas reducite</span></p>
<p id="genesis-29-8"><span class="verse-num">29:8</span> <span class="verse-body">qui responderunt non possumus donec omnia pecora congregentur et amoveamus lapidem de ore putei ut adaquemus greges</span></p>
<p id="genesis-29-9"><span class="verse-num">29:9</span> <span class="verse-body">adhuc loquebantur et ecce Rahel veniebat cum ovibus patris sui nam gregem ipsa pascebat</span></p>
<p id="genesis-29-10"><span class="verse-num">29:10</span> <span class="verse-body">quam cum vidisset Iacob et sciret consobrinam suam ovesque Laban avunculi sui amovit lapidem quo puteus claudebatur</span></p>
<p id="genesis-29-11"><span class="verse-num">29:11</span> <span class="verse-body">et adaquato grege osculatus est eam elevataque voce flevit</span></p>
<p id="genesis-29-12"><span class="verse-num">29:12</span> <span class="verse-body">et indicavit ei quod frater esset patris eius et filius Rebeccae at illa festinans nuntiavit patri suo</span></p>
<p id="genesis-29-13"><span class="verse-num">29:13</span> <span class="verse-body">qui cum audisset venisse Iacob filium sororis suae cucurrit obviam conplexusque eum et in oscula ruens duxit in domum suam auditis autem causis itineris</span></p>
<p id="genesis-29-14"><span class="verse-num">29:14</span> <span class="verse-body">respondit os meum es et caro mea et postquam expleti sunt dies mensis unius</span></p>
<p id="genesis-29-15"><span class="verse-num">29:15</span> <span class="verse-body">dixit ei num quia frater meus es gratis servies mihi dic quid mercedis accipias</span></p>
<p id="genesis-29-16"><span class="verse-num">29:16</span> <span class="verse-body">habebat vero filias duas nomen maioris Lia minor appellabatur Rahel</span></p>
<p id="genesis-29-17"><span class="verse-num">29:17</span> <span class="verse-body">sed Lia lippis erat oculis Rahel decora facie et venusto aspectu</span></p>
<p id="genesis-29-18"><span class="verse-num">29:18</span> <span class="verse-body">quam diligens Iacob ait serviam tibi pro Rahel filia tua minore septem annis</span></p>
<p id="genesis-29-19"><span class="verse-num">29:19</span> <span class="verse-body">respondit Laban melius est ut tibi eam dem quam viro alteri mane apud me</span></p>
<p id="genesis-29-20"><span class="verse-num">29:20</span> <span class="verse-body">servivit igitur Iacob pro Rahel septem annis et videbantur illi pauci dies prae amoris magnitudine</span></p>
<p id="genesis-29-21"><span class="verse-num">29:21</span> <span class="verse-body">dixitque ad Laban da mihi uxorem meam quia iam tempus expletum est ut ingrediar ad eam</span></p>
<p id="genesis-29-22"><span class="verse-num">29:22</span> <span class="verse-body">qui vocatis multis amicorum turbis ad convivium fecit nuptias</span></p>
<p id="genesis-29-23"><span class="verse-num">29:23</span> <span class="verse-body">et vespere filiam suam Liam introduxit ad eum</span></p>
<p id="genesis-29-24"><span class="verse-num">29:24</span> <span class="verse-body">dans ancillam filiae Zelpham nomine ad quam cum ex more Iacob fuisset ingressus facto mane vidit Liam</span></p>
<p id="genesis-29-25"><span class="verse-num">29:25</span> <span class="verse-body">et dixit ad socerum quid est quod facere voluisti nonne pro Rahel servivi tibi quare inposuisti mihi</span></p>
<p id="genesis-29-26"><span class="verse-num">29:26</span> <span class="verse-body">respondit Laban non est in loco nostro consuetudinis ut minores ante tradamus ad nuptias</span></p>
<p id="genesis-29-27"><span class="verse-num">29:27</span> <span class="verse-body">imple ebdomadem dierum huius copulae et hanc quoque dabo tibi pro opere quo serviturus es mihi septem annis aliis</span></p>
<p id="genesis-29-28"><span class="verse-num">29:28</span> <span class="verse-body">adquievit placito et ebdomade transacta Rahel duxit uxorem</span></p>
<p id="genesis-29-29"><span class="verse-num">29:29</span> <span class="verse-body">cui pater servam Balam dederat</span></p>
<p id="genesis-29-30"><span class="verse-num">29:30</span> <span class="verse-body">tandemque potitus optatis nuptiis amorem sequentis priori praetulit serviens apud eum septem annis aliis</span></p>
<p id="genesis-29-31"><span class="verse-num">29:31</span> <span class="verse-body">videns autem Dominus quod despiceret Liam aperuit vulvam eius sorore sterili permanente</span></p>
<p id="genesis-29-32"><span class="verse-num">29:32</span> <span class="verse-body">quae conceptum genuit filium vocavitque nomen eius Ruben dicens vidit Dominus humilitatem meam nunc amabit me vir meus</span></p>
<p id="genesis-29-33"><span class="verse-num">29:33</span> <span class="verse-body">rursumque concepit et peperit filium et ait quoniam audivit Dominus haberi me contemptui dedit etiam istum mihi vocavitque nomen illius Symeon</span></p>
<p id="genesis-29-34"><span class="verse-num">29:34</span> <span class="verse-body">concepit tertio et genuit alium dixitque nunc quoque copulabitur mihi maritus meus eo quod pepererim illi tres filios et idcirco appellavit nomen eius Levi</span></p>
<p id="genesis-29-35"><span class="verse-num">29:35</span> <span class="verse-body">quarto concepit et peperit filium et ait modo confitebor Domino et ob hoc vocavit eum Iudam cessavitque parere __________________________________________________________________</span></p>
<h2 id="genesis-ch-30">Chapter 30</h2>
<p class="verses"><a href="#genesis-30-1">1</a> <a href="#genesis-30-2">2</a> <a href="#genesis-30-3">3</a> <a href="#genesis-30-4">4</a> <a href="#genesis-30-5">5</a> <a href="#genesis-30-6">6</a> <a href="#genesis-30-7">7</a> <a href="#genesis-30-8">8</a> <a href="#genesis-30-9">9</a> <a href="#genesis-30-10">10</a> <a href="#genesis-30-11">11</a> <a href="#genesis-30-12">12</a> <a href="#genesis-30-13">13</a> <a href="#genesis-30-14">14</a> <a href="#genesis-30-15">15</a> <a href="#genesis-30-16">16</a> <a href="#genesis-30-17">17</a> <a href="#genesis-30-18">18</a> <a href="#genesis-30-19">19</a> <a href="#genesis-30-20">20</a> <a href="#genesis-30-21">21</a> <a href="#genesis-30-22">22</a> <a href="#genesis-30-23">23</a> <a href="#genesis-30-24">24</a> <a href="#genesis-30-25">25</a> <a href="#genesis-30-26">26</a> <a href="#genesis-30-27">27</a> <a href="#genesis-30-28">28</a> <a href="#genesis-30-29">29</a> <a href="#genesis-30-30">30</a> <a href="#genesis-30-31">31</a> <a href="#genesis-30-32">32</a> <a href="#genesis-30-33">33</a> <a href="#genesis-30-34">34</a> <a href="#genesis-30-35">35</a> <a href="#genesis-30-36">36</a> <a href="#genesis-30-37">37</a> <a href="#genesis-30-38">38</a> <a href="#genesis-30-39">39</a> <a href="#genesis-30-40">40</a> <a href="#genesis-30-41">41</a> <a href="#genesis-30-42">42</a> <a href="#genesis-30-43">43</a></p>
<p id="genesis-30-1"><span class="verse-num">30:1</span> <span class="verse-body">cernens autem Rahel quod infecunda esset invidit sorori et ait marito suo da mihi liberos alioquin moriar</span></p>
<p id="genesis-30-2"><span class="verse-num">30:2</span> <span class="verse-body">cui iratus respondit Iacob num pro Deo ego sum qui privavit te fructu ventris tui</span></p>
<p id="genesis-30-3"><span class="verse-num">30:3</span> <span class="verse-body">at illa habeo inquit famulam Balam ingredere ad eam ut pariat super genua mea et habeam ex ea filios</span></p>
<p id="genesis-30-4"><span class="verse-num">30:4</span> <span class="verse-body">deditque illi Balam in coniugium quae</span></p>
<p id="genesis-30-5"><span class="verse-num">30:5</span> <span class="verse-body">ingresso ad se viro concepit et peperit filium</span></p>
<p id="genesis-30-6"><span class="verse-num">30:6</span> <span class="verse-body">dixitque Rahel iudicavit mihi Dominus et exaudivit vocem meam dans mihi filium et idcirco appellavit nomen illius Dan</span></p>
<p id="genesis-30-7"><span class="verse-num">30:7</span> <span class="verse-body">rursumque Bala concipiens peperit alterum</span></p>
<p id="genesis-30-8"><span class="verse-num">30:8</span> <span class="verse-body">pro quo ait Rahel conparavit me Deus cum sorore mea et invalui vocavitque eum Nepthalim</span></p>
<p id="genesis-30-9"><span class="verse-num">30:9</span> <span class="verse-body">sentiens Lia quod parere desisset Zelpham ancillam suam marito tradidit</span></p>
<p id="genesis-30-10"><span class="verse-num">30:10</span> <span class="verse-body">qua post conceptum edente filium</span></p>
<p id="genesis-30-11"><span class="verse-num">30:11</span> <span class="verse-body">dixit feliciter et idcirco vocavit nomen eius Gad</span></p>
<p id="genesis-30-12"><span class="verse-num">30:12</span> <span class="verse-body">peperit quoque Zelpha alterum</span></p>
<p id="genesis-30-13"><span class="verse-num">30:13</span> <span class="verse-body">dixitque Lia hoc pro beatitudine mea beatam quippe me dicent mulieres propterea appellavit eum Aser</span></p>
<p id="genesis-30-14"><span class="verse-num">30:14</span> <span class="verse-body">egressus autem Ruben tempore messis triticeae in agro repperit mandragoras quos matri Liae detulit dixitque Rahel da mihi partem de mandragoris filii tui</span></p>
<p id="genesis-30-15"><span class="verse-num">30:15</span> <span class="verse-body">illa respondit parumne tibi videtur quod praeripueris maritum mihi nisi etiam mandragoras filii mei tuleris ait Rahel dormiat tecum hac nocte pro mandragoris filii tui</span></p>
<p id="genesis-30-16"><span class="verse-num">30:16</span> <span class="verse-body">redeuntique ad vesperam de agro Iacob egressa est in occursum Lia et ad me inquit intrabis quia mercede conduxi te pro mandragoris filii mei dormivit cum ea nocte illa</span></p>
<p id="genesis-30-17"><span class="verse-num">30:17</span> <span class="verse-body">et exaudivit Deus preces eius concepitque et peperit filium quintum</span></p>
<p id="genesis-30-18"><span class="verse-num">30:18</span> <span class="verse-body">et ait dedit Deus mercedem mihi quia dedi ancillam meam viro meo appellavitque nomen illius Isachar</span></p>
<p id="genesis-30-19"><span class="verse-num">30:19</span> <span class="verse-body">rursum Lia concipiens peperit sextum filium</span></p>
<p id="genesis-30-20"><span class="verse-num">30:20</span> <span class="verse-body">et ait ditavit me Deus dote bona etiam hac vice mecum erit maritus meus eo quod genuerim ei sex filios et idcirco appellavit nomen eius Zabulon</span></p>
<p id="genesis-30-21"><span class="verse-num">30:21</span> <span class="verse-body">post quem peperit filiam nomine Dinam</span></p>
<p id="genesis-30-22"><span class="verse-num">30:22</span> <span class="verse-body">recordatus quoque Dominus Rahelis exaudivit eam et aperuit vulvam illius</span></p>
<p id="genesis-30-23"><span class="verse-num">30:23</span> <span class="verse-body">quae concepit et peperit filium dicens abstulit Deus obprobrium meum</span></p>
<p id="genesis-30-24"><span class="verse-num">30:24</span> <span class="verse-body">et vocavit nomen illius Ioseph dicens addat mihi Dominus filium alterum</span></p>
<p id="genesis-30-25"><span class="verse-num">30:25</span> <span class="verse-body">nato autem Ioseph dixit Iacob socero suo dimitte me ut revertar in patriam et ad terram meam</span></p>
<p id="genesis-30-26"><span class="verse-num">30:26</span> <span class="verse-body">da mihi uxores et liberos meos pro quibus servivi tibi ut abeam tu nosti servitutem qua servivi tibi</span></p>
<p id="genesis-30-27"><span class="verse-num">30:27</span> <span class="verse-body">ait ei Laban inveniam gratiam in conspectu tuo experimento didici quod benedixerit mihi Deus propter te</span></p>
<p id="genesis-30-28"><span class="verse-num">30:28</span> <span class="verse-body">constitue mercedem tuam quam dem tibi</span></p>
<p id="genesis-30-29"><span class="verse-num">30:29</span> <span class="verse-body">at ille respondit tu nosti quomodo servierim tibi et quanta in manibus meis fuerit possessio tua</span></p>
<p id="genesis-30-30"><span class="verse-num">30:30</span> <span class="verse-body">modicum habuisti antequam venirem et nunc dives effectus es benedixitque tibi Dominus ad introitum meum iustum est igitur ut aliquando provideam etiam domui meae</span></p>
<p id="genesis-30-31"><span class="verse-num">30:31</span> <span class="verse-body">dixitque Laban quid dabo tibi at ille ait nihil volo sed si feceris quod postulo iterum pascam et custodiam pecora tua</span></p>
<p id="genesis-30-32"><span class="verse-num">30:32</span> <span class="verse-body">gyra omnes greges tuos et separa cunctas oves varias et sparso vellere et quodcumque furvum et maculosum variumque fuerit tam in ovibus quam in capris erit merces mea</span></p>
<p id="genesis-30-33"><span class="verse-num">30:33</span> <span class="verse-body">respondebitque mihi cras iustitia mea quando placiti tempus advenerit coram te et omnia quae non fuerint varia et maculosa et furva tam in ovibus quam in capris furti me arguent</span></p>
<p id="genesis-30-34"><span class="verse-num">30:34</span> <span class="verse-body">dixit Laban gratum habeo quod petis</span></p>
<p id="genesis-30-35"><span class="verse-num">30:35</span> <span class="verse-body">et separavit in die illo capras et oves hircos et arietes varios atque maculosos cunctum autem gregem unicolorem id est albi et nigri velleris tradidit in manu filiorum suorum</span></p>
<p id="genesis-30-36"><span class="verse-num">30:36</span> <span class="verse-body">et posuit spatium itineris inter se et generum dierum trium qui pascebat reliquos greges eius</span></p>
<p id="genesis-30-37"><span class="verse-num">30:37</span> <span class="verse-body">tollens ergo Iacob virgas populeas virides et amigdalinas et ex platanis ex parte decorticavit eas detractisque corticibus in his quae spoliata fuerant candor apparuit illa vero quae integra erant viridia permanserunt atque in hunc modum color effectus est varius</span></p>
<p id="genesis-30-38"><span class="verse-num">30:38</span> <span class="verse-body">posuitque eas in canalibus ubi effundebatur aqua ut cum venissent greges ad bibendum ante oculos haberent virgas et in aspectu earum conciperent</span></p>
<p id="genesis-30-39"><span class="verse-num">30:39</span> <span class="verse-body">factumque est ut in ipso calore coitus oves intuerentur virgas et parerent maculosa et varia et diverso colore respersa</span></p>
<p id="genesis-30-40"><span class="verse-num">30:40</span> <span class="verse-body">divisitque gregem Iacob et posuit virgas ante oculos arietum erant autem alba quaeque et nigra Laban cetera vero Iacob separatis inter se gregibus</span></p>
<p id="genesis-30-41"><span class="verse-num">30:41</span> <span class="verse-body">igitur quando primo tempore ascendebantur oves ponebat Iacob virgas in canalibus aquarum ante oculos arietum et ovium ut in earum contemplatione conciperent</span></p>
<p id="genesis-30-42"><span class="verse-num">30:42</span> <span class="verse-body">quando vero serotina admissura erat et conceptus extremus non ponebat eas factaque sunt ea quae erant serotina Laban et quae primi temporis Iacob</span></p>
<p id="genesis-30-43"><span class="verse-num">30:43</span> <span class="verse-body">ditatusque est homo ultra modum et habuit greges multos ancillas et servos camelos et asinos __________________________________________________________________</span></p>
<h2 id="genesis-ch-31">Chapter 31</h2>
<p class="verses"><a href="#genesis-31-1">1</a> <a href="#genesis-31-2">2</a> <a href="#genesis-31-3">3</a> <a href="#genesis-31-4">4</a> <a href="#genesis-31-5">5</a> <a href="#genesis-31-6">6</a> <a href="#genesis-31-7">7</a> <a href="#genesis-31-8">8</a> <a href="#genesis-31-9">9</a> <a href="#genesis-31-10">10</a> <a href="#genesis-31-11">11</a> <a href="#genesis-31-12">12</a> <a href="#genesis-31-13">13</a> <a href="#genesis-31-14">14</a> <a href="#genesis-31-15">15</a> <a href="#genesis-31-16">16</a> <a href="#genesis-31-17">17</a> <a href="#genesis-31-18">18</a> <a href="#genesis-31-19">19</a> <a href="#genesis-31-20">20</a> <a href="#genesis-31-21">21</a> <a href="#genesis-31-22">22</a> <a href="#genesis-31-23">23</a> <a href="#genesis-31-24">24</a> <a href="#genesis-31-25">25</a> <a href="#genesis-31-26">26</a> <a href="#genesis-31-27">27</a> <a href="#genesis-31-28">28</a> <a href="#genesis-31-29">29</a> <a href="#genesis-31-30">30</a> <a href="#genesis-31-31">31</a> <a href="#genesis-31-32">32</a> <a href="#genesis-31-33">33</a> <a href="#genesis-31-34">34</a> <a href="#genesis-31-35">35</a> <a href="#genesis-31-36">36</a> <a href="#genesis-31-37">37</a> <a href="#genesis-31-38">38</a> <a href="#genesis-31-39">39</a> <a href="#genesis-31-40">40</a> <a href="#genesis-31-41">41</a> <a href="#genesis-31-42">42</a> <a href="#genesis-31-43">43</a> <a href="#genesis-31-44">44</a> <a href="#genesis-31-45">45</a> <a href="#genesis-31-46">46</a> <a href="#genesis-31-47">47</a> <a href="#genesis-31-48">48</a> <a href="#genesis-31-49">49</a> <a href="#genesis-31-50">50</a> <a href="#genesis-31-51">51</a> <a href="#genesis-31-52">52</a> <a href="#genesis-31-53">53</a> <a href="#genesis-31-54">54</a> <a href="#genesis-31-55">55</a></p>
<p id="genesis-31-1"><span class="verse-num">31:1</span> <span class="verse-body">postquam autem audivit verba filiorum Laban dicentium tulit Iacob omnia quae fuerunt patris nostri et de illius facultate ditatus factus est inclitus</span></p>
<p id="genesis-31-2"><span class="verse-num">31:2</span> <span class="verse-body">animadvertit quoque faciem Laban quod non esset erga se sicut heri et nudius tertius</span></p>
<p id="genesis-31-3"><span class="verse-num">31:3</span> <span class="verse-body">maxime dicente sibi Domino revertere in terram patrum tuorum et ad generationem tuam eroque tecum</span></p>
<p id="genesis-31-4"><span class="verse-num">31:4</span> <span class="verse-body">misit et vocavit Rahel et Liam in agrum ubi pascebat greges</span></p>
<p id="genesis-31-5"><span class="verse-num">31:5</span> <span class="verse-body">dixitque eis video faciem patris vestri quod non sit erga me sicut heri et nudius tertius Deus autem patris mei fuit mecum</span></p>
<p id="genesis-31-6"><span class="verse-num">31:6</span> <span class="verse-body">et ipsae nostis quod totis viribus meis servierim patri vestro</span></p>
<p id="genesis-31-7"><span class="verse-num">31:7</span> <span class="verse-body">sed pater vester circumvenit me et mutavit mercedem meam decem vicibus et tamen non dimisit eum Deus ut noceret mihi</span></p>
<p id="genesis-31-8"><span class="verse-num">31:8</span> <span class="verse-body">si quando dixit variae erunt mercedes tuae pariebant omnes oves varios fetus quando vero e contrario ait alba quaeque accipies pro mercede omnes greges alba pepererunt</span></p>
<p id="genesis-31-9"><span class="verse-num">31:9</span> <span class="verse-body">tulitque Deus substantiam patris vestri et dedit mihi</span></p>
<p id="genesis-31-10"><span class="verse-num">31:10</span> <span class="verse-body">postquam enim conceptus ovium tempus advenerat levavi oculos meos et vidi in somnis ascendentes mares super feminas varios et maculosos et diversorum colorum</span></p>
<p id="genesis-31-11"><span class="verse-num">31:11</span> <span class="verse-body">dixitque angelus Dei ad me in somnis Iacob et ego respondi adsum</span></p>
<p id="genesis-31-12"><span class="verse-num">31:12</span> <span class="verse-body">qui ait leva oculos tuos et vide universos masculos ascendentes super feminas varios respersos atque maculosos vidi enim omnia quae fecit tibi Laban</span></p>
<p id="genesis-31-13"><span class="verse-num">31:13</span> <span class="verse-body">ego sum Deus Bethel ubi unxisti lapidem et votum vovisti mihi nunc ergo surge et egredere de terra hac revertens in terram nativitatis tuae</span></p>
<p id="genesis-31-14"><span class="verse-num">31:14</span> <span class="verse-body">responderunt Rahel et Lia numquid habemus residui quicquam in facultatibus et hereditate domus patris nostri</span></p>
<p id="genesis-31-15"><span class="verse-num">31:15</span> <span class="verse-body">nonne quasi alienas reputavit nos et vendidit comeditque pretium nostrum</span></p>
<p id="genesis-31-16"><span class="verse-num">31:16</span> <span class="verse-body">sed Deus tulit opes patris nostri et nobis eas tradidit ac filiis nostris unde omnia quae praecepit fac</span></p>
<p id="genesis-31-17"><span class="verse-num">31:17</span> <span class="verse-body">surrexit itaque Iacob et inpositis liberis et coniugibus suis super camelos abiit</span></p>
<p id="genesis-31-18"><span class="verse-num">31:18</span> <span class="verse-body">tulitque omnem substantiam et greges et quicquid in Mesopotamiam quaesierat pergens ad Isaac patrem suum in terram Chanaan</span></p>
<p id="genesis-31-19"><span class="verse-num">31:19</span> <span class="verse-body">eo tempore Laban ierat ad tondendas oves et Rahel furata est idola patris sui</span></p>
<p id="genesis-31-20"><span class="verse-num">31:20</span> <span class="verse-body">noluitque Iacob confiteri socero quod fugeret</span></p>
<p id="genesis-31-21"><span class="verse-num">31:21</span> <span class="verse-body">cumque abisset tam ipse quam omnia quae iuris eius erant et amne transmisso pergeret contra montem Galaad</span></p>
<p id="genesis-31-22"><span class="verse-num">31:22</span> <span class="verse-body">nuntiatum est Laban die tertio quod fugeret Iacob</span></p>
<p id="genesis-31-23"><span class="verse-num">31:23</span> <span class="verse-body">qui adsumptis fratribus suis persecutus est eum diebus septem et conprehendit in monte Galaad</span></p>
<p id="genesis-31-24"><span class="verse-num">31:24</span> <span class="verse-body">viditque in somnis dicentem sibi Dominum cave ne quicquam aspere loquaris contra Iacob</span></p>
<p id="genesis-31-25"><span class="verse-num">31:25</span> <span class="verse-body">iamque Iacob extenderat in monte tabernaculum cum ille consecutus eum cum fratribus suis in eodem monte Galaad fixit tentorium</span></p>
<p id="genesis-31-26"><span class="verse-num">31:26</span> <span class="verse-body">et dixit ad Iacob quare ita egisti ut clam me abigeres filias meas quasi captivas gladio</span></p>
<p id="genesis-31-27"><span class="verse-num">31:27</span> <span class="verse-body">cur ignorante me fugere voluisti nec indicare mihi ut prosequerer te cum gaudio et canticis et tympanis et cithara</span></p>
<p id="genesis-31-28"><span class="verse-num">31:28</span> <span class="verse-body">non es passus ut oscularer filios meos ac filias stulte operatus es et nunc</span></p>
<p id="genesis-31-29"><span class="verse-num">31:29</span> <span class="verse-body">valet quidem manus mea reddere tibi malum sed Deus patris vestri heri dixit mihi cave ne loquaris cum Iacob quicquam durius</span></p>
<p id="genesis-31-30"><span class="verse-num">31:30</span> <span class="verse-body">esto ad tuos ire cupiebas et desiderio tibi erat domus patris tui cur furatus es deos meos</span></p>
<p id="genesis-31-31"><span class="verse-num">31:31</span> <span class="verse-body">respondit Iacob quod inscio te profectus sum timui ne violenter auferres filias tuas</span></p>
<p id="genesis-31-32"><span class="verse-num">31:32</span> <span class="verse-body">quod autem furti arguis apud quemcumque inveneris deos tuos necetur coram fratribus nostris scrutare quicquid tuorum apud me inveneris et aufer haec dicens ignorabat quod Rahel furata esset idola</span></p>
<p id="genesis-31-33"><span class="verse-num">31:33</span> <span class="verse-body">ingressus itaque Laban tabernaculum Iacob et Liae et utriusque famulae non invenit cumque intrasset tentorium Rahelis</span></p>
<p id="genesis-31-34"><span class="verse-num">31:34</span> <span class="verse-body">illa festinans abscondit idola subter stramen cameli et sedit desuper scrutantique omne tentorium et nihil invenienti</span></p>
<p id="genesis-31-35"><span class="verse-num">31:35</span> <span class="verse-body">ait ne irascatur dominus meus quod coram te adsurgere nequeo quia iuxta consuetudinem feminarum nunc accidit mihi sic delusa sollicitudo quaerentis est</span></p>
<p id="genesis-31-36"><span class="verse-num">31:36</span> <span class="verse-body">tumensque Iacob cum iurgio ait quam ob culpam meam et ob quod peccatum sic exarsisti post me</span></p>
<p id="genesis-31-37"><span class="verse-num">31:37</span> <span class="verse-body">et scrutatus es omnem supellectilem meam quid invenisti de cuncta substantia domus tuae pone hic coram fratribus meis et fratribus tuis et iudicent inter me et te</span></p>
<p id="genesis-31-38"><span class="verse-num">31:38</span> <span class="verse-body">idcirco viginti annis fui tecum oves tuae et caprae steriles non fuerunt arietes gregis tui non comedi</span></p>
<p id="genesis-31-39"><span class="verse-num">31:39</span> <span class="verse-body">nec captum a bestia ostendi tibi ego damnum omne reddebam quicquid furto perierat a me exigebas</span></p>
<p id="genesis-31-40"><span class="verse-num">31:40</span> <span class="verse-body">die noctuque aestu urebar et gelu fugiebat somnus ab oculis meis</span></p>
<p id="genesis-31-41"><span class="verse-num">31:41</span> <span class="verse-body">sic per viginti annos in domo tua servivi tibi quattuordecim pro filiabus et sex pro gregibus tuis inmutasti quoque mercedem meam decem vicibus</span></p>
<p id="genesis-31-42"><span class="verse-num">31:42</span> <span class="verse-body">nisi Deus patris mei Abraham et Timor Isaac adfuisset mihi forsitan modo nudum me dimisisses adflictionem meam et laborem manuum mearum respexit Deus et arguit te heri</span></p>
<p id="genesis-31-43"><span class="verse-num">31:43</span> <span class="verse-body">respondit ei Laban filiae et filii et greges tui et omnia quae cernis mea sunt quid possum facere filiis et nepotibus meis</span></p>
<p id="genesis-31-44"><span class="verse-num">31:44</span> <span class="verse-body">veni ergo et ineamus foedus ut sit testimonium inter me et te</span></p>
<p id="genesis-31-45"><span class="verse-num">31:45</span> <span class="verse-body">tulit itaque Iacob lapidem et erexit illum in titulum</span></p>
<p id="genesis-31-46"><span class="verse-num">31:46</span> <span class="verse-body">dixitque fratribus suis adferte lapides qui congregantes fecerunt tumulum comederuntque super eum</span></p>
<p id="genesis-31-47"><span class="verse-num">31:47</span> <span class="verse-body">quem vocavit Laban tumulus Testis et Iacob acervum Testimonii uterque iuxta proprietatem linguae suae</span></p>
<p id="genesis-31-48"><span class="verse-num">31:48</span> <span class="verse-body">dixitque Laban tumulus iste testis erit inter me et te hodie et idcirco appellatum est nomen eius Galaad id est tumulus Testis</span></p>
<p id="genesis-31-49"><span class="verse-num">31:49</span> <span class="verse-body">intueatur Dominus et iudicet inter nos quando recesserimus a nobis</span></p>
<p id="genesis-31-50"><span class="verse-num">31:50</span> <span class="verse-body">si adflixeris filias meas et si introduxeris uxores alias super eas nullus sermonis nostri testis est absque Deo qui praesens respicit</span></p>
<p id="genesis-31-51"><span class="verse-num">31:51</span> <span class="verse-body">dixitque rursus ad Iacob en tumulus hic et lapis quem erexi inter me et te</span></p>
<p id="genesis-31-52"><span class="verse-num">31:52</span> <span class="verse-body">testis erit tumulus inquam iste et lapis sint in testimonio si aut ego transiero illum pergens ad te aut tu praeterieris malum mihi cogitans</span></p>
<p id="genesis-31-53"><span class="verse-num">31:53</span> <span class="verse-body">Deus Abraham et Deus Nahor iudicet inter nos Deus patris eorum iuravit Iacob per Timorem patris sui Isaac</span></p>
<p id="genesis-31-54"><span class="verse-num">31:54</span> <span class="verse-body">immolatisque victimis in monte vocavit fratres suos ut ederent panem qui cum comedissent manserunt ibi</span></p>
<p id="genesis-31-55"><span class="verse-num">31:55</span> <span class="verse-body">Laban vero de nocte consurgens osculatus est filios et filias suas et benedixit illis reversus in locum suum __________________________________________________________________</span></p>
<h2 id="genesis-ch-32">Chapter 32</h2>
<p class="verses"><a href="#genesis-32-1">1</a> <a href="#genesis-32-2">2</a> <a href="#genesis-32-3">3</a> <a href="#genesis-32-4">4</a> <a href="#genesis-32-5">5</a> <a href="#genesis-32-6">6</a> <a href="#genesis-32-7">7</a> <a href="#genesis-32-8">8</a> <a href="#genesis-32-9">9</a> <a href="#genesis-32-10">10</a> <a href="#genesis-32-11">11</a> <a href="#genesis-32-12">12</a> <a href="#genesis-32-13">13</a> <a href="#genesis-32-14">14</a> <a href="#genesis-32-15">15</a> <a href="#genesis-32-16">16</a> <a href="#genesis-32-17">17</a> <a href="#genesis-32-18">18</a> <a href="#genesis-32-19">19</a> <a href="#genesis-32-20">20</a> <a href="#genesis-32-21">21</a> <a href="#genesis-32-22">22</a> <a href="#genesis-32-23">23</a> <a href="#genesis-32-24">24</a> <a href="#genesis-32-25">25</a> <a href="#genesis-32-26">26</a> <a href="#genesis-32-27">27</a> <a href="#genesis-32-28">28</a> <a href="#genesis-32-29">29</a> <a href="#genesis-32-30">30</a> <a href="#genesis-32-31">31</a> <a href="#genesis-32-32">32</a></p>
<p id="genesis-32-1"><span class="verse-num">32:1</span> <span class="verse-body">Iacob quoque abiit itinere quo coeperat fueruntque ei obviam angeli Dei</span></p>
<p id="genesis-32-2"><span class="verse-num">32:2</span> <span class="verse-body">quos cum vidisset ait castra Dei sunt haec et appellavit nomen loci illius Manaim id est Castra</span></p>
<p id="genesis-32-3"><span class="verse-num">32:3</span> <span class="verse-body">misit autem et nuntios ante se ad Esau fratrem suum in terram Seir regionis Edom</span></p>
<p id="genesis-32-4"><span class="verse-num">32:4</span> <span class="verse-body">praecepitque eis dicens sic loquimini domino meo Esau haec dicit frater tuus Iacob apud Laban peregrinatus sum et fui usque in praesentem diem</span></p>
<p id="genesis-32-5"><span class="verse-num">32:5</span> <span class="verse-body">habeo boves et asinos oves et servos atque ancillas mittoque nunc legationem ad dominum meum ut inveniam gratiam in conspectu tuo</span></p>
<p id="genesis-32-6"><span class="verse-num">32:6</span> <span class="verse-body">reversi sunt nuntii ad Iacob dicentes venimus ad Esau fratrem tuum et ecce properat in occursum tibi cum quadringentis viris</span></p>
<p id="genesis-32-7"><span class="verse-num">32:7</span> <span class="verse-body">timuit Iacob valde et perterritus divisit populum qui secum erat greges quoque et oves et boves et camelos in duas turmas</span></p>
<p id="genesis-32-8"><span class="verse-num">32:8</span> <span class="verse-body">dicens si venerit Esau ad unam turmam et percusserit eam alia turma quae reliqua est salvabitur</span></p>
<p id="genesis-32-9"><span class="verse-num">32:9</span> <span class="verse-body">dixitque Iacob Deus patris mei Abraham et Deus patris mei Isaac Domine qui dixisti mihi revertere in terram tuam et in locum nativitatis tuae et benefaciam tibi</span></p>
<p id="genesis-32-10"><span class="verse-num">32:10</span> <span class="verse-body">minor sum cunctis miserationibus et veritate quam explesti servo tuo in baculo meo transivi Iordanem istum et nunc cum duabus turmis regredior</span></p>
<p id="genesis-32-11"><span class="verse-num">32:11</span> <span class="verse-body">erue me de manu fratris mei de manu Esau quia valde eum timeo ne forte veniens percutiat matrem cum filiis</span></p>
<p id="genesis-32-12"><span class="verse-num">32:12</span> <span class="verse-body">tu locutus es quod bene mihi faceres et dilatares semen meum sicut harenam maris quae prae multitudine numerari non potest</span></p>
<p id="genesis-32-13"><span class="verse-num">32:13</span> <span class="verse-body">cumque dormisset ibi nocte illa separavit de his quae habebat munera Esau fratri suo</span></p>
<p id="genesis-32-14"><span class="verse-num">32:14</span> <span class="verse-body">capras ducentas hircos viginti oves ducentas arietes viginti</span></p>
<p id="genesis-32-15"><span class="verse-num">32:15</span> <span class="verse-body">camelos fetas cum pullis suis triginta vaccas quadraginta et tauros viginti asinas viginti et pullos earum decem</span></p>
<p id="genesis-32-16"><span class="verse-num">32:16</span> <span class="verse-body">et misit per manus servorum suorum singulos seorsum greges dixitque pueris suis antecedite me et sit spatium inter gregem et gregem</span></p>
<p id="genesis-32-17"><span class="verse-num">32:17</span> <span class="verse-body">et praecepit priori dicens si obvium habueris Esau fratrem meum et interrogaverit te cuius es et quo vadis et cuius sunt ista quae sequeris</span></p>
<p id="genesis-32-18"><span class="verse-num">32:18</span> <span class="verse-body">respondebis servi tui Iacob munera misit domino meo Esau ipse quoque post nos venit</span></p>
<p id="genesis-32-19"><span class="verse-num">32:19</span> <span class="verse-body">similiter mandata dedit secundo ac tertio et cunctis qui sequebantur greges dicens hisdem verbis loquimini ad Esau cum inveneritis eum</span></p>
<p id="genesis-32-20"><span class="verse-num">32:20</span> <span class="verse-body">et addetis ipse quoque servus tuus Iacob iter nostrum insequitur dixit enim placabo illum muneribus quae praecedunt et postea videbo forsitan propitiabitur mihi</span></p>
<p id="genesis-32-21"><span class="verse-num">32:21</span> <span class="verse-body">praecesserunt itaque munera ante eum ipse vero mansit nocte illa in Castris</span></p>
<p id="genesis-32-22"><span class="verse-num">32:22</span> <span class="verse-body">cumque mature surrexisset tulit duas uxores suas et totidem famulas cum undecim filiis et transivit vadum Iaboc</span></p>
<p id="genesis-32-23"><span class="verse-num">32:23</span> <span class="verse-body">transductisque omnibus quae ad se pertinebant</span></p>
<p id="genesis-32-24"><span class="verse-num">32:24</span> <span class="verse-body">remansit solus et ecce vir luctabatur cum eo usque mane</span></p>
<p id="genesis-32-25"><span class="verse-num">32:25</span> <span class="verse-body">qui cum videret quod eum superare non posset tetigit nervum femoris eius et statim emarcuit</span></p>
<p id="genesis-32-26"><span class="verse-num">32:26</span> <span class="verse-body">dixitque ad eum dimitte me iam enim ascendit aurora respondit non dimittam te nisi benedixeris mihi</span></p>
<p id="genesis-32-27"><span class="verse-num">32:27</span> <span class="verse-body">ait ergo quod nomen est tibi respondit Iacob</span></p>
<p id="genesis-32-28"><span class="verse-num">32:28</span> <span class="verse-body">at ille nequaquam inquit Iacob appellabitur nomen tuum sed Israhel quoniam si contra Deum fortis fuisti quanto magis contra homines praevalebis</span></p>
<p id="genesis-32-29"><span class="verse-num">32:29</span> <span class="verse-body">interrogavit eum Iacob dic mihi quo appellaris nomine respondit cur quaeris nomen meum et benedixit ei in eodem loco</span></p>
<p id="genesis-32-30"><span class="verse-num">32:30</span> <span class="verse-body">vocavitque Iacob nomen loci illius Phanuhel dicens vidi Deum facie ad faciem et salva facta est anima mea</span></p>
<p id="genesis-32-31"><span class="verse-num">32:31</span> <span class="verse-body">ortusque est ei statim sol postquam transgressus est Phanuhel ipse vero claudicabat pede</span></p>
<p id="genesis-32-32"><span class="verse-num">32:32</span> <span class="verse-body">quam ob causam non comedunt filii Israhel nervum qui emarcuit in femore Iacob usque in praesentem diem eo quod tetigerit nervum femoris eius et obstipuerit __________________________________________________________________</span></p>
<h2 id="genesis-ch-33">Chapter 33</h2>
<p class="verses"><a href="#genesis-33-1">1</a> <a href="#genesis-33-2">2</a> <a href="#genesis-33-3">3</a> <a href="#genesis-33-4">4</a> <a href="#genesis-33-5">5</a> <a href="#genesis-33-6">6</a> <a href="#genesis-33-7">7</a> <a href="#genesis-33-8">8</a> <a href="#genesis-33-9">9</a> <a href="#genesis-33-10">10</a> <a href="#genesis-33-11">11</a> <a href="#genesis-33-12">12</a> <a href="#genesis-33-13">13</a> <a href="#genesis-33-14">14</a> <a href="#genesis-33-15">15</a> <a href="#genesis-33-16">16</a> <a href="#genesis-33-17">17</a> <a href="#genesis-33-18">18</a> <a href="#genesis-33-19">19</a> <a href="#genesis-33-20">20</a></p>
<p id="genesis-33-1"><span class="verse-num">33:1</span> <span class="verse-body">levans autem Iacob oculos suos vidit venientem Esau et cum eo quadringentos viros divisitque filios Liae et Rahel ambarumque famularum</span></p>
<p id="genesis-33-2"><span class="verse-num">33:2</span> <span class="verse-body">et posuit utramque ancillam et liberos earum in principio Liam vero et filios eius in secundo loco Rahel autem et Ioseph novissimos</span></p>
<p id="genesis-33-3"><span class="verse-num">33:3</span> <span class="verse-body">et ipse praegrediens adoravit pronus in terram septies donec adpropinquaret frater eius</span></p>
<p id="genesis-33-4"><span class="verse-num">33:4</span> <span class="verse-body">currens itaque Esau obviam fratri suo amplexatus est eum stringensque collum et osculans flevit</span></p>
<p id="genesis-33-5"><span class="verse-num">33:5</span> <span class="verse-body">levatisque oculis vidit mulieres et parvulos earum et ait quid sibi volunt isti et si ad te pertinent respondit parvuli sunt quos donavit mihi Deus servo tuo</span></p>
<p id="genesis-33-6"><span class="verse-num">33:6</span> <span class="verse-body">et adpropinquantes ancillae et filii earum incurvati sunt</span></p>
<p id="genesis-33-7"><span class="verse-num">33:7</span> <span class="verse-body">accessitque Lia cum liberis suis et cum similiter adorassent extremi Ioseph et Rahel adoraverunt</span></p>
<p id="genesis-33-8"><span class="verse-num">33:8</span> <span class="verse-body">quaenam sunt inquit istae turmae quas obvias habui respondit ut invenirem gratiam coram domino meo</span></p>
<p id="genesis-33-9"><span class="verse-num">33:9</span> <span class="verse-body">et ille habeo ait plurima frater mi sint tua tibi</span></p>
<p id="genesis-33-10"><span class="verse-num">33:10</span> <span class="verse-body">dixit Iacob noli ita obsecro sed si inveni gratiam in oculis tuis accipe munusculum de manibus meis sic enim vidi faciem tuam quasi viderim vultum Dei esto mihi propitius</span></p>
<p id="genesis-33-11"><span class="verse-num">33:11</span> <span class="verse-body">et suscipe benedictionem quam adtuli tibi et quam donavit mihi Deus tribuens omnia vix fratre conpellente suscipiens</span></p>
<p id="genesis-33-12"><span class="verse-num">33:12</span> <span class="verse-body">ait gradiamur simul eroque socius itineris tui</span></p>
<p id="genesis-33-13"><span class="verse-num">33:13</span> <span class="verse-body">dixit Iacob nosti domine mi quod parvulos habeam teneros et oves ac boves fetas mecum quas si plus in ambulando fecero laborare morientur una die cuncti greges</span></p>
<p id="genesis-33-14"><span class="verse-num">33:14</span> <span class="verse-body">praecedat dominus meus ante servum suum et ego sequar paulatim vestigia eius sicut videro posse parvulos meos donec veniam ad dominum meum in Seir</span></p>
<p id="genesis-33-15"><span class="verse-num">33:15</span> <span class="verse-body">respondit Esau oro te ut de populo qui mecum est saltem socii remaneant viae tuae non est inquit necesse hoc uno indigeo ut inveniam gratiam in conspectu domini mei</span></p>
<p id="genesis-33-16"><span class="verse-num">33:16</span> <span class="verse-body">reversus est itaque illo die Esau itinere quo venerat in Seir</span></p>
<p id="genesis-33-17"><span class="verse-num">33:17</span> <span class="verse-body">et Iacob venit in Soccoth ubi aedificata domo et fixis tentoriis appellavit nomen loci illius Soccoth id est Tabernacula</span></p>
<p id="genesis-33-18"><span class="verse-num">33:18</span> <span class="verse-body">transivitque in Salem urbem Sycimorum quae est in terra Chanaan postquam regressus est de Mesopotamiam Syriae et habitavit iuxta oppidum</span></p>
<p id="genesis-33-19"><span class="verse-num">33:19</span> <span class="verse-body">emitque partem agri in qua fixerat tabernaculum a filiis Emor patris Sychem centum agnis</span></p>
<p id="genesis-33-20"><span class="verse-num">33:20</span> <span class="verse-body">et erecto ibi altari invocavit super illud Fortissimum Deum Israhel __________________________________________________________________</span></p>
<h2 id="genesis-ch-34">Chapter 34</h2>
<p class="verses"><a href="#genesis-34-1">1</a> <a href="#genesis-34-2">2</a> <a href="#genesis-34-3">3</a> <a href="#genesis-34-4">4</a> <a href="#genesis-34-5">5</a> <a href="#genesis-34-6">6</a> <a href="#genesis-34-7">7</a> <a href="#genesis-34-8">8</a> <a href="#genesis-34-9">9</a> <a href="#genesis-34-10">10</a> <a href="#genesis-34-11">11</a> <a href="#genesis-34-12">12</a> <a href="#genesis-34-13">13</a> <a href="#genesis-34-14">14</a> <a href="#genesis-34-15">15</a> <a href="#genesis-34-16">16</a> <a href="#genesis-34-17">17</a> <a href="#genesis-34-18">18</a> <a href="#genesis-34-19">19</a> <a href="#genesis-34-20">20</a> <a href="#genesis-34-21">21</a> <a href="#genesis-34-22">22</a> <a href="#genesis-34-23">23</a> <a href="#genesis-34-24">24</a> <a href="#genesis-34-25">25</a> <a href="#genesis-34-26">26</a> <a href="#genesis-34-27">27</a> <a href="#genesis-34-28">28</a> <a href="#genesis-34-29">29</a> <a href="#genesis-34-30">30</a> <a href="#genesis-34-31">31</a></p>
<p id="genesis-34-1"><span class="verse-num">34:1</span> <span class="verse-body">egressa est autem Dina filia Liae ut videret mulieres regionis illius</span></p>
<p id="genesis-34-2"><span class="verse-num">34:2</span> <span class="verse-body">quam cum vidisset Sychem filius Emor Evei princeps terrae illius adamavit et rapuit et dormivit cum illa vi opprimens virginem</span></p>
<p id="genesis-34-3"><span class="verse-num">34:3</span> <span class="verse-body">et conglutinata est anima eius cum ea tristemque blanditiis delinivit</span></p>
<p id="genesis-34-4"><span class="verse-num">34:4</span> <span class="verse-body">et pergens ad Emor patrem suum accipe mihi inquit puellam hanc coniugem</span></p>
<p id="genesis-34-5"><span class="verse-num">34:5</span> <span class="verse-body">quod cum audisset Iacob absentibus filiis et in pastu occupatis pecorum siluit donec redirent</span></p>
<p id="genesis-34-6"><span class="verse-num">34:6</span> <span class="verse-body">egresso autem Emor patre Sychem ut loqueretur ad Iacob</span></p>
<p id="genesis-34-7"><span class="verse-num">34:7</span> <span class="verse-body">ecce filii eius veniebant de agro auditoque quod acciderat irati sunt valde eo quod foedam rem esset operatus in Israhel et violata filia Iacob rem inlicitam perpetrasset</span></p>
<p id="genesis-34-8"><span class="verse-num">34:8</span> <span class="verse-body">locutus est itaque Emor ad eos Sychem filii mei adhesit anima filiae vestrae date eam illi uxorem</span></p>
<p id="genesis-34-9"><span class="verse-num">34:9</span> <span class="verse-body">et iungamus vicissim conubia filias vestras tradite nobis et filias nostras accipite</span></p>
<p id="genesis-34-10"><span class="verse-num">34:10</span> <span class="verse-body">et habitate nobiscum terra in potestate vestra est exercete negotiamini et possidete eam</span></p>
<p id="genesis-34-11"><span class="verse-num">34:11</span> <span class="verse-body">sed et Sychem ad patrem et ad fratres eius ait inveniam gratiam coram vobis et quaecumque statueritis dabo</span></p>
<p id="genesis-34-12"><span class="verse-num">34:12</span> <span class="verse-body">augete dotem munera postulate libens tribuam quod petieritis tantum date mihi puellam hanc uxorem</span></p>
<p id="genesis-34-13"><span class="verse-num">34:13</span> <span class="verse-body">responderunt filii Iacob Sychem et patri eius in dolo saevientes ob stuprum sororis</span></p>
<p id="genesis-34-14"><span class="verse-num">34:14</span> <span class="verse-body">non possumus facere quod petitis nec dare sororem nostram homini incircumciso quod inlicitum et nefarium est apud nos</span></p>
<p id="genesis-34-15"><span class="verse-num">34:15</span> <span class="verse-body">sed in hoc valebimus foederari si esse volueritis nostri similes et circumcidatur in vobis omne masculini sexus</span></p>
<p id="genesis-34-16"><span class="verse-num">34:16</span> <span class="verse-body">tunc dabimus et accipiemus mutuo filias nostras ac vestras et habitabimus vobiscum erimusque unus populus</span></p>
<p id="genesis-34-17"><span class="verse-num">34:17</span> <span class="verse-body">sin autem circumcidi nolueritis tollemus filiam nostram et recedemus</span></p>
<p id="genesis-34-18"><span class="verse-num">34:18</span> <span class="verse-body">placuit oblatio eorum Emor et Sychem filio eius</span></p>
<p id="genesis-34-19"><span class="verse-num">34:19</span> <span class="verse-body">nec distulit adulescens quin statim quod petebatur expleret amabat enim puellam valde et ipse erat inclitus in omni domo patris sui</span></p>
<p id="genesis-34-20"><span class="verse-num">34:20</span> <span class="verse-body">ingressique portam urbis locuti sunt populo</span></p>
<p id="genesis-34-21"><span class="verse-num">34:21</span> <span class="verse-body">viri isti pacifici sunt et volunt habitare nobiscum negotientur in terra et exerceant eam quae spatiosa et lata cultoribus indiget filias eorum accipiemus uxores et nostras illis dabimus</span></p>
<p id="genesis-34-22"><span class="verse-num">34:22</span> <span class="verse-body">unum est quod differtur tantum bonum si circumcidamus masculos nostros ritum gentis imitantes</span></p>
<p id="genesis-34-23"><span class="verse-num">34:23</span> <span class="verse-body">et substantia eorum et pecora et cuncta quae possident nostra erunt tantum in hoc adquiescamus et habitantes simul unum efficiemus populum</span></p>
<p id="genesis-34-24"><span class="verse-num">34:24</span> <span class="verse-body">adsensi sunt omnes circumcisis cunctis maribus</span></p>
<p id="genesis-34-25"><span class="verse-num">34:25</span> <span class="verse-body">et ecce die tertio quando gravissimus vulnerum dolor est arreptis duo Iacob filii Symeon et Levi fratres Dinae gladiis ingressi sunt urbem confidenter interfectisque omnibus masculis</span></p>
<p id="genesis-34-26"><span class="verse-num">34:26</span> <span class="verse-body">Emor et Sychem pariter necaverunt tollentes Dinam de domo Sychem sororem suam</span></p>
<p id="genesis-34-27"><span class="verse-num">34:27</span> <span class="verse-body">quibus egressis inruerunt super occisos ceteri filii Iacob et depopulati sunt urbem in ultionem stupri</span></p>
<p id="genesis-34-28"><span class="verse-num">34:28</span> <span class="verse-body">oves eorum et armenta et asinos cunctaque vastantes quae in domibus et in agris erant</span></p>
<p id="genesis-34-29"><span class="verse-num">34:29</span> <span class="verse-body">parvulos quoque et uxores eorum duxere captivas</span></p>
<p id="genesis-34-30"><span class="verse-num">34:30</span> <span class="verse-body">quibus patratis audacter Iacob dixit ad Symeon et Levi turbastis me et odiosum fecistis Chananeis et Ferezeis habitatoribus terrae huius nos pauci sumus illi congregati percutient me et delebor ego et domus mea</span></p>
<p id="genesis-34-31"><span class="verse-num">34:31</span> <span class="verse-body">responderunt numquid ut scorto abuti debuere sorore nostra __________________________________________________________________</span></p>
<h2 id="genesis-ch-35">Chapter 35</h2>
<p class="verses"><a href="#genesis-35-1">1</a> <a href="#genesis-35-2">2</a> <a href="#genesis-35-3">3</a> <a href="#genesis-35-4">4</a> <a href="#genesis-35-5">5</a> <a href="#genesis-35-6">6</a> <a href="#genesis-35-7">7</a> <a href="#genesis-35-8">8</a> <a href="#genesis-35-9">9</a> <a href="#genesis-35-10">10</a> <a href="#genesis-35-11">11</a> <a href="#genesis-35-12">12</a> <a href="#genesis-35-13">13</a> <a href="#genesis-35-14">14</a> <a href="#genesis-35-15">15</a> <a href="#genesis-35-16">16</a> <a href="#genesis-35-17">17</a> <a href="#genesis-35-18">18</a> <a href="#genesis-35-19">19</a> <a href="#genesis-35-20">20</a> <a href="#genesis-35-21">21</a> <a href="#genesis-35-22">22</a> <a href="#genesis-35-23">23</a> <a href="#genesis-35-24">24</a> <a href="#genesis-35-25">25</a> <a href="#genesis-35-26">26</a> <a href="#genesis-35-27">27</a> <a href="#genesis-35-28">28</a> <a href="#genesis-35-29">29</a></p>
<p id="genesis-35-1"><span class="verse-num">35:1</span> <span class="verse-body">interea locutus est Deus ad Iacob surge et ascende Bethel et habita ibi facque altare Deo qui apparuit tibi quando fugiebas Esau fratrem tuum</span></p>
<p id="genesis-35-2"><span class="verse-num">35:2</span> <span class="verse-body">Iacob vero convocata omni domo sua ait abicite deos alienos qui in medio vestri sunt et mundamini ac mutate vestimenta vestra</span></p>
<p id="genesis-35-3"><span class="verse-num">35:3</span> <span class="verse-body">surgite et ascendamus in Bethel ut faciamus ibi altare Deo qui exaudivit me in die tribulationis meae et fuit socius itineris mei</span></p>
<p id="genesis-35-4"><span class="verse-num">35:4</span> <span class="verse-body">dederunt ergo ei omnes deos alienos quos habebant et inaures quae erant in auribus eorum at ille infodit ea subter terebinthum quae est post urbem Sychem</span></p>
<p id="genesis-35-5"><span class="verse-num">35:5</span> <span class="verse-body">cumque profecti essent terror Dei invasit omnes per circuitum civitates et non sunt ausi persequi recedentes</span></p>
<p id="genesis-35-6"><span class="verse-num">35:6</span> <span class="verse-body">venit igitur Iacob Luzam quae est in terra Chanaan cognomento Bethel ipse et omnis populus cum eo</span></p>
<p id="genesis-35-7"><span class="verse-num">35:7</span> <span class="verse-body">aedificavitque ibi altare et appellavit nomen loci Domus Dei ibi enim apparuit ei Deus cum fugeret fratrem suum</span></p>
<p id="genesis-35-8"><span class="verse-num">35:8</span> <span class="verse-body">eodem tempore mortua est Debbora nutrix Rebeccae et sepulta ad radices Bethel subter quercum vocatumque est nomen loci quercus Fletus</span></p>
<p id="genesis-35-9"><span class="verse-num">35:9</span> <span class="verse-body">apparuit autem iterum Deus Iacob postquam reversus est de Mesopotamiam Syriae benedixitque ei</span></p>
<p id="genesis-35-10"><span class="verse-num">35:10</span> <span class="verse-body">dicens non vocaberis ultra Iacob sed Israhel erit nomen tuum et appellavit eum Israhel</span></p>
<p id="genesis-35-11"><span class="verse-num">35:11</span> <span class="verse-body">dixitque ei ego Deus omnipotens cresce et multiplicare gentes et populi nationum erunt ex te reges de lumbis tuis egredientur</span></p>
<p id="genesis-35-12"><span class="verse-num">35:12</span> <span class="verse-body">terramque quam dedi Abraham et Isaac dabo tibi et semini tuo post te</span></p>
<p id="genesis-35-13"><span class="verse-num">35:13</span> <span class="verse-body">et recessit ab eo</span></p>
<p id="genesis-35-14"><span class="verse-num">35:14</span> <span class="verse-body">ille vero erexit titulum lapideum in loco quo locutus ei fuerat Deus libans super eum libamina et effundens oleum</span></p>
<p id="genesis-35-15"><span class="verse-num">35:15</span> <span class="verse-body">vocansque nomen loci Bethel</span></p>
<p id="genesis-35-16"><span class="verse-num">35:16</span> <span class="verse-body">egressus inde venit verno tempore ad terram quae ducit Efratham in qua cum parturiret Rahel</span></p>
<p id="genesis-35-17"><span class="verse-num">35:17</span> <span class="verse-body">ob difficultatem partus periclitari coepit dixitque ei obsetrix noli timere quia et hunc habebis filium</span></p>
<p id="genesis-35-18"><span class="verse-num">35:18</span> <span class="verse-body">egrediente autem anima prae dolore et inminente iam morte vocavit nomen filii sui Benoni id est filius doloris mei pater vero appellavit eum Beniamin id est filius dexterae</span></p>
<p id="genesis-35-19"><span class="verse-num">35:19</span> <span class="verse-body">mortua est ergo Rahel et sepulta in via quae ducit Efratham haec est Bethleem</span></p>
<p id="genesis-35-20"><span class="verse-num">35:20</span> <span class="verse-body">erexitque Iacob titulum super sepulchrum eius hic est titulus monumenti Rahel usque in praesentem diem</span></p>
<p id="genesis-35-21"><span class="verse-num">35:21</span> <span class="verse-body">egressus inde fixit tabernaculum trans turrem Gregis</span></p>
<p id="genesis-35-22"><span class="verse-num">35:22</span> <span class="verse-body">cumque habitaret in illa regione abiit Ruben et dormivit cum Bala concubina patris sui quod illum minime latuit erant autem filii Iacob duodecim</span></p>
<p id="genesis-35-23"><span class="verse-num">35:23</span> <span class="verse-body">filii Liae primogenitus Ruben et Symeon et Levi et Iudas et Isachar et Zabulon</span></p>
<p id="genesis-35-24"><span class="verse-num">35:24</span> <span class="verse-body">filii Rahel Ioseph et Beniamin</span></p>
<p id="genesis-35-25"><span class="verse-num">35:25</span> <span class="verse-body">filii Balae ancillae Rahelis Dan et Nepthalim</span></p>
<p id="genesis-35-26"><span class="verse-num">35:26</span> <span class="verse-body">filii Zelphae ancillae Liae Gad et Aser hii filii Iacob qui nati sunt ei in Mesopotamiam Syriae</span></p>
<p id="genesis-35-27"><span class="verse-num">35:27</span> <span class="verse-body">venit etiam ad Isaac patrem suum in Mambre civitatem Arbee haec est Hebron in qua peregrinatus est Abraham et Isaac</span></p>
<p id="genesis-35-28"><span class="verse-num">35:28</span> <span class="verse-body">et conpleti sunt dies Isaac centum octoginta annorum</span></p>
<p id="genesis-35-29"><span class="verse-num">35:29</span> <span class="verse-body">consumptusque aetate mortuus est et adpositus populo suo senex et plenus dierum et sepelierunt eum Esau et Iacob filii sui __________________________________________________________________</span></p>
<h2 id="genesis-ch-36">Chapter 36</h2>
<p class="verses"><a href="#genesis-36-1">1</a> <a href="#genesis-36-2">2</a> <a href="#genesis-36-3">3</a> <a href="#genesis-36-4">4</a> <a href="#genesis-36-5">5</a> <a href="#genesis-36-6">6</a> <a href="#genesis-36-7">7</a> <a href="#genesis-36-8">8</a> <a href="#genesis-36-9">9</a> <a href="#genesis-36-10">10</a> <a href="#genesis-36-11">11</a> <a href="#genesis-36-12">12</a> <a href="#genesis-36-13">13</a> <a href="#genesis-36-14">14</a> <a href="#genesis-36-15">15</a> <a href="#genesis-36-16">16</a> <a href="#genesis-36-17">17</a> <a href="#genesis-36-18">18</a> <a href="#genesis-36-19">19</a> <a href="#genesis-36-20">20</a> <a href="#genesis-36-21">21</a> <a href="#genesis-36-22">22</a> <a href="#genesis-36-23">23</a> <a href="#genesis-36-24">24</a> <a href="#genesis-36-25">25</a> <a href="#genesis-36-26">26</a> <a href="#genesis-36-27">27</a> <a href="#genesis-36-28">28</a> <a href="#genesis-36-29">29</a> <a href="#genesis-36-30">30</a> <a href="#genesis-36-31">31</a> <a href="#genesis-36-32">32</a> <a href="#genesis-36-33">33</a> <a href="#genesis-36-34">34</a> <a href="#genesis-36-35">35</a> <a href="#genesis-36-36">36</a> <a href="#genesis-36-37">37</a> <a href="#genesis-36-38">38</a> <a href="#genesis-36-39">39</a> <a href="#genesis-36-40">40</a> <a href="#genesis-36-41">41</a> <a href="#genesis-36-42">42</a> <a href="#genesis-36-43">43</a></p>
<p id="genesis-36-1"><span class="verse-num">36:1</span> <span class="verse-body">hae sunt autem generationes Esau ipse est Edom</span></p>
<p id="genesis-36-2"><span class="verse-num">36:2</span> <span class="verse-body">Esau accepit uxores de filiabus Chanaan Ada filiam Elom Hetthei et Oolibama filiam Anae filiae Sebeon Evei</span></p>
<p id="genesis-36-3"><span class="verse-num">36:3</span> <span class="verse-body">Basemath quoque filiam Ismahel sororem Nabaioth</span></p>
<p id="genesis-36-4"><span class="verse-num">36:4</span> <span class="verse-body">peperit autem Ada Eliphaz Basemath genuit Rauhel</span></p>
<p id="genesis-36-5"><span class="verse-num">36:5</span> <span class="verse-body">Oolibama edidit Hieus et Hielom et Core hii filii Esau qui nati sunt ei in terra Chanaan</span></p>
<p id="genesis-36-6"><span class="verse-num">36:6</span> <span class="verse-body">tulit autem Esau uxores suas et filios et filias et omnem animam domus suae et substantiam et pecora et cuncta quae habere poterat in terra Chanaan et abiit in alteram regionem recessitque a fratre suo Iacob</span></p>
<p id="genesis-36-7"><span class="verse-num">36:7</span> <span class="verse-body">divites enim erant valde et simul habitare non poterant nec sustinebat eos terra peregrinationis eorum prae multitudine gregum</span></p>
<p id="genesis-36-8"><span class="verse-num">36:8</span> <span class="verse-body">habitavitque Esau in monte Seir ipse est Edom</span></p>
<p id="genesis-36-9"><span class="verse-num">36:9</span> <span class="verse-body">hae sunt generationes Esau patris Edom in monte Seir</span></p>
<p id="genesis-36-10"><span class="verse-num">36:10</span> <span class="verse-body">et haec nomina filiorum eius Eliphaz filius Ada uxoris Esau Rauhel quoque filius Basemath uxoris eius</span></p>
<p id="genesis-36-11"><span class="verse-num">36:11</span> <span class="verse-body">fueruntque filii Eliphaz Theman Omar Sephu et Gatham et Cenez</span></p>
<p id="genesis-36-12"><span class="verse-num">36:12</span> <span class="verse-body">erat autem Thamna concubina Eliphaz filii Esau quae peperit ei Amalech hii sunt filii Adae uxoris Esau</span></p>
<p id="genesis-36-13"><span class="verse-num">36:13</span> <span class="verse-body">filii autem Rauhel Naath et Zara Semma et Meza hii filii Basemath uxoris Esau</span></p>
<p id="genesis-36-14"><span class="verse-num">36:14</span> <span class="verse-body">isti quoque erant filii Oolibama filiae Ana filiae Sebeon uxoris Esau quos genuit ei Hieus et Hielom et Core</span></p>
<p id="genesis-36-15"><span class="verse-num">36:15</span> <span class="verse-body">hii duces filiorum Esau filii Eliphaz primogeniti Esau dux Theman dux Omar dux Sephu dux Cenez</span></p>
<p id="genesis-36-16"><span class="verse-num">36:16</span> <span class="verse-body">dux Core dux Gatham dux Amalech hii filii Eliphaz in terra Edom et hii filii Adae</span></p>
<p id="genesis-36-17"><span class="verse-num">36:17</span> <span class="verse-body">hii quoque filii Rauhel filii Esau dux Naath dux Zara dux Semma dux Meza hii duces Rauhel in terra Edom isti filii Basemath uxoris Esau</span></p>
<p id="genesis-36-18"><span class="verse-num">36:18</span> <span class="verse-body">hii autem filii Oolibama uxoris Esau dux Hieus dux Hielom dux Core hii duces Oolibama filiae Ana uxoris Esau</span></p>
<p id="genesis-36-19"><span class="verse-num">36:19</span> <span class="verse-body">isti filii Esau et hii duces eorum ipse est Edom</span></p>
<p id="genesis-36-20"><span class="verse-num">36:20</span> <span class="verse-body">isti filii Seir Horrei habitatores terrae Lotham et Sobal et Sebeon et Anan</span></p>
<p id="genesis-36-21"><span class="verse-num">36:21</span> <span class="verse-body">Dison et Eser et Disan hii duces Horrei filii Seir in terra Edom</span></p>
<p id="genesis-36-22"><span class="verse-num">36:22</span> <span class="verse-body">facti sunt autem filii Lotham Horrei et Heman erat autem soror Lotham Thamna</span></p>
<p id="genesis-36-23"><span class="verse-num">36:23</span> <span class="verse-body">et isti filii Sobal Alvam et Maneeth et Hebal Sephi et Onam</span></p>
<p id="genesis-36-24"><span class="verse-num">36:24</span> <span class="verse-body">et hii filii Sebeon Ahaia et Anam iste est Ana qui invenit aquas calidas in solitudine cum pasceret asinos Sebeon patris sui</span></p>
<p id="genesis-36-25"><span class="verse-num">36:25</span> <span class="verse-body">habuitque filium Disan et filiam Oolibama</span></p>
<p id="genesis-36-26"><span class="verse-num">36:26</span> <span class="verse-body">et isti filii Disan Amdan et Esban et Iethran et Charan</span></p>
<p id="genesis-36-27"><span class="verse-num">36:27</span> <span class="verse-body">hii quoque filii Eser Balaan et Zevan et Acham</span></p>
<p id="genesis-36-28"><span class="verse-num">36:28</span> <span class="verse-body">habuit autem filios Disan Hus et Aran</span></p>
<p id="genesis-36-29"><span class="verse-num">36:29</span> <span class="verse-body">isti duces Horreorum dux Lothan dux Sobal dux Sebeon dux Ana</span></p>
<p id="genesis-36-30"><span class="verse-num">36:30</span> <span class="verse-body">dux Dison dux Eser dux Disan isti duces Horreorum qui imperaverunt in terra Seir</span></p>
<p id="genesis-36-31"><span class="verse-num">36:31</span> <span class="verse-body">reges autem qui regnaverunt in terra Edom antequam haberent regem filii Israhel fuerunt hii</span></p>
<p id="genesis-36-32"><span class="verse-num">36:32</span> <span class="verse-body">Bale filius Beor nomenque urbis eius Denaba</span></p>
<p id="genesis-36-33"><span class="verse-num">36:33</span> <span class="verse-body">mortuus est autem Bale et regnavit pro eo Iobab filius Zare de Bosra</span></p>
<p id="genesis-36-34"><span class="verse-num">36:34</span> <span class="verse-body">cumque mortuus esset Iobab regnavit pro eo Husan de terra Themanorum</span></p>
<p id="genesis-36-35"><span class="verse-num">36:35</span> <span class="verse-body">hoc quoque mortuo regnavit pro eo Adad filius Badadi qui percussit Madian in regione Moab et nomen urbis eius Ahuith</span></p>
<p id="genesis-36-36"><span class="verse-num">36:36</span> <span class="verse-body">cumque mortuus esset Adad regnavit pro eo Semla de Maserecha</span></p>
<p id="genesis-36-37"><span class="verse-num">36:37</span> <span class="verse-body">hoc quoque mortuo regnavit pro eo Saul de fluvio Rooboth</span></p>
<p id="genesis-36-38"><span class="verse-num">36:38</span> <span class="verse-body">cumque et hic obisset successit in regnum Baalanam filius Achobor</span></p>
<p id="genesis-36-39"><span class="verse-num">36:39</span> <span class="verse-body">isto quoque mortuo regnavit pro eo Adad nomenque urbis eius Phau et appellabatur uxor illius Meezabel filia Matred filiae Mizaab</span></p>
<p id="genesis-36-40"><span class="verse-num">36:40</span> <span class="verse-body">haec ergo nomina Esau in cognationibus et locis et vocabulis suis dux Thamna dux Alva dux Ietheth</span></p>
<p id="genesis-36-41"><span class="verse-num">36:41</span> <span class="verse-body">dux Oolibama dux Ela dux Phinon</span></p>
<p id="genesis-36-42"><span class="verse-num">36:42</span> <span class="verse-body">dux Cenez dux Theman dux Mabsar</span></p>
<p id="genesis-36-43"><span class="verse-num">36:43</span> <span class="verse-body">dux Mabdiel dux Iram hii duces Edom habitantes in terra imperii sui ipse est Esau pater Idumeorum __________________________________________________________________</span></p>
<h2 id="genesis-ch-37">Chapter 37</h2>
<p class="verses"><a href="#genesis-37-1">1</a> <a href="#genesis-37-2">2</a> <a href="#genesis-37-3">3</a> <a href="#genesis-37-4">4</a> <a href="#genesis-37-5">5</a> <a href="#genesis-37-6">6</a> <a href="#genesis-37-7">7</a> <a href="#genesis-37-8">8</a> <a href="#genesis-37-9">9</a> <a href="#genesis-37-10">10</a> <a href="#genesis-37-11">11</a> <a href="#genesis-37-12">12</a> <a href="#genesis-37-13">13</a> <a href="#genesis-37-14">14</a> <a href="#genesis-37-15">15</a> <a href="#genesis-37-16">16</a> <a href="#genesis-37-17">17</a> <a href="#genesis-37-18">18</a> <a href="#genesis-37-19">19</a> <a href="#genesis-37-20">20</a> <a href="#genesis-37-21">21</a> <a href="#genesis-37-22">22</a> <a href="#genesis-37-23">23</a> <a href="#genesis-37-24">24</a> <a href="#genesis-37-25">25</a> <a href="#genesis-37-26">26</a> <a href="#genesis-37-27">27</a> <a href="#genesis-37-28">28</a> <a href="#genesis-37-29">29</a> <a href="#genesis-37-30">30</a> <a href="#genesis-37-31">31</a> <a href="#genesis-37-32">32</a> <a href="#genesis-37-33">33</a> <a href="#genesis-37-34">34</a> <a href="#genesis-37-35">35</a> <a href="#genesis-37-36">36</a></p>
<p id="genesis-37-1"><span class="verse-num">37:1</span> <span class="verse-body">habitavit autem Iacob in terra Chanaan in qua peregrinatus est pater suus</span></p>
<p id="genesis-37-2"><span class="verse-num">37:2</span> <span class="verse-body">et hae sunt generationes eius Ioseph cum sedecim esset annorum pascebat gregem cum fratribus suis adhuc puer et erat cum filiis Balae et Zelphae uxorum patris sui accusavitque fratres suos apud patrem crimine pessimo</span></p>
<p id="genesis-37-3"><span class="verse-num">37:3</span> <span class="verse-body">Israhel autem diligebat Ioseph super omnes filios suos eo quod in senectute genuisset eum fecitque ei tunicam polymitam</span></p>
<p id="genesis-37-4"><span class="verse-num">37:4</span> <span class="verse-body">videntes autem fratres eius quod a patre plus cunctis filiis amaretur oderant eum nec poterant ei quicquam pacificum loqui</span></p>
<p id="genesis-37-5"><span class="verse-num">37:5</span> <span class="verse-body">accidit quoque ut visum somnium referret fratribus quae causa maioris odii seminarium fuit</span></p>
<p id="genesis-37-6"><span class="verse-num">37:6</span> <span class="verse-body">dixitque ad eos audite somnium meum quod vidi</span></p>
<p id="genesis-37-7"><span class="verse-num">37:7</span> <span class="verse-body">putabam ligare nos manipulos in agro et quasi consurgere manipulum meum et stare vestrosque manipulos circumstantes adorare manipulum meum</span></p>
<p id="genesis-37-8"><span class="verse-num">37:8</span> <span class="verse-body">responderunt fratres eius numquid rex noster eris aut subiciemur dicioni tuae haec ergo causa somniorum atque sermonum invidiae et odii fomitem ministravit</span></p>
<p id="genesis-37-9"><span class="verse-num">37:9</span> <span class="verse-body">aliud quoque vidit somnium quod narrans fratribus ait vidi per somnium quasi solem et lunam et stellas undecim adorare me</span></p>
<p id="genesis-37-10"><span class="verse-num">37:10</span> <span class="verse-body">quod cum patri suo et fratribus rettulisset increpavit eum pater et dixit quid sibi vult hoc somnium quod vidisti num ego et mater tua et fratres adorabimus te super terram</span></p>
<p id="genesis-37-11"><span class="verse-num">37:11</span> <span class="verse-body">invidebant igitur ei fratres sui pater vero rem tacitus considerabat</span></p>
<p id="genesis-37-12"><span class="verse-num">37:12</span> <span class="verse-body">cumque fratres illius in pascendis gregibus patris morarentur in Sychem</span></p>
<p id="genesis-37-13"><span class="verse-num">37:13</span> <span class="verse-body">dixit ad eum Israhel fratres tui pascunt oves in Sycimis veni mittam te ad eos quo respondente</span></p>
<p id="genesis-37-14"><span class="verse-num">37:14</span> <span class="verse-body">praesto sum ait vade et vide si cuncta prospera sint erga fratres tuos et pecora et renuntia mihi quid agatur missus de valle Hebron venit in Sychem</span></p>
<p id="genesis-37-15"><span class="verse-num">37:15</span> <span class="verse-body">invenitque eum vir errantem in agro et interrogavit quid quaereret</span></p>
<p id="genesis-37-16"><span class="verse-num">37:16</span> <span class="verse-body">at ille respondit fratres meos quaero indica mihi ubi pascant greges</span></p>
<p id="genesis-37-17"><span class="verse-num">37:17</span> <span class="verse-body">dixitque ei vir recesserunt de loco isto audivi autem eos dicentes eamus in Dothain perrexit ergo Ioseph post fratres suos et invenit eos in Dothain</span></p>
<p id="genesis-37-18"><span class="verse-num">37:18</span> <span class="verse-body">qui cum vidissent eum procul antequam accederet ad eos cogitaverunt illum occidere</span></p>
<p id="genesis-37-19"><span class="verse-num">37:19</span> <span class="verse-body">et mutuo loquebantur ecce somniator venit</span></p>
<p id="genesis-37-20"><span class="verse-num">37:20</span> <span class="verse-body">venite occidamus eum et mittamus in cisternam veterem dicemusque fera pessima devoravit eum et tunc apparebit quid illi prosint somnia sua</span></p>
<p id="genesis-37-21"><span class="verse-num">37:21</span> <span class="verse-body">audiens hoc Ruben nitebatur liberare eum de manibus eorum et dicebat</span></p>
<p id="genesis-37-22"><span class="verse-num">37:22</span> <span class="verse-body">non interficiamus animam eius nec effundatis sanguinem sed proicite eum in cisternam hanc quae est in solitudine manusque vestras servate innoxias hoc autem dicebat volens eripere eum de manibus eorum et reddere patri suo</span></p>
<p id="genesis-37-23"><span class="verse-num">37:23</span> <span class="verse-body">confestim igitur ut pervenit ad fratres nudaverunt eum tunica talari et polymita</span></p>
<p id="genesis-37-24"><span class="verse-num">37:24</span> <span class="verse-body">miseruntque in cisternam quae non habebat aquam</span></p>
<p id="genesis-37-25"><span class="verse-num">37:25</span> <span class="verse-body">et sedentes ut comederent panem viderunt viatores Ismahelitas venire de Galaad et camelos eorum portare aromata et resinam et stacten in Aegyptum</span></p>
<p id="genesis-37-26"><span class="verse-num">37:26</span> <span class="verse-body">dixit ergo Iudas fratribus suis quid nobis prodest si occiderimus fratrem nostrum et celaverimus sanguinem ipsius</span></p>
<p id="genesis-37-27"><span class="verse-num">37:27</span> <span class="verse-body">melius est ut vendatur Ismahelitis et manus nostrae non polluantur frater enim et caro nostra est adquieverunt fratres sermonibus eius</span></p>
<p id="genesis-37-28"><span class="verse-num">37:28</span> <span class="verse-body">et praetereuntibus Madianitis negotiatoribus extrahentes eum de cisterna vendiderunt Ismahelitis viginti argenteis qui duxerunt eum in Aegyptum</span></p>
<p id="genesis-37-29"><span class="verse-num">37:29</span> <span class="verse-body">reversusque Ruben ad cisternam non invenit puerum</span></p>
<p id="genesis-37-30"><span class="verse-num">37:30</span> <span class="verse-body">et scissis vestibus pergens ad fratres ait puer non conparet et ego quo ibo</span></p>
<p id="genesis-37-31"><span class="verse-num">37:31</span> <span class="verse-body">tulerunt autem tunicam eius et in sanguinem hedi quem occiderant tinxerunt</span></p>
<p id="genesis-37-32"><span class="verse-num">37:32</span> <span class="verse-body">mittentes qui ferrent ad patrem et dicerent hanc invenimus vide utrum tunica filii tui sit an non</span></p>
<p id="genesis-37-33"><span class="verse-num">37:33</span> <span class="verse-body">quam cum agnovisset pater ait tunica filii mei est fera pessima comedit eum bestia devoravit Ioseph</span></p>
<p id="genesis-37-34"><span class="verse-num">37:34</span> <span class="verse-body">scissisque vestibus indutus est cilicio lugens filium multo tempore</span></p>
<p id="genesis-37-35"><span class="verse-num">37:35</span> <span class="verse-body">congregatis autem cunctis liberis eius ut lenirent dolorem patris noluit consolationem recipere et ait descendam ad filium meum lugens in infernum et illo perseverante in fletu</span></p>
<p id="genesis-37-36"><span class="verse-num">37:36</span> <span class="verse-body">Madianei vendiderunt Ioseph in Aegypto Putiphar eunucho Pharaonis magistro militiae __________________________________________________________________</span></p>
<h2 id="genesis-ch-38">Chapter 38</h2>
<p class="verses"><a href="#genesis-38-1">1</a> <a href="#genesis-38-2">2</a> <a href="#genesis-38-3">3</a> <a href="#genesis-38-4">4</a> <a href="#genesis-38-5">5</a> <a href="#genesis-38-6">6</a> <a href="#genesis-38-7">7</a> <a href="#genesis-38-8">8</a> <a href="#genesis-38-9">9</a> <a href="#genesis-38-10">10</a> <a href="#genesis-38-11">11</a> <a href="#genesis-38-12">12</a> <a href="#genesis-38-13">13</a> <a href="#genesis-38-14">14</a> <a href="#genesis-38-15">15</a> <a href="#genesis-38-16">16</a> <a href="#genesis-38-17">17</a> <a href="#genesis-38-18">18</a> <a href="#genesis-38-19">19</a> <a href="#genesis-38-20">20</a> <a href="#genesis-38-21">21</a> <a href="#genesis-38-22">22</a> <a href="#genesis-38-23">23</a> <a href="#genesis-38-24">24</a> <a href="#genesis-38-25">25</a> <a href="#genesis-38-26">26</a> <a href="#genesis-38-27">27</a> <a href="#genesis-38-28">28</a> <a href="#genesis-38-29">29</a> <a href="#genesis-38-30">30</a></p>
<p id="genesis-38-1"><span class="verse-num">38:1</span> <span class="verse-body">eo tempore descendens Iudas a fratribus suis divertit ad virum odollamitem nomine Hiram</span></p>
<p id="genesis-38-2"><span class="verse-num">38:2</span> <span class="verse-body">viditque ibi filiam hominis chananei vocabulo Suae et uxore accepta ingressus est ad eam</span></p>
<p id="genesis-38-3"><span class="verse-num">38:3</span> <span class="verse-body">quae concepit et peperit filium vocavitque nomen eius Her</span></p>
<p id="genesis-38-4"><span class="verse-num">38:4</span> <span class="verse-body">rursum concepto fetu natum filium nominavit Onam</span></p>
<p id="genesis-38-5"><span class="verse-num">38:5</span> <span class="verse-body">tertium quoque peperit quem appellavit Sela quo nato parere ultra cessavit</span></p>
<p id="genesis-38-6"><span class="verse-num">38:6</span> <span class="verse-body">dedit autem Iudas uxorem primogenito suo Her nomine Thamar</span></p>
<p id="genesis-38-7"><span class="verse-num">38:7</span> <span class="verse-body">fuitque Her primogenitus Iudae nequam in conspectu Domini et ab eo occisus est</span></p>
<p id="genesis-38-8"><span class="verse-num">38:8</span> <span class="verse-body">dixit ergo Iudas ad Onam filium suum ingredere ad uxorem fratris tui et sociare illi ut suscites semen fratri tuo</span></p>
<p id="genesis-38-9"><span class="verse-num">38:9</span> <span class="verse-body">ille sciens non sibi nasci filios introiens ad uxorem fratris sui semen fundebat in terram ne liberi fratris nomine nascerentur</span></p>
<p id="genesis-38-10"><span class="verse-num">38:10</span> <span class="verse-body">et idcirco percussit eum Dominus quod rem detestabilem faceret</span></p>
<p id="genesis-38-11"><span class="verse-num">38:11</span> <span class="verse-body">quam ob rem dixit Iudas Thamar nurui suae esto vidua in domo patris tui donec crescat Sela filius meus timebat enim ne et ipse moreretur sicut fratres eius quae abiit et habitavit in domo patris sui</span></p>
<p id="genesis-38-12"><span class="verse-num">38:12</span> <span class="verse-body">evolutis autem multis diebus mortua est filia Suae uxor Iudae qui post luctum consolatione suscepta ascendebat ad tonsores ovium suarum ipse et Hiras opilio gregis Odollamita in Thamnas</span></p>
<p id="genesis-38-13"><span class="verse-num">38:13</span> <span class="verse-body">nuntiatumque est Thamar quod socer illius ascenderet in Thamnas ad tondendas oves</span></p>
<p id="genesis-38-14"><span class="verse-num">38:14</span> <span class="verse-body">quae depositis viduitatis vestibus adsumpsit theristrum et mutato habitu sedit in bivio itineris quod ducit Thamnam eo quod crevisset Sela et non eum accepisset maritum</span></p>
<p id="genesis-38-15"><span class="verse-num">38:15</span> <span class="verse-body">quam cum vidisset Iudas suspicatus est esse meretricem operuerat enim vultum suum ne cognosceretur</span></p>
<p id="genesis-38-16"><span class="verse-num">38:16</span> <span class="verse-body">ingrediensque ad eam ait dimitte me ut coeam tecum nesciebat enim quod nurus sua esset qua respondente quid mihi dabis ut fruaris concubitu meo</span></p>
<p id="genesis-38-17"><span class="verse-num">38:17</span> <span class="verse-body">dixit mittam tibi hedum de gregibus rursum illa dicente patiar quod vis si dederis mihi arrabonem donec mittas quod polliceris</span></p>
<p id="genesis-38-18"><span class="verse-num">38:18</span> <span class="verse-body">ait Iudas quid vis tibi pro arrabone dari respondit anulum tuum et armillam et baculum quem manu tenes ad unum igitur coitum concepit mulier</span></p>
<p id="genesis-38-19"><span class="verse-num">38:19</span> <span class="verse-body">et surgens abiit depositoque habitu quem adsumpserat induta est viduitatis vestibus</span></p>
<p id="genesis-38-20"><span class="verse-num">38:20</span> <span class="verse-body">misit autem Iudas hedum per pastorem suum Odollamitem ut reciperet pignus quod dederat mulieri qui cum non invenisset eam</span></p>
<p id="genesis-38-21"><span class="verse-num">38:21</span> <span class="verse-body">interrogavit homines loci illius ubi est mulier quae sedebat in bivio respondentibus cunctis non fuit in loco isto meretrix</span></p>
<p id="genesis-38-22"><span class="verse-num">38:22</span> <span class="verse-body">reversus est ad Iudam et dixit ei non inveni eam sed et homines loci illius dixerunt mihi numquam ibi sedisse scortum</span></p>
<p id="genesis-38-23"><span class="verse-num">38:23</span> <span class="verse-body">ait Iudas habeat sibi certe mendacii nos arguere non poterit ego misi hedum quem promiseram et tu non invenisti eam</span></p>
<p id="genesis-38-24"><span class="verse-num">38:24</span> <span class="verse-body">ecce autem post tres menses nuntiaverunt Iudae dicentes fornicata est Thamar nurus tua et videtur uterus illius intumescere dixit Iudas producite eam ut conburatur</span></p>
<p id="genesis-38-25"><span class="verse-num">38:25</span> <span class="verse-body">quae cum educeretur ad poenam misit ad socerum suum dicens de viro cuius haec sunt concepi cognosce cuius sit anulus et armilla et baculus</span></p>
<p id="genesis-38-26"><span class="verse-num">38:26</span> <span class="verse-body">qui agnitis muneribus ait iustior me est quia non tradidi eam Sela filio meo attamen ultra non cognovit illam</span></p>
<p id="genesis-38-27"><span class="verse-num">38:27</span> <span class="verse-body">instante autem partu apparuerunt gemini in utero atque in ipsa effusione infantum unus protulit manum in qua obsetrix ligavit coccinum dicens</span></p>
<p id="genesis-38-28"><span class="verse-num">38:28</span> <span class="verse-body">iste egreditur prior</span></p>
<p id="genesis-38-29"><span class="verse-num">38:29</span> <span class="verse-body">illo vero retrahente manum egressus est alter dixitque mulier quare divisa est propter te maceria et ob hanc causam vocavit nomen eius Phares</span></p>
<p id="genesis-38-30"><span class="verse-num">38:30</span> <span class="verse-body">postea egressus est frater in cuius manu erat coccinum quem appellavit Zara __________________________________________________________________</span></p>
<h2 id="genesis-ch-39">Chapter 39</h2>
<p class="verses"><a href="#genesis-39-1">1</a> <a href="#genesis-39-2">2</a> <a href="#genesis-39-3">3</a> <a href="#genesis-39-4">4</a> <a href="#genesis-39-5">5</a> <a href="#genesis-39-6">6</a> <a href="#genesis-39-7">7</a> <a href="#genesis-39-8">8</a> <a href="#genesis-39-9">9</a> <a href="#genesis-39-10">10</a> <a href="#genesis-39-11">11</a> <a href="#genesis-39-12">12</a> <a href="#genesis-39-13">13</a> <a href="#genesis-39-14">14</a> <a href="#genesis-39-15">15</a> <a href="#genesis-39-16">16</a> <a href="#genesis-39-17">17</a> <a href="#genesis-39-18">18</a> <a href="#genesis-39-19">19</a> <a href="#genesis-39-20">20</a> <a href="#genesis-39-21">21</a> <a href="#genesis-39-22">22</a> <a href="#genesis-39-23">23</a></p>
<p id="genesis-39-1"><span class="verse-num">39:1</span> <span class="verse-body">igitur Ioseph ductus est in Aegyptum emitque eum Putiphar eunuchus Pharaonis princeps exercitus vir aegyptius de manu Ismahelitarum a quibus perductus erat</span></p>
<p id="genesis-39-2"><span class="verse-num">39:2</span> <span class="verse-body">fuitque Dominus cum eo et erat vir in cunctis prospere agens habitabatque in domo domini sui</span></p>
<p id="genesis-39-3"><span class="verse-num">39:3</span> <span class="verse-body">qui optime noverat esse Dominum cum eo et omnia quae gereret ab eo dirigi in manu illius</span></p>
<p id="genesis-39-4"><span class="verse-num">39:4</span> <span class="verse-body">invenitque Ioseph gratiam coram domino suo et ministrabat ei a quo praepositus omnibus gubernabat creditam sibi domum et universa quae tradita fuerant</span></p>
<p id="genesis-39-5"><span class="verse-num">39:5</span> <span class="verse-body">benedixitque Dominus domui Aegyptii propter Ioseph et multiplicavit tam in aedibus quam in agris cunctam eius substantiam</span></p>
<p id="genesis-39-6"><span class="verse-num">39:6</span> <span class="verse-body">nec quicquam aliud noverat nisi panem quo vescebatur erat autem Ioseph pulchra facie et decorus aspectu</span></p>
<p id="genesis-39-7"><span class="verse-num">39:7</span> <span class="verse-body">post multos itaque dies iecit domina oculos suos in Ioseph et ait dormi mecum</span></p>
<p id="genesis-39-8"><span class="verse-num">39:8</span> <span class="verse-body">qui nequaquam adquiescens operi nefario dixit ad eam ecce dominus meus omnibus mihi traditis ignorat quid habeat in domo sua</span></p>
<p id="genesis-39-9"><span class="verse-num">39:9</span> <span class="verse-body">nec quicquam est quod non in mea sit potestate vel non tradiderit mihi praeter te quae uxor eius es quomodo ergo possum malum hoc facere et peccare in Deum meum</span></p>
<p id="genesis-39-10"><span class="verse-num">39:10</span> <span class="verse-body">huiuscemodi verbis per singulos dies et mulier molesta erat adulescenti et ille recusabat stuprum</span></p>
<p id="genesis-39-11"><span class="verse-num">39:11</span> <span class="verse-body">accidit autem ut quadam die intraret Ioseph domum et operis quippiam absque arbitris faceret</span></p>
<p id="genesis-39-12"><span class="verse-num">39:12</span> <span class="verse-body">et illa adprehensa lacinia vestimenti eius diceret dormi mecum qui relicto in manu illius pallio fugit et egressus est foras</span></p>
<p id="genesis-39-13"><span class="verse-num">39:13</span> <span class="verse-body">cumque vidisset mulier vestem in manibus suis et se esse contemptam</span></p>
<p id="genesis-39-14"><span class="verse-num">39:14</span> <span class="verse-body">vocavit homines domus suae et ait ad eos en introduxit virum hebraeum ut inluderet nobis ingressus est ad me ut coiret mecum cumque ego succlamassem</span></p>
<p id="genesis-39-15"><span class="verse-num">39:15</span> <span class="verse-body">et audisset vocem meam reliquit pallium quod tenebam et fugit foras</span></p>
<p id="genesis-39-16"><span class="verse-num">39:16</span> <span class="verse-body">in argumentum ergo fidei retentum pallium ostendit marito revertenti domum</span></p>
<p id="genesis-39-17"><span class="verse-num">39:17</span> <span class="verse-body">et ait ingressus est ad me servus hebraeus quem adduxisti ut inluderet mihi</span></p>
<p id="genesis-39-18"><span class="verse-num">39:18</span> <span class="verse-body">cumque vidisset me clamare reliquit pallium et fugit foras</span></p>
<p id="genesis-39-19"><span class="verse-num">39:19</span> <span class="verse-body">his auditis dominus et nimium credulus verbis coniugis iratus est valde</span></p>
<p id="genesis-39-20"><span class="verse-num">39:20</span> <span class="verse-body">tradiditque Ioseph in carcerem ubi vincti regis custodiebantur et erat ibi clausus</span></p>
<p id="genesis-39-21"><span class="verse-num">39:21</span> <span class="verse-body">fuit autem Dominus cum Ioseph et misertus illius dedit ei gratiam in conspectu principis carceris</span></p>
<p id="genesis-39-22"><span class="verse-num">39:22</span> <span class="verse-body">qui tradidit in manu ipsius universos vinctos qui in custodia tenebantur et quicquid fiebat sub ipso erat</span></p>
<p id="genesis-39-23"><span class="verse-num">39:23</span> <span class="verse-body">nec noverat aliquid cunctis ei creditis Dominus enim erat cum illo et omnia eius opera dirigebat __________________________________________________________________</span></p>
<h2 id="genesis-ch-40">Chapter 40</h2>
<p class="verses"><a href="#genesis-40-1">1</a> <a href="#genesis-40-2">2</a> <a href="#genesis-40-3">3</a> <a href="#genesis-40-4">4</a> <a href="#genesis-40-5">5</a> <a href="#genesis-40-6">6</a> <a href="#genesis-40-7">7</a> <a href="#genesis-40-8">8</a> <a href="#genesis-40-9">9</a> <a href="#genesis-40-10">10</a> <a href="#genesis-40-11">11</a> <a href="#genesis-40-12">12</a> <a href="#genesis-40-13">13</a> <a href="#genesis-40-14">14</a> <a href="#genesis-40-15">15</a> <a href="#genesis-40-16">16</a> <a href="#genesis-40-17">17</a> <a href="#genesis-40-18">18</a> <a href="#genesis-40-19">19</a> <a href="#genesis-40-20">20</a> <a href="#genesis-40-21">21</a> <a href="#genesis-40-22">22</a> <a href="#genesis-40-23">23</a></p>
<p id="genesis-40-1"><span class="verse-num">40:1</span> <span class="verse-body">his ita gestis accidit ut peccarent duo eunuchi pincerna regis Aegypti et pistor domino suo</span></p>
<p id="genesis-40-2"><span class="verse-num">40:2</span> <span class="verse-body">iratusque Pharao contra eos nam alter pincernis praeerat alter pistoribus</span></p>
<p id="genesis-40-3"><span class="verse-num">40:3</span> <span class="verse-body">misit eos in carcerem principis militum in quo erat vinctus et Ioseph</span></p>
<p id="genesis-40-4"><span class="verse-num">40:4</span> <span class="verse-body">at custos carceris tradidit eos Ioseph qui et ministrabat eis aliquantum temporis fluxerat et illi in custodia tenebantur</span></p>
<p id="genesis-40-5"><span class="verse-num">40:5</span> <span class="verse-body">videruntque ambo somnium nocte una iuxta interpretationem congruam sibi</span></p>
<p id="genesis-40-6"><span class="verse-num">40:6</span> <span class="verse-body">ad quos cum introisset Ioseph mane et vidisset eos tristes</span></p>
<p id="genesis-40-7"><span class="verse-num">40:7</span> <span class="verse-body">sciscitatus est dicens cur tristior est hodie solito facies vestra</span></p>
<p id="genesis-40-8"><span class="verse-num">40:8</span> <span class="verse-body">qui responderunt somnium vidimus et non est qui interpretetur nobis dixitque ad eos Ioseph numquid non Dei est interpretatio referte mihi quid videritis</span></p>
<p id="genesis-40-9"><span class="verse-num">40:9</span> <span class="verse-body">narravit prior praepositus pincernarum somnium videbam coram me vitem</span></p>
<p id="genesis-40-10"><span class="verse-num">40:10</span> <span class="verse-body">in qua erant tres propagines crescere paulatim gemmas et post flores uvas maturescere</span></p>
<p id="genesis-40-11"><span class="verse-num">40:11</span> <span class="verse-body">calicemque Pharaonis in manu mea tuli ergo uvas et expressi in calicem quem tenebam et tradidi poculum Pharaoni</span></p>
<p id="genesis-40-12"><span class="verse-num">40:12</span> <span class="verse-body">respondit Ioseph haec est interpretatio somnii tres propagines tres adhuc dies sunt</span></p>
<p id="genesis-40-13"><span class="verse-num">40:13</span> <span class="verse-body">post quos recordabitur Pharao magisterii tui et restituet te in gradum pristinum dabisque ei calicem iuxta officium tuum sicut facere ante consueveras</span></p>
<p id="genesis-40-14"><span class="verse-num">40:14</span> <span class="verse-body">tantum memento mei cum tibi bene fuerit et facies mecum misericordiam ut suggeras Pharaoni et educat me de isto carcere</span></p>
<p id="genesis-40-15"><span class="verse-num">40:15</span> <span class="verse-body">quia furto sublatus sum de terra Hebraeorum et hic innocens in lacum missus sum</span></p>
<p id="genesis-40-16"><span class="verse-num">40:16</span> <span class="verse-body">videns pistorum magister quod prudenter somnium dissolvisset ait et ego vidi somnium quod haberem tria canistra farinae super caput meum</span></p>
<p id="genesis-40-17"><span class="verse-num">40:17</span> <span class="verse-body">et in uno canistro quod erat excelsius portare me omnes cibos qui fiunt arte pistoria avesque comedere ex eo</span></p>
<p id="genesis-40-18"><span class="verse-num">40:18</span> <span class="verse-body">respondit Ioseph haec est interpretatio somnii tria canistra tres adhuc dies sunt</span></p>
<p id="genesis-40-19"><span class="verse-num">40:19</span> <span class="verse-body">post quos auferet Pharao caput tuum ac suspendet te in cruce et lacerabunt volucres carnes tuas</span></p>
<p id="genesis-40-20"><span class="verse-num">40:20</span> <span class="verse-body">exin dies tertius natalicius Pharaonis erat qui faciens grande convivium pueris suis recordatus est inter epulas magistri pincernarum et pistorum principis</span></p>
<p id="genesis-40-21"><span class="verse-num">40:21</span> <span class="verse-body">restituitque alterum in locum suum ut porrigeret regi poculum</span></p>
<p id="genesis-40-22"><span class="verse-num">40:22</span> <span class="verse-body">alterum suspendit in patibulo ut coniectoris veritas probaretur</span></p>
<p id="genesis-40-23"><span class="verse-num">40:23</span> <span class="verse-body">et tamen succedentibus prosperis praepositus pincernarum oblitus est interpretis sui __________________________________________________________________</span></p>
<h2 id="genesis-ch-41">Chapter 41</h2>
<p class="verses"><a href="#genesis-41-1">1</a> <a href="#genesis-41-2">2</a> <a href="#genesis-41-3">3</a> <a href="#genesis-41-4">4</a> <a href="#genesis-41-5">5</a> <a href="#genesis-41-6">6</a> <a href="#genesis-41-7">7</a> <a href="#genesis-41-8">8</a> <a href="#genesis-41-9">9</a> <a href="#genesis-41-10">10</a> <a href="#genesis-41-11">11</a> <a href="#genesis-41-12">12</a> <a href="#genesis-41-13">13</a> <a href="#genesis-41-14">14</a> <a href="#genesis-41-15">15</a> <a href="#genesis-41-16">16</a> <a href="#genesis-41-17">17</a> <a href="#genesis-41-18">18</a> <a href="#genesis-41-19">19</a> <a href="#genesis-41-20">20</a> <a href="#genesis-41-21">21</a> <a href="#genesis-41-22">22</a> <a href="#genesis-41-23">23</a> <a href="#genesis-41-24">24</a> <a href="#genesis-41-25">25</a> <a href="#genesis-41-26">26</a> <a href="#genesis-41-27">27</a> <a href="#genesis-41-28">28</a> <a href="#genesis-41-29">29</a> <a href="#genesis-41-30">30</a> <a href="#genesis-41-31">31</a> <a href="#genesis-41-32">32</a> <a href="#genesis-41-33">33</a> <a href="#genesis-41-34">34</a> <a href="#genesis-41-35">35</a> <a href="#genesis-41-36">36</a> <a href="#genesis-41-37">37</a> <a href="#genesis-41-38">38</a> <a href="#genesis-41-39">39</a> <a href="#genesis-41-40">40</a> <a href="#genesis-41-41">41</a> <a href="#genesis-41-42">42</a> <a href="#genesis-41-43">43</a> <a href="#genesis-41-44">44</a> <a href="#genesis-41-45">45</a> <a href="#genesis-41-46">46</a> <a href="#genesis-41-47">47</a> <a href="#genesis-41-48">48</a> <a href="#genesis-41-49">49</a> <a href="#genesis-41-50">50</a> <a href="#genesis-41-51">51</a> <a href="#genesis-41-52">52</a> <a href="#genesis-41-53">53</a> <a href="#genesis-41-54">54</a> <a href="#genesis-41-55">55</a> <a href="#genesis-41-56">56</a> <a href="#genesis-41-57">57</a></p>
<p id="genesis-41-1"><span class="verse-num">41:1</span> <span class="verse-body">post duos annos vidit Pharao somnium putabat se stare super fluvium</span></p>
<p id="genesis-41-2"><span class="verse-num">41:2</span> <span class="verse-body">de quo ascendebant septem boves pulchrae et crassae nimis et pascebantur in locis palustribus</span></p>
<p id="genesis-41-3"><span class="verse-num">41:3</span> <span class="verse-body">aliae quoque septem emergebant de flumine foedae confectaeque macie et pascebantur in ipsa amnis ripa in locis virentibus</span></p>
<p id="genesis-41-4"><span class="verse-num">41:4</span> <span class="verse-body">devoraveruntque eas quarum mira species et habitudo corporum erat expergefactus Pharao</span></p>
<p id="genesis-41-5"><span class="verse-num">41:5</span> <span class="verse-body">rursum dormivit et vidit alterum somnium septem spicae pullulabant in culmo uno plenae atque formonsae</span></p>
<p id="genesis-41-6"><span class="verse-num">41:6</span> <span class="verse-body">aliae quoque totidem spicae tenues et percussae uredine oriebantur</span></p>
<p id="genesis-41-7"><span class="verse-num">41:7</span> <span class="verse-body">devorantes omnem priorum pulchritudinem evigilans post quietem</span></p>
<p id="genesis-41-8"><span class="verse-num">41:8</span> <span class="verse-body">et facto mane pavore perterritus misit ad coniectores Aegypti cunctosque sapientes et accersitis narravit somnium nec erat qui interpretaretur</span></p>
<p id="genesis-41-9"><span class="verse-num">41:9</span> <span class="verse-body">tunc demum reminiscens pincernarum magister ait confiteor peccatum meum</span></p>
<p id="genesis-41-10"><span class="verse-num">41:10</span> <span class="verse-body">iratus rex servis suis me et magistrum pistorum retrudi iussit in carcerem principis militum</span></p>
<p id="genesis-41-11"><span class="verse-num">41:11</span> <span class="verse-body">ubi una nocte uterque vidimus somnium praesagum futurorum</span></p>
<p id="genesis-41-12"><span class="verse-num">41:12</span> <span class="verse-body">erat ibi puer hebraeus eiusdem ducis militum famulus cui narrantes somnia</span></p>
<p id="genesis-41-13"><span class="verse-num">41:13</span> <span class="verse-body">audivimus quicquid postea rei probavit eventus ego enim redditus sum officio meo et ille suspensus est in cruce</span></p>
<p id="genesis-41-14"><span class="verse-num">41:14</span> <span class="verse-body">protinus ad regis imperium eductum de carcere Ioseph totonderunt ac veste mutata obtulerunt ei</span></p>
<p id="genesis-41-15"><span class="verse-num">41:15</span> <span class="verse-body">cui ille ait vidi somnia nec est qui edisserat quae audivi te prudentissime conicere</span></p>
<p id="genesis-41-16"><span class="verse-num">41:16</span> <span class="verse-body">respondit Ioseph absque me Deus respondebit prospera Pharaoni</span></p>
<p id="genesis-41-17"><span class="verse-num">41:17</span> <span class="verse-body">narravit ergo ille quod viderat putabam me stare super ripam fluminis</span></p>
<p id="genesis-41-18"><span class="verse-num">41:18</span> <span class="verse-body">et septem boves de amne conscendere pulchras nimis et obesis carnibus quae in pastu paludis virecta carpebant</span></p>
<p id="genesis-41-19"><span class="verse-num">41:19</span> <span class="verse-body">et ecce has sequebantur aliae septem boves in tantum deformes et macilentae ut numquam tales in terra Aegypti viderim</span></p>
<p id="genesis-41-20"><span class="verse-num">41:20</span> <span class="verse-body">quae devoratis et consumptis prioribus</span></p>
<p id="genesis-41-21"><span class="verse-num">41:21</span> <span class="verse-body">nullum saturitatis dedere vestigium sed simili macie et squalore torpebant evigilans rursum sopore depressus</span></p>
<p id="genesis-41-22"><span class="verse-num">41:22</span> <span class="verse-body">vidi somnium septem spicae pullulabant in culmo uno plenae atque pulcherrimae</span></p>
<p id="genesis-41-23"><span class="verse-num">41:23</span> <span class="verse-body">aliae quoque septem tenues et percussae uredine oriebantur stipula</span></p>
<p id="genesis-41-24"><span class="verse-num">41:24</span> <span class="verse-body">quae priorum pulchritudinem devorarunt narravi coniectoribus somnium et nemo est qui edisserat</span></p>
<p id="genesis-41-25"><span class="verse-num">41:25</span> <span class="verse-body">respondit Ioseph somnium regis unum est quae facturus est Deus ostendit Pharaoni</span></p>
<p id="genesis-41-26"><span class="verse-num">41:26</span> <span class="verse-body">septem boves pulchrae et septem spicae plenae septem ubertatis anni sunt eandemque vim somnii conprehendunt</span></p>
<p id="genesis-41-27"><span class="verse-num">41:27</span> <span class="verse-body">septem quoque boves tenues atque macilentae quae ascenderunt post eas et septem spicae tenues et vento urente percussae septem anni sunt venturae famis</span></p>
<p id="genesis-41-28"><span class="verse-num">41:28</span> <span class="verse-body">qui hoc ordine conplebuntur</span></p>
<p id="genesis-41-29"><span class="verse-num">41:29</span> <span class="verse-body">ecce septem anni venient fertilitatis magnae in universa terra Aegypti</span></p>
<p id="genesis-41-30"><span class="verse-num">41:30</span> <span class="verse-body">quos sequentur septem anni alii tantae sterilitatis ut oblivioni tradatur cuncta retro abundantia consumptura est enim fames omnem terram</span></p>
<p id="genesis-41-31"><span class="verse-num">41:31</span> <span class="verse-body">et ubertatis magnitudinem perditura inopiae magnitudo</span></p>
<p id="genesis-41-32"><span class="verse-num">41:32</span> <span class="verse-body">quod autem vidisti secundo ad eandem rem pertinens somnium firmitatis indicium est eo quod fiat sermo Dei et velocius impleatur</span></p>
<p id="genesis-41-33"><span class="verse-num">41:33</span> <span class="verse-body">nunc ergo provideat rex virum sapientem et industrium et praeficiat eum terrae Aegypti</span></p>
<p id="genesis-41-34"><span class="verse-num">41:34</span> <span class="verse-body">qui constituat praepositos per singulas regiones et quintam partem fructuum per septem annos fertilitatis</span></p>
<p id="genesis-41-35"><span class="verse-num">41:35</span> <span class="verse-body">qui iam nunc futuri sunt congreget in horrea et omne frumentum sub Pharaonis potestate condatur serveturque in urbibus</span></p>
<p id="genesis-41-36"><span class="verse-num">41:36</span> <span class="verse-body">et paretur futurae septem annorum fami quae pressura est Aegyptum et non consumetur terra inopia</span></p>
<p id="genesis-41-37"><span class="verse-num">41:37</span> <span class="verse-body">placuit Pharaoni consilium et cunctis ministris eius</span></p>
<p id="genesis-41-38"><span class="verse-num">41:38</span> <span class="verse-body">locutusque est ad eos num invenire poterimus talem virum qui spiritu Dei plenus sit</span></p>
<p id="genesis-41-39"><span class="verse-num">41:39</span> <span class="verse-body">dixit ergo ad Ioseph quia ostendit Deus tibi omnia quae locutus es numquid sapientiorem et similem tui invenire potero</span></p>
<p id="genesis-41-40"><span class="verse-num">41:40</span> <span class="verse-body">tu eris super domum meam et ad tui oris imperium cunctus populus oboediet uno tantum regni solio te praecedam</span></p>
<p id="genesis-41-41"><span class="verse-num">41:41</span> <span class="verse-body">dicens quoque rursum Pharao ad Ioseph ecce constitui te super universam terram Aegypti</span></p>
<p id="genesis-41-42"><span class="verse-num">41:42</span> <span class="verse-body">tulit anulum de manu sua et dedit in manu eius vestivitque eum stola byssina et collo torquem auream circumposuit</span></p>
<p id="genesis-41-43"><span class="verse-num">41:43</span> <span class="verse-body">fecitque ascendere super currum suum secundum clamante praecone ut omnes coram eo genuflecterent et praepositum esse scirent universae terrae Aegypti</span></p>
<p id="genesis-41-44"><span class="verse-num">41:44</span> <span class="verse-body">dixit quoque rex ad Ioseph ego sum Pharao absque tuo imperio non movebit quisquam manum aut pedem in omni terra Aegypti</span></p>
<p id="genesis-41-45"><span class="verse-num">41:45</span> <span class="verse-body">vertitque nomen illius et vocavit eum lingua aegyptiaca Salvatorem mundi dedit quoque illi uxorem Aseneth filiam Putiphare sacerdotis Heliopoleos egressus itaque Ioseph ad terram Aegypti</span></p>
<p id="genesis-41-46"><span class="verse-num">41:46</span> <span class="verse-body">triginta autem erat annorum quando stetit in conspectu regis Pharaonis circuivit omnes regiones Aegypti</span></p>
<p id="genesis-41-47"><span class="verse-num">41:47</span> <span class="verse-body">venitque fertilitas septem annorum et in manipulos redactae segetes congregatae sunt in horrea Aegypti</span></p>
<p id="genesis-41-48"><span class="verse-num">41:48</span> <span class="verse-body">omnis etiam frugum abundantia in singulis urbibus condita est</span></p>
<p id="genesis-41-49"><span class="verse-num">41:49</span> <span class="verse-body">tantaque fuit multitudo tritici ut harenae maris coaequaretur et copia mensuram excederet</span></p>
<p id="genesis-41-50"><span class="verse-num">41:50</span> <span class="verse-body">nati sunt autem Ioseph filii duo antequam veniret fames quos ei peperit Aseneth filia Putiphare sacerdotis Heliopoleos</span></p>
<p id="genesis-41-51"><span class="verse-num">41:51</span> <span class="verse-body">vocavitque nomen primogeniti Manasse dicens oblivisci me fecit Deus omnium laborum meorum et domum patris mei</span></p>
<p id="genesis-41-52"><span class="verse-num">41:52</span> <span class="verse-body">nomen quoque secundi appellavit Ephraim dicens crescere me fecit Deus in terra paupertatis meae</span></p>
<p id="genesis-41-53"><span class="verse-num">41:53</span> <span class="verse-body">igitur transactis septem annis ubertatis qui fuerant in Aegypto</span></p>
<p id="genesis-41-54"><span class="verse-num">41:54</span> <span class="verse-body">coeperunt venire septem anni inopiae quos praedixerat Ioseph et in universo orbe fames praevaluit in cuncta autem terra Aegypti erat panis</span></p>
<p id="genesis-41-55"><span class="verse-num">41:55</span> <span class="verse-body">qua esuriente clamavit populus ad Pharaonem alimenta petens quibus ille respondit ite ad Ioseph et quicquid vobis dixerit facite</span></p>
<p id="genesis-41-56"><span class="verse-num">41:56</span> <span class="verse-body">crescebat autem cotidie fames in omni terra aperuitque Ioseph universa horrea et vendebat Aegyptiis nam et illos oppresserat fames</span></p>
<p id="genesis-41-57"><span class="verse-num">41:57</span> <span class="verse-body">omnesque provinciae veniebant in Aegyptum ut emerent escas et malum inopiae temperarent __________________________________________________________________</span></p>
<h2 id="genesis-ch-42">Chapter 42</h2>
<p class="verses"><a href="#genesis-42-1">1</a> <a href="#genesis-42-2">2</a> <a href="#genesis-42-3">3</a> <a href="#genesis-42-4">4</a> <a href="#genesis-42-5">5</a> <a href="#genesis-42-6">6</a> <a href="#genesis-42-7">7</a> <a href="#genesis-42-8">8</a> <a href="#genesis-42-9">9</a> <a href="#genesis-42-10">10</a> <a href="#genesis-42-11">11</a> <a href="#genesis-42-12">12</a> <a href="#genesis-42-13">13</a> <a href="#genesis-42-14">14</a> <a href="#genesis-42-15">15</a> <a href="#genesis-42-16">16</a> <a href="#genesis-42-17">17</a> <a href="#genesis-42-18">18</a> <a href="#genesis-42-19">19</a> <a href="#genesis-42-20">20</a> <a href="#genesis-42-21">21</a> <a href="#genesis-42-22">22</a> <a href="#genesis-42-23">23</a> <a href="#genesis-42-24">24</a> <a href="#genesis-42-25">25</a> <a href="#genesis-42-26">26</a> <a href="#genesis-42-27">27</a> <a href="#genesis-42-28">28</a> <a href="#genesis-42-29">29</a> <a href="#genesis-42-30">30</a> <a href="#genesis-42-31">31</a> <a href="#genesis-42-32">32</a> <a href="#genesis-42-33">33</a> <a href="#genesis-42-34">34</a> <a href="#genesis-42-35">35</a> <a href="#genesis-42-36">36</a> <a href="#genesis-42-37">37</a> <a href="#genesis-42-38">38</a></p>
<p id="genesis-42-1"><span class="verse-num">42:1</span> <span class="verse-body">audiens autem Iacob quod alimenta venderentur in Aegypto dixit filiis suis quare neglegitis</span></p>
<p id="genesis-42-2"><span class="verse-num">42:2</span> <span class="verse-body">audivi quod triticum venundetur in Aegypto descendite et emite nobis necessaria ut possimus vivere et non consumamur inopia</span></p>
<p id="genesis-42-3"><span class="verse-num">42:3</span> <span class="verse-body">descendentes igitur fratres Ioseph decem ut emerent frumenta in Aegypto</span></p>
<p id="genesis-42-4"><span class="verse-num">42:4</span> <span class="verse-body">Beniamin domi retento ab Iacob qui dixerat fratribus eius ne forte in itinere quicquam patiatur mali</span></p>
<p id="genesis-42-5"><span class="verse-num">42:5</span> <span class="verse-body">ingressi sunt terram Aegypti cum aliis qui pergebant ad emendum erat autem fames in terra Chanaan</span></p>
<p id="genesis-42-6"><span class="verse-num">42:6</span> <span class="verse-body">et Ioseph princeps Aegypti atque ad illius nutum frumenta populis vendebantur cumque adorassent eum fratres sui</span></p>
<p id="genesis-42-7"><span class="verse-num">42:7</span> <span class="verse-body">et agnovisset eos quasi ad alienos durius loquebatur interrogans eos unde venistis qui responderunt de terra Chanaan ut emamus victui necessaria</span></p>
<p id="genesis-42-8"><span class="verse-num">42:8</span> <span class="verse-body">et tamen fratres ipse cognoscens non est agnitus ab eis</span></p>
<p id="genesis-42-9"><span class="verse-num">42:9</span> <span class="verse-body">recordatusque somniorum quae aliquando viderat ait exploratores estis ut videatis infirmiora terrae venistis</span></p>
<p id="genesis-42-10"><span class="verse-num">42:10</span> <span class="verse-body">qui dixerunt non est ita domine sed servi tui venerunt ut emerent cibos</span></p>
<p id="genesis-42-11"><span class="verse-num">42:11</span> <span class="verse-body">omnes filii unius viri sumus pacifici venimus nec quicquam famuli tui machinantur mali</span></p>
<p id="genesis-42-12"><span class="verse-num">42:12</span> <span class="verse-body">quibus ille respondit aliter est inmunita terrae huius considerare venistis</span></p>
<p id="genesis-42-13"><span class="verse-num">42:13</span> <span class="verse-body">et illi duodecim inquiunt servi tui fratres sumus filii viri unius in terra Chanaan minimus cum patre nostro est alius non est super</span></p>
<p id="genesis-42-14"><span class="verse-num">42:14</span> <span class="verse-body">hoc est ait quod locutus sum exploratores estis</span></p>
<p id="genesis-42-15"><span class="verse-num">42:15</span> <span class="verse-body">iam nunc experimentum vestri capiam per salutem Pharaonis non egrediemini hinc donec veniat frater vester minimus</span></p>
<p id="genesis-42-16"><span class="verse-num">42:16</span> <span class="verse-body">mittite e vobis unum et adducat eum vos autem eritis in vinculis donec probentur quae dixistis utrum falsa an vera sint alioquin per salutem Pharaonis exploratores estis</span></p>
<p id="genesis-42-17"><span class="verse-num">42:17</span> <span class="verse-body">tradidit ergo eos custodiae tribus diebus</span></p>
<p id="genesis-42-18"><span class="verse-num">42:18</span> <span class="verse-body">die autem tertio eductis de carcere ait facite quod dixi et vivetis Deum enim timeo</span></p>
<p id="genesis-42-19"><span class="verse-num">42:19</span> <span class="verse-body">si pacifici estis frater vester unus ligetur in carcere vos autem abite et ferte frumenta quae emistis in domos vestras</span></p>
<p id="genesis-42-20"><span class="verse-num">42:20</span> <span class="verse-body">et fratrem vestrum minimum ad me adducite ut possim vestros probare sermones et non moriamini fecerunt ut dixerat</span></p>
<p id="genesis-42-21"><span class="verse-num">42:21</span> <span class="verse-body">et locuti sunt invicem merito haec patimur quia peccavimus in fratrem nostrum videntes angustiam animae illius cum deprecaretur nos et non audivimus idcirco venit super nos ista tribulatio</span></p>
<p id="genesis-42-22"><span class="verse-num">42:22</span> <span class="verse-body">e quibus unus Ruben ait numquid non dixi vobis nolite peccare in puerum et non audistis me en sanguis eius exquiritur</span></p>
<p id="genesis-42-23"><span class="verse-num">42:23</span> <span class="verse-body">nesciebant autem quod intellegeret Ioseph eo quod per interpretem loquebatur ad eos</span></p>
<p id="genesis-42-24"><span class="verse-num">42:24</span> <span class="verse-body">avertitque se parumper et flevit et reversus locutus est ad eos</span></p>
<p id="genesis-42-25"><span class="verse-num">42:25</span> <span class="verse-body">tollens Symeon et ligans illis praesentibus iussitque ministris ut implerent saccos eorum tritico et reponerent pecunias singulorum in sacculis suis datis supra cibariis in via qui fecerunt ita</span></p>
<p id="genesis-42-26"><span class="verse-num">42:26</span> <span class="verse-body">at illi portantes frumenta in asinis profecti sunt</span></p>
<p id="genesis-42-27"><span class="verse-num">42:27</span> <span class="verse-body">apertoque unus sacco ut daret iumento pabulum in diversorio contemplatus pecuniam in ore sacculi</span></p>
<p id="genesis-42-28"><span class="verse-num">42:28</span> <span class="verse-body">dixit fratribus suis reddita est mihi pecunia en habetur in sacco et obstupefacti turbatique dixerunt mutuo quidnam est hoc quod fecit nobis Deus</span></p>
<p id="genesis-42-29"><span class="verse-num">42:29</span> <span class="verse-body">veneruntque ad Iacob patrem suum in terra Chanaan et narraverunt ei omnia quae accidissent sibi dicentes</span></p>
<p id="genesis-42-30"><span class="verse-num">42:30</span> <span class="verse-body">locutus est nobis dominus terrae dure et putavit nos exploratores provinciae</span></p>
<p id="genesis-42-31"><span class="verse-num">42:31</span> <span class="verse-body">cui respondimus pacifici sumus nec ullas molimur insidias</span></p>
<p id="genesis-42-32"><span class="verse-num">42:32</span> <span class="verse-body">duodecim fratres uno patre geniti sumus unus non est super minimus cum patre versatur in terra Chanaan</span></p>
<p id="genesis-42-33"><span class="verse-num">42:33</span> <span class="verse-body">qui ait nobis sic probabo quod pacifici sitis fratrem vestrum unum dimittite apud me et cibaria domibus vestris necessaria sumite et abite</span></p>
<p id="genesis-42-34"><span class="verse-num">42:34</span> <span class="verse-body">fratremque vestrum minimum adducite ad me ut sciam quod non sitis exploratores et istum qui tenetur in vinculis recipere possitis ac deinceps emendi quae vultis habeatis licentiam</span></p>
<p id="genesis-42-35"><span class="verse-num">42:35</span> <span class="verse-body">his dictis cum frumenta effunderent singuli reppererunt in ore saccorum ligatas pecunias exterritisque simul omnibus</span></p>
<p id="genesis-42-36"><span class="verse-num">42:36</span> <span class="verse-body">dixit pater Iacob absque liberis me esse fecistis Ioseph non est super Symeon tenetur in vinculis Beniamin auferetis in me haec mala omnia reciderunt</span></p>
<p id="genesis-42-37"><span class="verse-num">42:37</span> <span class="verse-body">cui respondit Ruben duos filios meos interfice si non reduxero illum tibi trade in manu mea et ego eum restituam</span></p>
<p id="genesis-42-38"><span class="verse-num">42:38</span> <span class="verse-body">at ille non descendet inquit filius meus vobiscum frater eius mortuus est ipse solus remansit si quid ei adversi acciderit in terra ad quam pergitis deducetis canos meos cum dolore ad inferos __________________________________________________________________</span></p>
<h2 id="genesis-ch-43">Chapter 43</h2>
<p class="verses"><a href="#genesis-43-1">1</a> <a href="#genesis-43-2">2</a> <a href="#genesis-43-3">3</a> <a href="#genesis-43-4">4</a> <a href="#genesis-43-5">5</a> <a href="#genesis-43-6">6</a> <a href="#genesis-43-7">7</a> <a href="#genesis-43-8">8</a> <a href="#genesis-43-9">9</a> <a href="#genesis-43-10">10</a> <a href="#genesis-43-11">11</a> <a href="#genesis-43-12">12</a> <a href="#genesis-43-13">13</a> <a href="#genesis-43-14">14</a> <a href="#genesis-43-15">15</a> <a href="#genesis-43-16">16</a> <a href="#genesis-43-17">17</a> <a href="#genesis-43-18">18</a> <a href="#genesis-43-19">19</a> <a href="#genesis-43-20">20</a> <a href="#genesis-43-21">21</a> <a href="#genesis-43-22">22</a> <a href="#genesis-43-23">23</a> <a href="#genesis-43-24">24</a> <a href="#genesis-43-25">25</a> <a href="#genesis-43-26">26</a> <a href="#genesis-43-27">27</a> <a href="#genesis-43-28">28</a> <a href="#genesis-43-29">29</a> <a href="#genesis-43-30">30</a> <a href="#genesis-43-31">31</a> <a href="#genesis-43-32">32</a> <a href="#genesis-43-33">33</a> <a href="#genesis-43-34">34</a></p>
<p id="genesis-43-1"><span class="verse-num">43:1</span> <span class="verse-body">interim fames omnem terram vehementer premebat</span></p>
<p id="genesis-43-2"><span class="verse-num">43:2</span> <span class="verse-body">consumptisque cibis quos ex Aegypto detulerant dixit Iacob ad filios suos revertimini et emite pauxillum escarum</span></p>
<p id="genesis-43-3"><span class="verse-num">43:3</span> <span class="verse-body">respondit Iudas denuntiavit nobis vir ille sub testificatione iurandi dicens non videbitis faciem meam nisi fratrem vestrum minimum adduxeritis vobiscum</span></p>
<p id="genesis-43-4"><span class="verse-num">43:4</span> <span class="verse-body">si ergo vis mittere eum nobiscum pergemus pariter et ememus tibi necessaria</span></p>
<p id="genesis-43-5"><span class="verse-num">43:5</span> <span class="verse-body">si autem non vis non ibimus vir enim ut saepe diximus denuntiavit nobis dicens non videbitis faciem meam absque fratre vestro minimo</span></p>
<p id="genesis-43-6"><span class="verse-num">43:6</span> <span class="verse-body">dixit eis Israhel in meam hoc fecistis miseriam ut indicaretis ei et alium habere vos fratrem</span></p>
<p id="genesis-43-7"><span class="verse-num">43:7</span> <span class="verse-body">at illi responderunt interrogavit nos homo per ordinem nostram progeniem si pater viveret si haberemus fratrem et nos respondimus ei consequenter iuxta id quod fuerat sciscitatus numquid scire poteramus quod dicturus esset adducite vobiscum fratrem vestrum</span></p>
<p id="genesis-43-8"><span class="verse-num">43:8</span> <span class="verse-body">Iudas quoque dixit patri suo mitte puerum mecum ut proficiscamur et possimus vivere ne moriamur nos et parvuli nostri</span></p>
<p id="genesis-43-9"><span class="verse-num">43:9</span> <span class="verse-body">ego suscipio puerum de manu mea require illum nisi reduxero et tradidero eum tibi ero peccati in te reus omni tempore</span></p>
<p id="genesis-43-10"><span class="verse-num">43:10</span> <span class="verse-body">si non intercessisset dilatio iam vice altera venissemus</span></p>
<p id="genesis-43-11"><span class="verse-num">43:11</span> <span class="verse-body">igitur Israhel pater eorum dixit ad eos si sic necesse est facite quod vultis sumite de optimis terrae fructibus in vasis vestris et deferte viro munera modicum resinae et mellis et styracis et stactes et terebinthi et amigdalarum</span></p>
<p id="genesis-43-12"><span class="verse-num">43:12</span> <span class="verse-body">pecuniamque duplicem ferte vobiscum et illam quam invenistis in sacculis reportate ne forte errore factum sit</span></p>
<p id="genesis-43-13"><span class="verse-num">43:13</span> <span class="verse-body">sed et fratrem vestrum tollite et ite ad virum</span></p>
<p id="genesis-43-14"><span class="verse-num">43:14</span> <span class="verse-body">Deus autem meus omnipotens faciat vobis eum placabilem et remittat vobiscum fratrem vestrum quem tenet et hunc Beniamin ego autem quasi orbatus absque liberis ero</span></p>
<p id="genesis-43-15"><span class="verse-num">43:15</span> <span class="verse-body">tulerunt ergo viri munera et pecuniam duplicem et Beniamin descenderuntque in Aegyptum et steterunt coram Ioseph</span></p>
<p id="genesis-43-16"><span class="verse-num">43:16</span> <span class="verse-body">quos cum ille vidisset et Beniamin simul praecepit dispensatori domus suae dicens introduc viros domum et occide victimas et instrue convivium quoniam mecum sunt comesuri meridie</span></p>
<p id="genesis-43-17"><span class="verse-num">43:17</span> <span class="verse-body">fecit ille sicut fuerat imperatum et introduxit viros domum</span></p>
<p id="genesis-43-18"><span class="verse-num">43:18</span> <span class="verse-body">ibique exterriti dixerunt mutuo propter pecuniam quam rettulimus prius in saccis nostris introducti sumus ut devolvat in nos calumniam et violenter subiciat servituti et nos et asinos nostros</span></p>
<p id="genesis-43-19"><span class="verse-num">43:19</span> <span class="verse-body">quam ob rem in ipsis foribus accedentes ad dispensatorem</span></p>
<p id="genesis-43-20"><span class="verse-num">43:20</span> <span class="verse-body">locuti sunt oramus domine ut audias iam ante descendimus ut emeremus escas</span></p>
<p id="genesis-43-21"><span class="verse-num">43:21</span> <span class="verse-body">quibus emptis cum venissemus ad diversorium aperuimus sacculos nostros et invenimus pecuniam in ore saccorum quam nunc eodem pondere reportamus</span></p>
<p id="genesis-43-22"><span class="verse-num">43:22</span> <span class="verse-body">sed et aliud adtulimus argentum ut emamus quae necessaria sunt non est in nostra conscientia quis eam posuerit in marsuppiis nostris</span></p>
<p id="genesis-43-23"><span class="verse-num">43:23</span> <span class="verse-body">at ille respondit pax vobiscum nolite timere Deus vester et Deus patris vestri dedit vobis thesauros in sacculis vestris nam pecuniam quam dedistis mihi probatam ego habeo eduxitque ad eos Symeon</span></p>
<p id="genesis-43-24"><span class="verse-num">43:24</span> <span class="verse-body">et introductis domum adtulit aquam et laverunt pedes suos deditque pabula asinis eorum</span></p>
<p id="genesis-43-25"><span class="verse-num">43:25</span> <span class="verse-body">illi vero parabant munera donec ingrederetur Ioseph meridie audierant enim quod ibi comesuri essent panem</span></p>
<p id="genesis-43-26"><span class="verse-num">43:26</span> <span class="verse-body">igitur ingressus est Ioseph domum suam obtuleruntque ei munera tenentes in manibus et adoraverunt proni in terram</span></p>
<p id="genesis-43-27"><span class="verse-num">43:27</span> <span class="verse-body">at ille clementer resalutatis eis interrogavit dicens salvusne est pater vester senex de quo dixeratis mihi adhuc vivit</span></p>
<p id="genesis-43-28"><span class="verse-num">43:28</span> <span class="verse-body">qui responderunt sospes est servus tuus pater noster adhuc vivit et incurvati adoraverunt eum</span></p>
<p id="genesis-43-29"><span class="verse-num">43:29</span> <span class="verse-body">adtollens autem oculos Ioseph vidit Beniamin fratrem suum uterinum et ait iste est frater vester parvulus de quo dixeratis mihi et rursum Deus inquit misereatur tui fili mi</span></p>
<p id="genesis-43-30"><span class="verse-num">43:30</span> <span class="verse-body">festinavitque quia commota fuerant viscera eius super fratre suo et erumpebant lacrimae et introiens cubiculum flevit</span></p>
<p id="genesis-43-31"><span class="verse-num">43:31</span> <span class="verse-body">rursusque lota facie egressus continuit se et ait ponite panes</span></p>
<p id="genesis-43-32"><span class="verse-num">43:32</span> <span class="verse-body">quibus adpositis seorsum Ioseph et seorsum fratribus Aegyptiis quoque qui vescebantur simul seorsum inlicitum est enim Aegyptiis comedere cum Hebraeis et profanum putant huiuscemodi convivium</span></p>
<p id="genesis-43-33"><span class="verse-num">43:33</span> <span class="verse-body">sederunt coram eo primogenitus iuxta primogenita sua et minimus iuxta aetatem suam et mirabantur nimis</span></p>
<p id="genesis-43-34"><span class="verse-num">43:34</span> <span class="verse-body">sumptis partibus quas ab eo acceperant maiorque pars venit Beniamin ita ut quinque partibus excederet biberuntque et inebriati sunt cum eo __________________________________________________________________</span></p>
<h2 id="genesis-ch-44">Chapter 44</h2>
<p class="verses"><a href="#genesis-44-1">1</a> <a href="#genesis-44-2">2</a> <a href="#genesis-44-3">3</a> <a href="#genesis-44-4">4</a> <a href="#genesis-44-5">5</a> <a href="#genesis-44-6">6</a> <a href="#genesis-44-7">7</a> <a href="#genesis-44-8">8</a> <a href="#genesis-44-9">9</a> <a href="#genesis-44-10">10</a> <a href="#genesis-44-11">11</a> <a href="#genesis-44-12">12</a> <a href="#genesis-44-13">13</a> <a href="#genesis-44-14">14</a> <a href="#genesis-44-15">15</a> <a href="#genesis-44-16">16</a> <a href="#genesis-44-17">17</a> <a href="#genesis-44-18">18</a> <a href="#genesis-44-19">19</a> <a href="#genesis-44-20">20</a> <a href="#genesis-44-21">21</a> <a href="#genesis-44-22">22</a> <a href="#genesis-44-23">23</a> <a href="#genesis-44-24">24</a> <a href="#genesis-44-25">25</a> <a href="#genesis-44-26">26</a> <a href="#genesis-44-27">27</a> <a href="#genesis-44-28">28</a> <a href="#genesis-44-29">29</a> <a href="#genesis-44-30">30</a> <a href="#genesis-44-31">31</a> <a href="#genesis-44-32">32</a> <a href="#genesis-44-33">33</a> <a href="#genesis-44-34">34</a></p>
<p id="genesis-44-1"><span class="verse-num">44:1</span> <span class="verse-body">praecepit autem Ioseph dispensatori domus suae dicens imple saccos eorum frumento quantum possunt capere et pone pecuniam singulorum in summitate sacci</span></p>
<p id="genesis-44-2"><span class="verse-num">44:2</span> <span class="verse-body">scyphum autem meum argenteum et pretium quod dedit tritici pone in ore sacci iunioris factumque est ita</span></p>
<p id="genesis-44-3"><span class="verse-num">44:3</span> <span class="verse-body">et orto mane dimissi sunt cum asinis suis</span></p>
<p id="genesis-44-4"><span class="verse-num">44:4</span> <span class="verse-body">iamque urbem exierant et processerant paululum tum Ioseph arcessito dispensatore domus surge inquit persequere viros et adprehensis dicito quare reddidistis malum pro bono</span></p>
<p id="genesis-44-5"><span class="verse-num">44:5</span> <span class="verse-body">scyphum quem furati estis ipse est in quo bibit dominus meus et in quo augurari solet pessimam rem fecistis</span></p>
<p id="genesis-44-6"><span class="verse-num">44:6</span> <span class="verse-body">fecit ille ut iusserat et adprehensis per ordinem locutus est</span></p>
<p id="genesis-44-7"><span class="verse-num">44:7</span> <span class="verse-body">qui responderunt quare sic loquitur dominus noster ut servi tui tantum flagitii commiserint</span></p>
<p id="genesis-44-8"><span class="verse-num">44:8</span> <span class="verse-body">pecuniam quam invenimus in summitate saccorum reportavimus ad te de terra Chanaan et quomodo consequens est ut furati simus de domo domini tui aurum vel argentum</span></p>
<p id="genesis-44-9"><span class="verse-num">44:9</span> <span class="verse-body">apud quemcumque fuerit inventum servorum tuorum quod quaeris moriatur et nos servi erimus domini nostri</span></p>
<p id="genesis-44-10"><span class="verse-num">44:10</span> <span class="verse-body">qui dixit fiat iuxta vestram sententiam apud quem fuerit inventum ipse sit servus meus vos autem eritis innoxii</span></p>
<p id="genesis-44-11"><span class="verse-num">44:11</span> <span class="verse-body">itaque festinato deponentes in terram saccos aperuerunt singuli</span></p>
<p id="genesis-44-12"><span class="verse-num">44:12</span> <span class="verse-body">quos scrutatus incipiens a maiore usque ad minimum invenit scyphum in sacco Beniamin</span></p>
<p id="genesis-44-13"><span class="verse-num">44:13</span> <span class="verse-body">at illi scissis vestibus oneratisque rursum asinis reversi sunt in oppidum</span></p>
<p id="genesis-44-14"><span class="verse-num">44:14</span> <span class="verse-body">primusque Iudas cum fratribus ingressus est ad Ioseph necdum enim de loco abierat omnesque ante eum in terra pariter corruerunt</span></p>
<p id="genesis-44-15"><span class="verse-num">44:15</span> <span class="verse-body">quibus ille ait cur sic agere voluistis an ignoratis quod non sit similis mei in augurandi scientia</span></p>
<p id="genesis-44-16"><span class="verse-num">44:16</span> <span class="verse-body">cui Iudas quid respondebimus inquit domino meo vel quid loquemur aut iusti poterimus obtendere Deus invenit iniquitatem servorum tuorum en omnes servi sumus domini mei et nos et apud quem inventus est scyphus</span></p>
<p id="genesis-44-17"><span class="verse-num">44:17</span> <span class="verse-body">respondit Ioseph absit a me ut sic agam qui furatus est scyphum ipse sit servus meus vos autem abite liberi ad patrem vestrum</span></p>
<p id="genesis-44-18"><span class="verse-num">44:18</span> <span class="verse-body">accedens propius Iudas confidenter ait oro domine mi loquatur servus tuus verbum in auribus tuis et ne irascaris famulo tuo tu es enim post Pharaonem</span></p>
<p id="genesis-44-19"><span class="verse-num">44:19</span> <span class="verse-body">dominus meus interrogasti prius servos tuos habetis patrem aut fratrem</span></p>
<p id="genesis-44-20"><span class="verse-num">44:20</span> <span class="verse-body">et nos respondimus tibi domino meo est nobis pater senex et puer parvulus qui in senecta illius natus est cuius uterinus frater est mortuus et ipsum solum habet mater sua pater vero tenere diligit eum</span></p>
<p id="genesis-44-21"><span class="verse-num">44:21</span> <span class="verse-body">dixistique servis tuis adducite eum ad me et ponam oculos meos super illum</span></p>
<p id="genesis-44-22"><span class="verse-num">44:22</span> <span class="verse-body">suggessimus domino meo non potest puer relinquere patrem suum si enim illum dimiserit morietur</span></p>
<p id="genesis-44-23"><span class="verse-num">44:23</span> <span class="verse-body">et dixisti servis tuis nisi venerit frater vester minimus vobiscum non videbitis amplius faciem meam</span></p>
<p id="genesis-44-24"><span class="verse-num">44:24</span> <span class="verse-body">cum ergo ascendissemus ad famulum tuum patrem nostrum narravimus ei omnia quae locutus est dominus meus</span></p>
<p id="genesis-44-25"><span class="verse-num">44:25</span> <span class="verse-body">et dixit pater noster revertimini et emite nobis parum tritici</span></p>
<p id="genesis-44-26"><span class="verse-num">44:26</span> <span class="verse-body">cui diximus ire non possumus si frater noster minimus descendet nobiscum proficiscemur simul alioquin illo absente non audemus videre faciem viri</span></p>
<p id="genesis-44-27"><span class="verse-num">44:27</span> <span class="verse-body">atque ille respondit vos scitis quod duos genuerit mihi uxor mea</span></p>
<p id="genesis-44-28"><span class="verse-num">44:28</span> <span class="verse-body">egressus est unus et dixistis bestia devoravit eum et hucusque non conparet</span></p>
<p id="genesis-44-29"><span class="verse-num">44:29</span> <span class="verse-body">si tuleritis et istum et aliquid ei in via contigerit deducetis canos meos cum maerore ad inferos</span></p>
<p id="genesis-44-30"><span class="verse-num">44:30</span> <span class="verse-body">igitur si intravero ad servum tuum patrem nostrum et puer defuerit cum anima illius ex huius anima pendeat</span></p>
<p id="genesis-44-31"><span class="verse-num">44:31</span> <span class="verse-body">videritque eum non esse nobiscum morietur et deducent famuli tui canos eius cum dolore ad inferos</span></p>
<p id="genesis-44-32"><span class="verse-num">44:32</span> <span class="verse-body">ego proprie servus tuus qui in meam hunc recepi fidem et spopondi dicens nisi reduxero eum peccati reus ero in patrem meum omni tempore</span></p>
<p id="genesis-44-33"><span class="verse-num">44:33</span> <span class="verse-body">manebo itaque servus tuus pro puero in ministerium domini mei et puer ascendat cum fratribus suis</span></p>
<p id="genesis-44-34"><span class="verse-num">44:34</span> <span class="verse-body">non enim possum redire ad patrem absente puero ne calamitatis quae oppressura est patrem meum testis adsistam __________________________________________________________________</span></p>
<h2 id="genesis-ch-45">Chapter 45</h2>
<p class="verses"><a href="#genesis-45-1">1</a> <a href="#genesis-45-2">2</a> <a href="#genesis-45-3">3</a> <a href="#genesis-45-4">4</a> <a href="#genesis-45-5">5</a> <a href="#genesis-45-6">6</a> <a href="#genesis-45-7">7</a> <a href="#genesis-45-8">8</a> <a href="#genesis-45-9">9</a> <a href="#genesis-45-10">10</a> <a href="#genesis-45-11">11</a> <a href="#genesis-45-12">12</a> <a href="#genesis-45-13">13</a> <a href="#genesis-45-14">14</a> <a href="#genesis-45-15">15</a> <a href="#genesis-45-16">16</a> <a href="#genesis-45-17">17</a> <a href="#genesis-45-18">18</a> <a href="#genesis-45-19">19</a> <a href="#genesis-45-20">20</a> <a href="#genesis-45-21">21</a> <a href="#genesis-45-22">22</a> <a href="#genesis-45-23">23</a> <a href="#genesis-45-24">24</a> <a href="#genesis-45-25">25</a> <a href="#genesis-45-26">26</a> <a href="#genesis-45-27">27</a> <a href="#genesis-45-28">28</a></p>
<p id="genesis-45-1"><span class="verse-num">45:1</span> <span class="verse-body">non se poterat ultra cohibere Ioseph multis coram adstantibus unde praecepit ut egrederentur cuncti foras et nullus interesset alienus agnitioni mutuae</span></p>
<p id="genesis-45-2"><span class="verse-num">45:2</span> <span class="verse-body">elevavitque vocem cum fletu quam audierunt Aegyptii omnisque domus Pharaonis</span></p>
<p id="genesis-45-3"><span class="verse-num">45:3</span> <span class="verse-body">et dixit fratribus suis ego sum Ioseph adhuc pater meus vivit nec poterant respondere fratres nimio timore perterriti</span></p>
<p id="genesis-45-4"><span class="verse-num">45:4</span> <span class="verse-body">ad quos ille clementer accedite inquit ad me et cum accessissent prope ego sum ait Ioseph frater vester quem vendidistis in Aegypto</span></p>
<p id="genesis-45-5"><span class="verse-num">45:5</span> <span class="verse-body">nolite pavere nec vobis durum esse videatur quod vendidistis me in his regionibus pro salute enim vestra misit me Deus ante vos in Aegyptum</span></p>
<p id="genesis-45-6"><span class="verse-num">45:6</span> <span class="verse-body">biennium est quod fames esse coepit in terra et adhuc quinque anni restant quibus nec arari poterit nec meti</span></p>
<p id="genesis-45-7"><span class="verse-num">45:7</span> <span class="verse-body">praemisitque me Deus ut reservemini super terram et escas ad vivendum habere possitis</span></p>
<p id="genesis-45-8"><span class="verse-num">45:8</span> <span class="verse-body">non vestro consilio sed Dei huc voluntate missus sum qui fecit me quasi patrem Pharaonis et dominum universae domus eius ac principem in omni terra Aegypti</span></p>
<p id="genesis-45-9"><span class="verse-num">45:9</span> <span class="verse-body">festinate et ascendite ad patrem meum et dicetis ei haec mandat filius tuus Ioseph Deus me fecit dominum universae terrae Aegypti descende ad me ne moreris</span></p>
<p id="genesis-45-10"><span class="verse-num">45:10</span> <span class="verse-body">et habita in terra Gessen erisque iuxta me tu et filii tui et filii filiorum tuorum oves tuae et armenta tua et universa quae possides</span></p>
<p id="genesis-45-11"><span class="verse-num">45:11</span> <span class="verse-body">ibique te pascam adhuc enim quinque anni residui sunt famis ne et tu pereas et domus tua et omnia quae possides</span></p>
<p id="genesis-45-12"><span class="verse-num">45:12</span> <span class="verse-body">en oculi vestri et oculi fratris mei Beniamin vident quod os meum loquatur ad vos</span></p>
<p id="genesis-45-13"><span class="verse-num">45:13</span> <span class="verse-body">nuntiate patri meo universam gloriam meam et cuncta quae vidistis in Aegypto festinate et adducite eum ad me</span></p>
<p id="genesis-45-14"><span class="verse-num">45:14</span> <span class="verse-body">cumque amplexatus recidisset in collum Beniamin fratris sui flevit illo quoque flente similiter super collum eius</span></p>
<p id="genesis-45-15"><span class="verse-num">45:15</span> <span class="verse-body">osculatusque est Ioseph omnes fratres suos et ploravit super singulos post quae ausi sunt loqui ad eum</span></p>
<p id="genesis-45-16"><span class="verse-num">45:16</span> <span class="verse-body">auditumque est et celebri sermone vulgatum in aula regis venerunt fratres Ioseph et gavisus est Pharao atque omnis familia eius</span></p>
<p id="genesis-45-17"><span class="verse-num">45:17</span> <span class="verse-body">dixitque ad Ioseph ut imperaret fratribus suis dicens onerantes iumenta ite in terram Chanaan</span></p>
<p id="genesis-45-18"><span class="verse-num">45:18</span> <span class="verse-body">et tollite inde patrem vestrum et cognationem et venite ad me et ego dabo vobis omnia bona Aegypti ut comedatis medullam terrae</span></p>
<p id="genesis-45-19"><span class="verse-num">45:19</span> <span class="verse-body">praecipe etiam ut tollant plaustra de terra Aegypti ad subvectionem parvulorum suorum et coniugum ac dicito tollite patrem vestrum et properate quantocius venientes</span></p>
<p id="genesis-45-20"><span class="verse-num">45:20</span> <span class="verse-body">ne dimittatis quicquam de supellectili vestra quia omnes opes Aegypti vestrae erunt</span></p>
<p id="genesis-45-21"><span class="verse-num">45:21</span> <span class="verse-body">fecerunt filii Israhel ut eis mandatum fuerat quibus dedit Ioseph plaustra secundum Pharaonis imperium et cibaria in itinere</span></p>
<p id="genesis-45-22"><span class="verse-num">45:22</span> <span class="verse-body">singulisque proferri iussit binas stolas Beniamin vero dedit trecentos argenteos cum quinque stolis optimis</span></p>
<p id="genesis-45-23"><span class="verse-num">45:23</span> <span class="verse-body">tantundem pecuniae et vestium mittens patri suo addens eis asinos decem qui subveherent ex omnibus divitiis Aegypti et totidem asinas triticum in itinere panesque portantes</span></p>
<p id="genesis-45-24"><span class="verse-num">45:24</span> <span class="verse-body">dimisit ergo fratres suos et proficiscentibus ait ne irascamini in via</span></p>
<p id="genesis-45-25"><span class="verse-num">45:25</span> <span class="verse-body">qui ascendentes ex Aegypto venerunt in terram Chanaan ad patrem suum Iacob</span></p>
<p id="genesis-45-26"><span class="verse-num">45:26</span> <span class="verse-body">et nuntiaverunt ei dicentes Ioseph vivit et ipse dominatur in omni terra Aegypti quo audito quasi de gravi somno evigilans tamen non credebat eis</span></p>
<p id="genesis-45-27"><span class="verse-num">45:27</span> <span class="verse-body">illi contra referebant omnem ordinem rei cumque vidisset plaustra et universa quae miserat revixit spiritus eius</span></p>
<p id="genesis-45-28"><span class="verse-num">45:28</span> <span class="verse-body">et ait sufficit mihi si adhuc Ioseph filius meus vivit vadam et videbo illum antequam moriar __________________________________________________________________</span></p>
<h2 id="genesis-ch-46">Chapter 46</h2>
<p class="verses"><a href="#genesis-46-1">1</a> <a href="#genesis-46-2">2</a> <a href="#genesis-46-3">3</a> <a href="#genesis-46-4">4</a> <a href="#genesis-46-5">5</a> <a href="#genesis-46-6">6</a> <a href="#genesis-46-7">7</a> <a href="#genesis-46-8">8</a> <a href="#genesis-46-9">9</a> <a href="#genesis-46-10">10</a> <a href="#genesis-46-11">11</a> <a href="#genesis-46-12">12</a> <a href="#genesis-46-13">13</a> <a href="#genesis-46-14">14</a> <a href="#genesis-46-15">15</a> <a href="#genesis-46-16">16</a> <a href="#genesis-46-17">17</a> <a href="#genesis-46-18">18</a> <a href="#genesis-46-19">19</a> <a href="#genesis-46-20">20</a> <a href="#genesis-46-21">21</a> <a href="#genesis-46-22">22</a> <a href="#genesis-46-23">23</a> <a href="#genesis-46-24">24</a> <a href="#genesis-46-25">25</a> <a href="#genesis-46-26">26</a> <a href="#genesis-46-27">27</a> <a href="#genesis-46-28">28</a> <a href="#genesis-46-29">29</a> <a href="#genesis-46-30">30</a> <a href="#genesis-46-31">31</a> <a href="#genesis-46-32">32</a> <a href="#genesis-46-33">33</a> <a href="#genesis-46-34">34</a></p>
<p id="genesis-46-1"><span class="verse-num">46:1</span> <span class="verse-body">profectusque Israhel cum omnibus quae habebat venit ad puteum Iuramenti et mactatis ibi victimis Deo patris sui Isaac</span></p>
<p id="genesis-46-2"><span class="verse-num">46:2</span> <span class="verse-body">audivit eum per visionem nocte vocantem se et dicentem sibi Iacob Iacob cui respondit ecce adsum</span></p>
<p id="genesis-46-3"><span class="verse-num">46:3</span> <span class="verse-body">ait illi Deus ego sum Fortissimus Deus patris tui noli timere et descende in Aegyptum quia in gentem magnam faciam te ibi</span></p>
<p id="genesis-46-4"><span class="verse-num">46:4</span> <span class="verse-body">ego descendam tecum illuc et ego inde adducam te revertentem Ioseph quoque ponet manum suam super oculos tuos</span></p>
<p id="genesis-46-5"><span class="verse-num">46:5</span> <span class="verse-body">surrexit Iacob a puteo Iuramenti tuleruntque eum filii cum parvulis et uxoribus suis in plaustris quae miserat Pharao ad portandum senem</span></p>
<p id="genesis-46-6"><span class="verse-num">46:6</span> <span class="verse-body">et omnia quae possederat in terra Chanaan venitque in Aegyptum cum omni semine suo</span></p>
<p id="genesis-46-7"><span class="verse-num">46:7</span> <span class="verse-body">filii eius et nepotes filiae et cuncta simul progenies</span></p>
<p id="genesis-46-8"><span class="verse-num">46:8</span> <span class="verse-body">haec sunt autem nomina filiorum Israhel qui ingressi sunt in Aegyptum ipse cum liberis suis primogenitus Ruben</span></p>
<p id="genesis-46-9"><span class="verse-num">46:9</span> <span class="verse-body">filii Ruben Enoch et Phallu et Esrom et Charmi</span></p>
<p id="genesis-46-10"><span class="verse-num">46:10</span> <span class="verse-body">filii Symeon Iemuhel et Iamin et Ahod et Iachin et Saher et Saul filius Chananitidis</span></p>
<p id="genesis-46-11"><span class="verse-num">46:11</span> <span class="verse-body">filii Levi Gerson Caath et Merari</span></p>
<p id="genesis-46-12"><span class="verse-num">46:12</span> <span class="verse-body">filii Iuda Her et Onan et Sela et Phares et Zara mortui sunt autem Her et Onan in terra Chanaan natique sunt filii Phares Esrom et Amul</span></p>
<p id="genesis-46-13"><span class="verse-num">46:13</span> <span class="verse-body">filii Isachar Thola et Phua et Iob et Semron</span></p>
<p id="genesis-46-14"><span class="verse-num">46:14</span> <span class="verse-body">filii Zabulon Sared et Helon et Iahelel</span></p>
<p id="genesis-46-15"><span class="verse-num">46:15</span> <span class="verse-body">hii filii Liae quos genuit in Mesopotamiam Syriae cum Dina filia sua omnes animae filiorum eius et filiarum triginta tres</span></p>
<p id="genesis-46-16"><span class="verse-num">46:16</span> <span class="verse-body">filii Gad Sephion et Haggi Suni et Esebon Heri et Arodi et Areli</span></p>
<p id="genesis-46-17"><span class="verse-num">46:17</span> <span class="verse-body">filii Aser Iamne et Iesua et Iesui et Beria Sara quoque soror eorum filii Beria Heber et Melchihel</span></p>
<p id="genesis-46-18"><span class="verse-num">46:18</span> <span class="verse-body">hii filii Zelphae quam dedit Laban Liae filiae suae et hos genuit Iacob sedecim animas</span></p>
<p id="genesis-46-19"><span class="verse-num">46:19</span> <span class="verse-body">filii Rahel uxoris Iacob Ioseph et Beniamin</span></p>
<p id="genesis-46-20"><span class="verse-num">46:20</span> <span class="verse-body">natique sunt Ioseph filii in terra Aegypti quos genuit ei Aseneth filia Putiphare sacerdotis Heliopoleos Manasses et Ephraim</span></p>
<p id="genesis-46-21"><span class="verse-num">46:21</span> <span class="verse-body">filii Beniamin Bela et Bechor et Asbel Gera et Naaman et Ehi et Ros Mophim et Opphim et Ared</span></p>
<p id="genesis-46-22"><span class="verse-num">46:22</span> <span class="verse-body">hii filii Rahel quos genuit Iacob omnes animae quattuordecim</span></p>
<p id="genesis-46-23"><span class="verse-num">46:23</span> <span class="verse-body">filii Dan Usim</span></p>
<p id="genesis-46-24"><span class="verse-num">46:24</span> <span class="verse-body">filii Nepthalim Iasihel et Guni et Hieser et Sallem</span></p>
<p id="genesis-46-25"><span class="verse-num">46:25</span> <span class="verse-body">hii filii Balae quam dedit Laban Raheli filiae suae et hos genuit Iacob omnes animae septem</span></p>
<p id="genesis-46-26"><span class="verse-num">46:26</span> <span class="verse-body">cunctae animae quae ingressae sunt cum Iacob in Aegyptum et egressae de femore illius absque uxoribus filiorum sexaginta sex</span></p>
<p id="genesis-46-27"><span class="verse-num">46:27</span> <span class="verse-body">filii autem Ioseph qui nati sunt ei in terra Aegypti animae duae omnis anima domus Iacob quae ingressa est Aegyptum fuere septuaginta</span></p>
<p id="genesis-46-28"><span class="verse-num">46:28</span> <span class="verse-body">misit autem Iudam ante se ad Ioseph ut nuntiaret ei et ille occurreret in Gessen</span></p>
<p id="genesis-46-29"><span class="verse-num">46:29</span> <span class="verse-body">quo cum pervenisset iuncto Ioseph curru suo ascendit obviam patri ad eundem locum vidensque eum inruit super collum eius et inter amplexus flevit</span></p>
<p id="genesis-46-30"><span class="verse-num">46:30</span> <span class="verse-body">dixitque pater ad Ioseph iam laetus moriar quia vidi faciem tuam et superstitem te relinquo</span></p>
<p id="genesis-46-31"><span class="verse-num">46:31</span> <span class="verse-body">et ille locutus est ad fratres et ad omnem domum patris sui ascendam et nuntiabo Pharaoni dicamque ei fratres mei et domus patris mei qui erant in terra Chanaan venerunt ad me</span></p>
<p id="genesis-46-32"><span class="verse-num">46:32</span> <span class="verse-body">et sunt viri pastores ovium curamque habent alendorum gregum pecora sua et armenta et omnia quae habere potuerunt adduxerunt secum</span></p>
<p id="genesis-46-33"><span class="verse-num">46:33</span> <span class="verse-body">cumque vocaverit vos et dixerit quod est opus vestrum</span></p>
<p id="genesis-46-34"><span class="verse-num">46:34</span> <span class="verse-body">respondebitis viri pastores sumus servi tui ab infantia nostra usque in praesens et nos et patres nostri haec autem dicetis ut habitare possitis in terra Gessen quia detestantur Aegyptii omnes pastores ovium __________________________________________________________________</span></p>
<h2 id="genesis-ch-47">Chapter 47</h2>
<p class="verses"><a href="#genesis-47-1">1</a> <a href="#genesis-47-2">2</a> <a href="#genesis-47-3">3</a> <a href="#genesis-47-4">4</a> <a href="#genesis-47-5">5</a> <a href="#genesis-47-6">6</a> <a href="#genesis-47-7">7</a> <a href="#genesis-47-8">8</a> <a href="#genesis-47-9">9</a> <a href="#genesis-47-10">10</a> <a href="#genesis-47-11">11</a> <a href="#genesis-47-12">12</a> <a href="#genesis-47-13">13</a> <a href="#genesis-47-14">14</a> <a href="#genesis-47-15">15</a> <a href="#genesis-47-16">16</a> <a href="#genesis-47-17">17</a> <a href="#genesis-47-18">18</a> <a href="#genesis-47-19">19</a> <a href="#genesis-47-20">20</a> <a href="#genesis-47-21">21</a> <a href="#genesis-47-22">22</a> <a href="#genesis-47-23">23</a> <a href="#genesis-47-24">24</a> <a href="#genesis-47-25">25</a> <a href="#genesis-47-26">26</a> <a href="#genesis-47-27">27</a> <a href="#genesis-47-28">28</a> <a href="#genesis-47-29">29</a> <a href="#genesis-47-30">30</a> <a href="#genesis-47-31">31</a></p>
<p id="genesis-47-1"><span class="verse-num">47:1</span> <span class="verse-body">ingressus ergo Ioseph nuntiavit Pharaoni dicens pater meus et fratres oves eorum et armenta et cuncta quae possident venerunt de terra Chanaan et ecce consistunt in terra Gessen</span></p>
<p id="genesis-47-2"><span class="verse-num">47:2</span> <span class="verse-body">extremos quoque fratrum suorum quinque viros statuit coram rege</span></p>
<p id="genesis-47-3"><span class="verse-num">47:3</span> <span class="verse-body">quos ille interrogavit quid habetis operis responderunt pastores ovium sumus servi tui et nos et patres nostri</span></p>
<p id="genesis-47-4"><span class="verse-num">47:4</span> <span class="verse-body">ad peregrinandum in terra tua venimus quoniam non est herba gregibus servorum tuorum ingravescente fame in regione Chanaan petimusque ut esse nos iubeas servos tuos in terra Gessen</span></p>
<p id="genesis-47-5"><span class="verse-num">47:5</span> <span class="verse-body">dixit itaque rex ad Ioseph pater tuus et fratres tui venerunt ad te</span></p>
<p id="genesis-47-6"><span class="verse-num">47:6</span> <span class="verse-body">terra Aegypti in conspectu tuo est in optimo loco fac habitare eos et trade eis terram Gessen quod si nosti esse in eis viros industrios constitue illos magistros pecorum meorum</span></p>
<p id="genesis-47-7"><span class="verse-num">47:7</span> <span class="verse-body">post haec introduxit Ioseph patrem suum ad regem et statuit eum coram eo qui benedicens illi</span></p>
<p id="genesis-47-8"><span class="verse-num">47:8</span> <span class="verse-body">et interrogatus ab eo quot sunt dies annorum vitae tuae</span></p>
<p id="genesis-47-9"><span class="verse-num">47:9</span> <span class="verse-body">respondit dies peregrinationis vitae meae centum triginta annorum sunt parvi et mali et non pervenerunt usque ad dies patrum meorum quibus peregrinati sunt</span></p>
<p id="genesis-47-10"><span class="verse-num">47:10</span> <span class="verse-body">et benedicto rege egressus est foras</span></p>
<p id="genesis-47-11"><span class="verse-num">47:11</span> <span class="verse-body">Ioseph vero patri et fratribus suis dedit possessionem in Aegypto in optimo loco terrae solo Ramesses ut praeceperat Pharao</span></p>
<p id="genesis-47-12"><span class="verse-num">47:12</span> <span class="verse-body">et alebat eos omnemque domum patris sui praebens cibaria singulis</span></p>
<p id="genesis-47-13"><span class="verse-num">47:13</span> <span class="verse-body">in toto enim orbe panis deerat et oppresserat fames terram maxime Aegypti et Chanaan</span></p>
<p id="genesis-47-14"><span class="verse-num">47:14</span> <span class="verse-body">e quibus omnem pecuniam congregavit pro venditione frumenti et intulit eam in aerarium regis</span></p>
<p id="genesis-47-15"><span class="verse-num">47:15</span> <span class="verse-body">cumque defecisset emptoris pretium venit cuncta Aegyptus ad Ioseph dicens da nobis panes quare morimur coram te deficiente pecunia</span></p>
<p id="genesis-47-16"><span class="verse-num">47:16</span> <span class="verse-body">quibus ille respondit adducite pecora vestra et dabo vobis pro eis cibos si pretium non habetis</span></p>
<p id="genesis-47-17"><span class="verse-num">47:17</span> <span class="verse-body">quae cum adduxissent dedit eis alimenta pro equis et ovibus et bubus et asinis sustentavitque eos illo anno pro commutatione pecorum</span></p>
<p id="genesis-47-18"><span class="verse-num">47:18</span> <span class="verse-body">veneruntque anno secundo et dixerunt ei non celamus dominum nostrum quod deficiente pecunia pecora simul defecerint nec clam te est quod absque corporibus et terra nihil habeamus</span></p>
<p id="genesis-47-19"><span class="verse-num">47:19</span> <span class="verse-body">cur ergo morimur te vidente et nos et terra nostra tui erimus eme nos in servitutem regiam et praebe semina ne pereunte cultore redigatur terra in solitudinem</span></p>
<p id="genesis-47-20"><span class="verse-num">47:20</span> <span class="verse-body">emit igitur Ioseph omnem terram Aegypti vendentibus singulis possessiones suas prae magnitudine famis subiecitque eam Pharaoni</span></p>
<p id="genesis-47-21"><span class="verse-num">47:21</span> <span class="verse-body">et cunctos populos eius a novissimis terminis Aegypti usque ad extremos fines eius</span></p>
<p id="genesis-47-22"><span class="verse-num">47:22</span> <span class="verse-body">praeter terram sacerdotum quae a rege tradita fuerat eis quibus et statuta cibaria ex horreis publicis praebebantur et idcirco non sunt conpulsi vendere possessiones suas</span></p>
<p id="genesis-47-23"><span class="verse-num">47:23</span> <span class="verse-body">dixit ergo Ioseph ad populos en ut cernitis et vos et terram vestram Pharao possidet accipite semina et serite agros</span></p>
<p id="genesis-47-24"><span class="verse-num">47:24</span> <span class="verse-body">ut fruges habere possitis quintam partem regi dabitis quattuor reliquas permitto vobis in sementem et in cibos famulis et liberis vestris</span></p>
<p id="genesis-47-25"><span class="verse-num">47:25</span> <span class="verse-body">qui responderunt salus nostra in manu tua est respiciat nos tantum dominus noster et laeti serviemus regi</span></p>
<p id="genesis-47-26"><span class="verse-num">47:26</span> <span class="verse-body">ex eo tempore usque in praesentem diem in universa terra Aegypti regibus quinta pars solvitur et factum est quasi in legem absque terra sacerdotali quae libera ab hac condicione fuit</span></p>
<p id="genesis-47-27"><span class="verse-num">47:27</span> <span class="verse-body">habitavit ergo Israhel in Aegypto id est in terra Gessen et possedit eam auctusque est et multiplicatus nimis</span></p>
<p id="genesis-47-28"><span class="verse-num">47:28</span> <span class="verse-body">et vixit in ea decem et septem annis factique sunt omnes dies vitae illius centum quadraginta septem annorum</span></p>
<p id="genesis-47-29"><span class="verse-num">47:29</span> <span class="verse-body">cumque adpropinquare cerneret mortis diem vocavit filium suum Ioseph et dixit ad eum si inveni gratiam in conspectu tuo pone manum sub femore meo et facies mihi misericordiam et veritatem ut non sepelias me in Aegypto</span></p>
<p id="genesis-47-30"><span class="verse-num">47:30</span> <span class="verse-body">sed dormiam cum patribus meis et auferas me de hac terra condasque in sepulchro maiorum cui respondit Ioseph ego faciam quod iussisti</span></p>
<p id="genesis-47-31"><span class="verse-num">47:31</span> <span class="verse-body">et ille iura ergo inquit mihi quo iurante adoravit Israhel Deum conversus ad lectuli caput __________________________________________________________________</span></p>
<h2 id="genesis-ch-48">Chapter 48</h2>
<p class="verses"><a href="#genesis-48-1">1</a> <a href="#genesis-48-2">2</a> <a href="#genesis-48-3">3</a> <a href="#genesis-48-4">4</a> <a href="#genesis-48-5">5</a> <a href="#genesis-48-6">6</a> <a href="#genesis-48-7">7</a> <a href="#genesis-48-8">8</a> <a href="#genesis-48-9">9</a> <a href="#genesis-48-10">10</a> <a href="#genesis-48-11">11</a> <a href="#genesis-48-12">12</a> <a href="#genesis-48-13">13</a> <a href="#genesis-48-14">14</a> <a href="#genesis-48-15">15</a> <a href="#genesis-48-16">16</a> <a href="#genesis-48-17">17</a> <a href="#genesis-48-18">18</a> <a href="#genesis-48-19">19</a> <a href="#genesis-48-20">20</a> <a href="#genesis-48-21">21</a> <a href="#genesis-48-22">22</a></p>
<p id="genesis-48-1"><span class="verse-num">48:1</span> <span class="verse-body">his ita transactis nuntiatum est Ioseph quod aegrotaret pater eius qui adsumptis duobus filiis Manasse et Ephraim ire perrexit</span></p>
<p id="genesis-48-2"><span class="verse-num">48:2</span> <span class="verse-body">dictumque est seni ecce filius tuus Ioseph venit ad te qui confortatus sedit in lectulo</span></p>
<p id="genesis-48-3"><span class="verse-num">48:3</span> <span class="verse-body">et ingresso ad se ait Deus omnipotens apparuit mihi in Luza quae est in terra Chanaan benedixitque mihi</span></p>
<p id="genesis-48-4"><span class="verse-num">48:4</span> <span class="verse-body">et ait ego te augebo et multiplicabo et faciam in turbas populorum daboque tibi terram hanc et semini tuo post te in possessionem sempiternam</span></p>
<p id="genesis-48-5"><span class="verse-num">48:5</span> <span class="verse-body">duo igitur filii tui qui nati sunt tibi in terra Aegypti antequam huc venirem ad te mei erunt Ephraim et Manasses sicut Ruben et Symeon reputabuntur mihi</span></p>
<p id="genesis-48-6"><span class="verse-num">48:6</span> <span class="verse-body">reliquos autem quos genueris post eos tui erunt et nomine fratrum suorum vocabuntur in possessionibus suis</span></p>
<p id="genesis-48-7"><span class="verse-num">48:7</span> <span class="verse-body">mihi enim quando veniebam de Mesopotamiam mortua est Rahel in terra Chanaan in ipso itinere eratque vernum tempus et ingrediebar Ephratam et sepelivi eam iuxta viam Ephratae quae alio nomine appellatur Bethleem</span></p>
<p id="genesis-48-8"><span class="verse-num">48:8</span> <span class="verse-body">videns autem filios eius dixit ad eum qui sunt isti</span></p>
<p id="genesis-48-9"><span class="verse-num">48:9</span> <span class="verse-body">respondit filii mei sunt quos dedit mihi Deus in hoc loco adduc inquit eos ad me ut benedicam illis</span></p>
<p id="genesis-48-10"><span class="verse-num">48:10</span> <span class="verse-body">oculi enim Israhel caligabant prae nimia senectute et clare videre non poterat adplicitosque ad se deosculatus et circumplexus</span></p>
<p id="genesis-48-11"><span class="verse-num">48:11</span> <span class="verse-body">dixit ad filium non sum fraudatus aspectu tuo insuper ostendit mihi Deus semen tuum</span></p>
<p id="genesis-48-12"><span class="verse-num">48:12</span> <span class="verse-body">cumque tulisset eos Ioseph de gremio patris adoravit pronus in terram</span></p>
<p id="genesis-48-13"><span class="verse-num">48:13</span> <span class="verse-body">et posuit Ephraim ad dexteram suam id est ad sinistram Israhel Manassen vero in sinistra sua ad dexteram scilicet patris adplicuitque ambos ad eum</span></p>
<p id="genesis-48-14"><span class="verse-num">48:14</span> <span class="verse-body">qui extendens manum dextram posuit super caput Ephraim iunioris fratris sinistram autem super caput Manasse qui maior natu erat commutans manus</span></p>
<p id="genesis-48-15"><span class="verse-num">48:15</span> <span class="verse-body">benedixitque Ioseph filio suo et ait Deus in cuius conspectu ambulaverunt patres mei Abraham et Isaac Deus qui pascit me ab adulescentia mea usque in praesentem diem</span></p>
<p id="genesis-48-16"><span class="verse-num">48:16</span> <span class="verse-body">angelus qui eruit me de cunctis malis benedicat pueris et invocetur super eos nomen meum nomina quoque patrum meorum Abraham et Isaac et crescant in multitudinem super terram</span></p>
<p id="genesis-48-17"><span class="verse-num">48:17</span> <span class="verse-body">videns autem Ioseph quod posuisset pater suus dexteram manum super caput Ephraim graviter accepit et adprehensam patris manum levare conatus est de capite Ephraim et transferre super caput Manasse</span></p>
<p id="genesis-48-18"><span class="verse-num">48:18</span> <span class="verse-body">dixitque ad patrem non ita convenit pater quia hic est primogenitus pone dexteram tuam super caput eius</span></p>
<p id="genesis-48-19"><span class="verse-num">48:19</span> <span class="verse-body">qui rennuens ait scio fili mi scio et iste quidem erit in populos et multiplicabitur sed frater eius iunior maior illo erit et semen illius crescet in gentes</span></p>
<p id="genesis-48-20"><span class="verse-num">48:20</span> <span class="verse-body">benedixitque eis in ipso tempore dicens in te benedicetur Israhel atque dicetur faciat tibi Deus sicut Ephraim et sicut Manasse constituitque Ephraim ante Manassen</span></p>
<p id="genesis-48-21"><span class="verse-num">48:21</span> <span class="verse-body">et ait ad Ioseph filium suum en ego morior et erit Deus vobiscum reducetque vos ad terram patrum vestrorum</span></p>
<p id="genesis-48-22"><span class="verse-num">48:22</span> <span class="verse-body">do tibi partem unam extra fratres tuos quam tuli de manu Amorrei in gladio et arcu meo __________________________________________________________________</span></p>
<h2 id="genesis-ch-49">Chapter 49</h2>
<p class="verses"><a href="#genesis-49-1">1</a> <a href="#genesis-49-2">2</a> <a href="#genesis-49-3">3</a> <a href="#genesis-49-4">4</a> <a href="#genesis-49-5">5</a> <a href="#genesis-49-6">6</a> <a href="#genesis-49-7">7</a> <a href="#genesis-49-8">8</a> <a href="#genesis-49-9">9</a> <a href="#genesis-49-10">10</a> <a href="#genesis-49-11">11</a> <a href="#genesis-49-12">12</a> <a href="#genesis-49-13">13</a> <a href="#genesis-49-14">14</a> <a href="#genesis-49-15">15</a> <a href="#genesis-49-16">16</a> <a href="#genesis-49-17">17</a> <a href="#genesis-49-18">18</a> <a href="#genesis-49-19">19</a> <a href="#genesis-49-20">20</a> <a href="#genesis-49-21">21</a> <a href="#genesis-49-22">22</a> <a href="#genesis-49-23">23</a> <a href="#genesis-49-24">24</a> <a href="#genesis-49-25">25</a> <a href="#genesis-49-26">26</a> <a href="#genesis-49-27">27</a> <a href="#genesis-49-28">28</a> <a href="#genesis-49-29">29</a> <a href="#genesis-49-30">30</a> <a href="#genesis-49-31">31</a> <a href="#genesis-49-32">32</a></p>
<p id="genesis-49-1"><span class="verse-num">49:1</span> <span class="verse-body">vocavit autem Iacob filios suos et ait eis congregamini ut adnuntiem quae ventura sunt vobis diebus novissimis</span></p>
<p id="genesis-49-2"><span class="verse-num">49:2</span> <span class="verse-body">congregamini et audite filii Iacob audite Israhel patrem vestrum</span></p>
<p id="genesis-49-3"><span class="verse-num">49:3</span> <span class="verse-body">Ruben primogenitus meus tu fortitudo mea et principium doloris mei prior in donis maior imperio</span></p>
<p id="genesis-49-4"><span class="verse-num">49:4</span> <span class="verse-body">effusus es sicut aqua non crescas quia ascendisti cubile patris tui et maculasti stratum eius</span></p>
<p id="genesis-49-5"><span class="verse-num">49:5</span> <span class="verse-body">Symeon et Levi fratres vasa iniquitatis bellantia</span></p>
<p id="genesis-49-6"><span class="verse-num">49:6</span> <span class="verse-body">in consilio eorum ne veniat anima mea et in coetu illorum non sit gloria mea quia in furore suo occiderunt virum et in voluntate sua suffoderunt murum</span></p>
<p id="genesis-49-7"><span class="verse-num">49:7</span> <span class="verse-body">maledictus furor eorum quia pertinax et indignatio illorum quia dura dividam eos in Iacob et dispergam illos in Israhel</span></p>
<p id="genesis-49-8"><span class="verse-num">49:8</span> <span class="verse-body">Iuda te laudabunt fratres tui manus tua in cervicibus inimicorum tuorum adorabunt te filii patris tui</span></p>
<p id="genesis-49-9"><span class="verse-num">49:9</span> <span class="verse-body">catulus leonis Iuda a praeda fili mi ascendisti requiescens accubuisti ut leo et quasi leaena quis suscitabit eum</span></p>
<p id="genesis-49-10"><span class="verse-num">49:10</span> <span class="verse-body">non auferetur sceptrum de Iuda et dux de femoribus eius donec veniat qui mittendus est et ipse erit expectatio gentium</span></p>
<p id="genesis-49-11"><span class="verse-num">49:11</span> <span class="verse-body">ligans ad vineam pullum suum et ad vitem o fili mi asinam suam lavabit vino stolam suam et sanguine uvae pallium suum</span></p>
<p id="genesis-49-12"><span class="verse-num">49:12</span> <span class="verse-body">pulchriores oculi eius vino et dentes lacte candidiores</span></p>
<p id="genesis-49-13"><span class="verse-num">49:13</span> <span class="verse-body">Zabulon in litore maris habitabit et in statione navium pertingens usque ad Sidonem</span></p>
<p id="genesis-49-14"><span class="verse-num">49:14</span> <span class="verse-body">Isachar asinus fortis accubans inter terminos</span></p>
<p id="genesis-49-15"><span class="verse-num">49:15</span> <span class="verse-body">vidit requiem quod esset bona et terram quod optima et subposuit umerum suum ad portandum factusque est tributis serviens</span></p>
<p id="genesis-49-16"><span class="verse-num">49:16</span> <span class="verse-body">Dan iudicabit populum suum sicut et alia tribus Israhel</span></p>
<p id="genesis-49-17"><span class="verse-num">49:17</span> <span class="verse-body">fiat Dan coluber in via cerastes in semita mordens ungulas equi ut cadat ascensor eius retro</span></p>
<p id="genesis-49-18"><span class="verse-num">49:18</span> <span class="verse-body">salutare tuum expectabo Domine</span></p>
<p id="genesis-49-19"><span class="verse-num">49:19</span> <span class="verse-body">Gad accinctus proeliabitur ante eum et ipse accingetur retrorsum</span></p>
<p id="genesis-49-20"><span class="verse-num">49:20</span> <span class="verse-body">Aser pinguis panis eius et praebebit delicias regibus</span></p>
<p id="genesis-49-21"><span class="verse-num">49:21</span> <span class="verse-body">Nepthalim cervus emissus et dans eloquia pulchritudinis</span></p>
<p id="genesis-49-22"><span class="verse-num">49:22</span> <span class="verse-body">filius adcrescens Ioseph filius adcrescens et decorus aspectu filiae discurrerunt super murum</span></p>
<p id="genesis-49-23"><span class="verse-num">49:23</span> <span class="verse-body">sed exasperaverunt eum et iurgati sunt invideruntque illi habentes iacula</span></p>
<p id="genesis-49-24"><span class="verse-num">49:24</span> <span class="verse-body">sedit in forti arcus eius et dissoluta sunt vincula brachiorum et manuum illius per manus potentis Iacob inde pastor egressus est lapis Israhel</span></p>
<p id="genesis-49-25"><span class="verse-num">49:25</span> <span class="verse-body">Deus patris tui erit adiutor tuus et Omnipotens benedicet tibi benedictionibus caeli desuper benedictionibus abyssi iacentis deorsum benedictionibus uberum et vulvae</span></p>
<p id="genesis-49-26"><span class="verse-num">49:26</span> <span class="verse-body">benedictiones patris tui confortatae sunt benedictionibus patrum eius donec veniret desiderium collium aeternorum fiant in capite Ioseph et in vertice nazarei inter fratres suos</span></p>
<p id="genesis-49-27"><span class="verse-num">49:27</span> <span class="verse-body">Beniamin lupus rapax mane comedet praedam et vespere dividet spolia</span></p>
<p id="genesis-49-28"><span class="verse-num">49:28</span> <span class="verse-body">omnes hii in tribubus Israhel duodecim haec locutus est eis pater suus benedixitque singulis benedictionibus propriis</span></p>
<p id="genesis-49-29"><span class="verse-num">49:29</span> <span class="verse-body">et praecepit eis dicens ego congregor ad populum meum sepelite me cum patribus meis in spelunca duplici quae est in agro Ephron Hetthei</span></p>
<p id="genesis-49-30"><span class="verse-num">49:30</span> <span class="verse-body">contra Mambre in terra Chanaan quam emit Abraham cum agro ab Ephron Hettheo in possessionem sepulchri</span></p>
<p id="genesis-49-31"><span class="verse-num">49:31</span> <span class="verse-body">ibi sepelierunt eum et Sarram uxorem eius ibi sepultus est Isaac cum Rebecca coniuge ibi et Lia condita iacet</span></p>
<p id="genesis-49-32"><span class="verse-num">49:32</span> <span class="verse-body">finitisque mandatis quibus filios instruebat collegit pedes suos super lectulum et obiit adpositusque est ad populum suum __________________________________________________________________</span></p>
<h2 id="genesis-ch-50">Chapter 50</h2>
<p class="verses"><a href="#genesis-50-1">1</a> <a href="#genesis-50-2">2</a> <a href="#genesis-50-3">3</a> <a href="#genesis-50-4">4</a> <a href="#genesis-50-5">5</a> <a href="#genesis-50-6">6</a> <a href="#genesis-50-7">7</a> <a href="#genesis-50-8">8</a> <a href="#genesis-50-9">9</a> <a href="#genesis-50-10">10</a> <a href="#genesis-50-11">11</a> <a href="#genesis-50-12">12</a> <a href="#genesis-50-13">13</a> <a href="#genesis-50-14">14</a> <a href="#genesis-50-15">15</a> <a href="#genesis-50-16">16</a> <a href="#genesis-50-17">17</a> <a href="#genesis-50-18">18</a> <a href="#genesis-50-19">19</a> <a href="#genesis-50-20">20</a> <a href="#genesis-50-21">21</a> <a href="#genesis-50-22">22</a> <a href="#genesis-50-23">23</a> <a href="#genesis-50-24">24</a></p>
<p id="genesis-50-1"><span class="verse-num">50:1</span> <span class="verse-body">quod cernens Ioseph ruit super faciem patris flens et deosculans eum</span></p>
<p id="genesis-50-2"><span class="verse-num">50:2</span> <span class="verse-body">praecepitque servis suis medicis ut aromatibus condirent patrem</span></p>
<p id="genesis-50-3"><span class="verse-num">50:3</span> <span class="verse-body">quibus iussa explentibus transierunt quadraginta dies iste quippe mos erat cadaverum conditorum flevitque eum Aegyptus septuaginta diebus</span></p>
<p id="genesis-50-4"><span class="verse-num">50:4</span> <span class="verse-body">et expleto planctus tempore locutus est Ioseph ad familiam Pharaonis si inveni gratiam in conspectu vestro loquimini in auribus Pharaonis</span></p>
<p id="genesis-50-5"><span class="verse-num">50:5</span> <span class="verse-body">eo quod pater meus adiuraverit me dicens en morior in sepulchro meo quod fodi mihi in terra Chanaan sepelies me ascendam igitur et sepeliam patrem meum ac revertar</span></p>
<p id="genesis-50-6"><span class="verse-num">50:6</span> <span class="verse-body">dixitque ei Pharao ascende et sepeli patrem tuum sicut adiuratus es</span></p>
<p id="genesis-50-7"><span class="verse-num">50:7</span> <span class="verse-body">quo ascendente ierunt cum eo omnes senes domus Pharaonis cunctique maiores natu terrae Aegypti</span></p>
<p id="genesis-50-8"><span class="verse-num">50:8</span> <span class="verse-body">domus Ioseph cum fratribus suis absque parvulis et gregibus atque armentis quae dereliquerant in terra Gessen</span></p>
<p id="genesis-50-9"><span class="verse-num">50:9</span> <span class="verse-body">habuit quoque in comitatu currus et equites et facta est turba non modica</span></p>
<p id="genesis-50-10"><span class="verse-num">50:10</span> <span class="verse-body">veneruntque ad aream Atad quae sita est trans Iordanem ubi celebrantes exequias planctu magno atque vehementi impleverunt septem dies</span></p>
<p id="genesis-50-11"><span class="verse-num">50:11</span> <span class="verse-body">quod cum vidissent habitatores terrae Chanaan dixerunt planctus magnus est iste Aegyptiis et idcirco appellaverunt nomen loci illius Planctus Aegypti</span></p>
<p id="genesis-50-12"><span class="verse-num">50:12</span> <span class="verse-body">fecerunt ergo filii Iacob sicut praeceperat eis</span></p>
<p id="genesis-50-13"><span class="verse-num">50:13</span> <span class="verse-body">et portantes eum in terram Chanaan sepelierunt in spelunca duplici quam emerat Abraham cum agro in possessionem sepulchri ab Ephron Hettheo contra faciem Mambre</span></p>
<p id="genesis-50-14"><span class="verse-num">50:14</span> <span class="verse-body">reversusque est Ioseph in Aegyptum cum fratribus suis et omni comitatu sepulto patre</span></p>
<p id="genesis-50-15"><span class="verse-num">50:15</span> <span class="verse-body">quo mortuo timentes fratres eius et mutuo conloquentes ne forte memor sit iniuriae quam passus est et reddat nobis malum omne quod fecimus</span></p>
<p id="genesis-50-16"><span class="verse-num">50:16</span> <span class="verse-body">mandaverunt ei pater tuus praecepit nobis antequam moreretur</span></p>
<p id="genesis-50-17"><span class="verse-num">50:17</span> <span class="verse-body">ut haec tibi verbis illius diceremus obsecro ut obliviscaris sceleris fratrum tuorum et peccati atque malitiae quam exercuerunt in te nos quoque oramus ut servis Dei patris tui dimittas iniquitatem hanc quibus auditis flevit Ioseph</span></p>
<p id="genesis-50-18"><span class="verse-num">50:18</span> <span class="verse-body">veneruntque ad eum fratres sui et proni in terram dixerunt servi tui sumus</span></p>
<p id="genesis-50-19"><span class="verse-num">50:19</span> <span class="verse-body">quibus ille respondit nolite timere num Dei possumus rennuere voluntatem</span></p>
<p id="genesis-50-20"><span class="verse-num">50:20</span> <span class="verse-body">vos cogitastis de me malum et Deus vertit illud in bonum ut exaltaret me sicut inpraesentiarum cernitis et salvos faceret multos populos</span></p>
<p id="genesis-50-21"><span class="verse-num">50:21</span> <span class="verse-body">nolite metuere ego pascam vos et parvulos vestros consolatusque est eos et blande ac leniter est locutus</span></p>
<p id="genesis-50-22"><span class="verse-num">50:22</span> <span class="verse-body">et habitavit in Aegypto cum omni domo patris sui vixitque centum decem annis et vidit Ephraim filios usque ad tertiam generationem filii quoque Machir filii Manasse nati sunt in genibus Ioseph</span></p>
<p id="genesis-50-23"><span class="verse-num">50:23</span> <span class="verse-body">quibus transactis locutus est fratribus suis post mortem meam Deus visitabit vos et ascendere faciet de terra ista ad terram quam iuravit Abraham Isaac et Iacob</span></p>
<p id="genesis-50-24"><span class="verse-num">50:24</span> <span class="verse-body">cumque adiurasset eos atque dixisset Deus visitabit vos asportate vobiscum ossa mea de loco isto __________________________________________________________________</span></p>
