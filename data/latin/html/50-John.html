<h1>John</h1>
<p class="chapters"><a href="#john-ch-1">1</a> <a href="#john-ch-2">2</a> <a href="#john-ch-3">3</a> <a href="#john-ch-4">4</a> <a href="#john-ch-5">5</a> <a href="#john-ch-6">6</a> <a href="#john-ch-7">7</a> <a href="#john-ch-8">8</a> <a href="#john-ch-9">9</a> <a href="#john-ch-10">10</a> <a href="#john-ch-11">11</a> <a href="#john-ch-12">12</a> <a href="#john-ch-13">13</a> <a href="#john-ch-14">14</a> <a href="#john-ch-15">15</a> <a href="#john-ch-16">16</a> <a href="#john-ch-17">17</a> <a href="#john-ch-18">18</a> <a href="#john-ch-19">19</a> <a href="#john-ch-20">20</a> <a href="#john-ch-21">21</a></p>
<h2 id="john-ch-1">Chapter 1</h2>
<p class="verses"><a href="#john-1-1">1</a> <a href="#john-1-2">2</a> <a href="#john-1-3">3</a> <a href="#john-1-4">4</a> <a href="#john-1-5">5</a> <a href="#john-1-6">6</a> <a href="#john-1-7">7</a> <a href="#john-1-8">8</a> <a href="#john-1-9">9</a> <a href="#john-1-10">10</a> <a href="#john-1-11">11</a> <a href="#john-1-12">12</a> <a href="#john-1-13">13</a> <a href="#john-1-14">14</a> <a href="#john-1-15">15</a> <a href="#john-1-16">16</a> <a href="#john-1-17">17</a> <a href="#john-1-18">18</a> <a href="#john-1-19">19</a> <a href="#john-1-20">20</a> <a href="#john-1-21">21</a> <a href="#john-1-22">22</a> <a href="#john-1-23">23</a> <a href="#john-1-24">24</a> <a href="#john-1-25">25</a> <a href="#john-1-26">26</a> <a href="#john-1-27">27</a> <a href="#john-1-28">28</a> <a href="#john-1-29">29</a> <a href="#john-1-30">30</a> <a href="#john-1-31">31</a> <a href="#john-1-32">32</a> <a href="#john-1-33">33</a> <a href="#john-1-34">34</a> <a href="#john-1-35">35</a> <a href="#john-1-36">36</a> <a href="#john-1-37">37</a> <a href="#john-1-38">38</a> <a href="#john-1-39">39</a> <a href="#john-1-40">40</a> <a href="#john-1-41">41</a> <a href="#john-1-42">42</a> <a href="#john-1-43">43</a> <a href="#john-1-44">44</a> <a href="#john-1-45">45</a> <a href="#john-1-46">46</a> <a href="#john-1-47">47</a> <a href="#john-1-48">48</a> <a href="#john-1-49">49</a> <a href="#john-1-50">50</a> <a href="#john-1-51">51</a></p>
<p id="john-1-1"><span class="verse-num">1:1</span> <span class="verse-body">in principio erat Verbum et Verbum erat apud Deum et Deus erat Verbum</span></p>
<p id="john-1-2"><span class="verse-num">1:2</span> <span class="verse-body">hoc erat in principio apud Deum</span></p>
<p id="john-1-3"><span class="verse-num">1:3</span> <span class="verse-body">omnia per ipsum facta sunt et sine ipso factum est nihil quod factum est</span></p>
<p id="john-1-4"><span class="verse-num">1:4</span> <span class="verse-body">in ipso vita erat et vita erat lux hominum</span></p>
<p id="john-1-5"><span class="verse-num">1:5</span> <span class="verse-body">et lux in tenebris lucet et tenebrae eam non conprehenderunt</span></p>
<p id="john-1-6"><span class="verse-num">1:6</span> <span class="verse-body">fuit homo missus a Deo cui nomen erat Iohannes</span></p>
<p id="john-1-7"><span class="verse-num">1:7</span> <span class="verse-body">hic venit in testimonium ut testimonium perhiberet de lumine ut omnes crederent per illum</span></p>
<p id="john-1-8"><span class="verse-num">1:8</span> <span class="verse-body">non erat ille lux sed ut testimonium perhiberet de lumine</span></p>
<p id="john-1-9"><span class="verse-num">1:9</span> <span class="verse-body">erat lux vera quae inluminat omnem hominem venientem in mundum</span></p>
<p id="john-1-10"><span class="verse-num">1:10</span> <span class="verse-body">in mundo erat et mundus per ipsum factus est et mundus eum non cognovit</span></p>
<p id="john-1-11"><span class="verse-num">1:11</span> <span class="verse-body">in propria venit et sui eum non receperunt</span></p>
<p id="john-1-12"><span class="verse-num">1:12</span> <span class="verse-body">quotquot autem receperunt eum dedit eis potestatem filios Dei fieri his qui credunt in nomine eius</span></p>
<p id="john-1-13"><span class="verse-num">1:13</span> <span class="verse-body">qui non ex sanguinibus neque ex voluntate carnis neque ex voluntate viri sed ex Deo nati sunt</span></p>
<p id="john-1-14"><span class="verse-num">1:14</span> <span class="verse-body">et Verbum caro factum est et habitavit in nobis et vidimus gloriam eius gloriam quasi unigeniti a Patre plenum gratiae et veritatis</span></p>
<p id="john-1-15"><span class="verse-num">1:15</span> <span class="verse-body">Iohannes testimonium perhibet de ipso et clamat dicens hic erat quem dixi vobis qui post me venturus est ante me factus est quia prior me erat</span></p>
<p id="john-1-16"><span class="verse-num">1:16</span> <span class="verse-body">et de plenitudine eius nos omnes accepimus et gratiam pro gratia</span></p>
<p id="john-1-17"><span class="verse-num">1:17</span> <span class="verse-body">quia lex per Mosen data est gratia et veritas per Iesum Christum facta est</span></p>
<p id="john-1-18"><span class="verse-num">1:18</span> <span class="verse-body">Deum nemo vidit umquam unigenitus Filius qui est in sinu Patris ipse enarravit</span></p>
<p id="john-1-19"><span class="verse-num">1:19</span> <span class="verse-body">et hoc est testimonium Iohannis quando miserunt Iudaei ab Hierosolymis sacerdotes et Levitas ad eum ut interrogarent eum tu quis es</span></p>
<p id="john-1-20"><span class="verse-num">1:20</span> <span class="verse-body">et confessus est et non negavit et confessus est quia non sum ego Christus</span></p>
<p id="john-1-21"><span class="verse-num">1:21</span> <span class="verse-body">et interrogaverunt eum quid ergo Helias es tu et dicit non sum propheta es tu et respondit non</span></p>
<p id="john-1-22"><span class="verse-num">1:22</span> <span class="verse-body">dixerunt ergo ei quis es ut responsum demus his qui miserunt nos quid dicis de te ipso</span></p>
<p id="john-1-23"><span class="verse-num">1:23</span> <span class="verse-body">ait ego vox clamantis in deserto dirigite viam Domini sicut dixit Esaias propheta</span></p>
<p id="john-1-24"><span class="verse-num">1:24</span> <span class="verse-body">et qui missi fuerant erant ex Pharisaeis</span></p>
<p id="john-1-25"><span class="verse-num">1:25</span> <span class="verse-body">et interrogaverunt eum et dixerunt ei quid ergo baptizas si tu non es Christus neque Helias neque propheta</span></p>
<p id="john-1-26"><span class="verse-num">1:26</span> <span class="verse-body">respondit eis Iohannes dicens ego baptizo in aqua medius autem vestrum stetit quem vos non scitis</span></p>
<p id="john-1-27"><span class="verse-num">1:27</span> <span class="verse-body">ipse est qui post me venturus est qui ante me factus est cuius ego non sum dignus ut solvam eius corrigiam calciamenti</span></p>
<p id="john-1-28"><span class="verse-num">1:28</span> <span class="verse-body">haec in Bethania facta sunt trans Iordanen ubi erat Iohannes baptizans</span></p>
<p id="john-1-29"><span class="verse-num">1:29</span> <span class="verse-body">altera die videt Iohannes Iesum venientem ad se et ait ecce agnus Dei qui tollit peccatum mundi</span></p>
<p id="john-1-30"><span class="verse-num">1:30</span> <span class="verse-body">hic est de quo dixi post me venit vir qui ante me factus est quia prior me erat</span></p>
<p id="john-1-31"><span class="verse-num">1:31</span> <span class="verse-body">et ego nesciebam eum sed ut manifestaretur Israhel propterea veni ego in aqua baptizans</span></p>
<p id="john-1-32"><span class="verse-num">1:32</span> <span class="verse-body">et testimonium perhibuit Iohannes dicens quia vidi Spiritum descendentem quasi columbam de caelo et mansit super eum</span></p>
<p id="john-1-33"><span class="verse-num">1:33</span> <span class="verse-body">et ego nesciebam eum sed qui misit me baptizare in aqua ille mihi dixit super quem videris Spiritum descendentem et manentem super eum hic est qui baptizat in Spiritu Sancto</span></p>
<p id="john-1-34"><span class="verse-num">1:34</span> <span class="verse-body">et ego vidi et testimonium perhibui quia hic est Filius Dei</span></p>
<p id="john-1-35"><span class="verse-num">1:35</span> <span class="verse-body">altera die iterum stabat Iohannes et ex discipulis eius duo</span></p>
<p id="john-1-36"><span class="verse-num">1:36</span> <span class="verse-body">et respiciens Iesum ambulantem dicit ecce agnus Dei</span></p>
<p id="john-1-37"><span class="verse-num">1:37</span> <span class="verse-body">et audierunt eum duo discipuli loquentem et secuti sunt Iesum</span></p>
<p id="john-1-38"><span class="verse-num">1:38</span> <span class="verse-body">conversus autem Iesus et videns eos sequentes dicit eis quid quaeritis qui dixerunt ei rabbi quod dicitur interpretatum magister ubi habitas</span></p>
<p id="john-1-39"><span class="verse-num">1:39</span> <span class="verse-body">dicit eis venite et videte venerunt et viderunt ubi maneret et apud eum manserunt die illo hora autem erat quasi decima</span></p>
<p id="john-1-40"><span class="verse-num">1:40</span> <span class="verse-body">erat autem Andreas frater Simonis Petri unus ex duobus qui audierant ab Iohanne et secuti fuerant eum</span></p>
<p id="john-1-41"><span class="verse-num">1:41</span> <span class="verse-body">invenit hic primum fratrem suum Simonem et dicit ei invenimus Messiam quod est interpretatum Christus</span></p>
<p id="john-1-42"><span class="verse-num">1:42</span> <span class="verse-body">et adduxit eum ad Iesum intuitus autem eum Iesus dixit tu es Simon filius Iohanna tu vocaberis Cephas quod interpretatur Petrus</span></p>
<p id="john-1-43"><span class="verse-num">1:43</span> <span class="verse-body">in crastinum voluit exire in Galilaeam et invenit Philippum et dicit ei Iesus sequere me</span></p>
<p id="john-1-44"><span class="verse-num">1:44</span> <span class="verse-body">erat autem Philippus a Bethsaida civitate Andreae et Petri</span></p>
<p id="john-1-45"><span class="verse-num">1:45</span> <span class="verse-body">invenit Philippus Nathanahel et dicit ei quem scripsit Moses in lege et prophetae invenimus Iesum filium Ioseph a Nazareth</span></p>
<p id="john-1-46"><span class="verse-num">1:46</span> <span class="verse-body">et dixit ei Nathanahel a Nazareth potest aliquid boni esse dicit ei Philippus veni et vide</span></p>
<p id="john-1-47"><span class="verse-num">1:47</span> <span class="verse-body">vidit Iesus Nathanahel venientem ad se et dicit de eo ecce vere Israhelita in quo dolus non est</span></p>
<p id="john-1-48"><span class="verse-num">1:48</span> <span class="verse-body">dicit ei Nathanahel unde me nosti respondit Iesus et dixit ei priusquam te Philippus vocaret cum esses sub ficu vidi te</span></p>
<p id="john-1-49"><span class="verse-num">1:49</span> <span class="verse-body">respondit ei Nathanahel et ait rabbi tu es Filius Dei tu es rex Israhel</span></p>
<p id="john-1-50"><span class="verse-num">1:50</span> <span class="verse-body">respondit Iesus et dixit ei quia dixi tibi vidi te sub ficu credis maius his videbis</span></p>
<p id="john-1-51"><span class="verse-num">1:51</span> <span class="verse-body">et dicit ei amen amen dico vobis videbitis caelum apertum et angelos Dei ascendentes et descendentes supra Filium hominis __________________________________________________________________</span></p>
<h2 id="john-ch-2">Chapter 2</h2>
<p class="verses"><a href="#john-2-1">1</a> <a href="#john-2-2">2</a> <a href="#john-2-3">3</a> <a href="#john-2-4">4</a> <a href="#john-2-5">5</a> <a href="#john-2-6">6</a> <a href="#john-2-7">7</a> <a href="#john-2-8">8</a> <a href="#john-2-9">9</a> <a href="#john-2-10">10</a> <a href="#john-2-11">11</a> <a href="#john-2-12">12</a> <a href="#john-2-13">13</a> <a href="#john-2-14">14</a> <a href="#john-2-15">15</a> <a href="#john-2-16">16</a> <a href="#john-2-17">17</a> <a href="#john-2-18">18</a> <a href="#john-2-19">19</a> <a href="#john-2-20">20</a> <a href="#john-2-21">21</a> <a href="#john-2-22">22</a> <a href="#john-2-23">23</a> <a href="#john-2-24">24</a> <a href="#john-2-25">25</a></p>
<p id="john-2-1"><span class="verse-num">2:1</span> <span class="verse-body">et die tertio nuptiae factae sunt in Cana Galilaeae et erat mater Iesu ibi</span></p>
<p id="john-2-2"><span class="verse-num">2:2</span> <span class="verse-body">vocatus est autem ibi et Iesus et discipuli eius ad nuptias</span></p>
<p id="john-2-3"><span class="verse-num">2:3</span> <span class="verse-body">et deficiente vino dicit mater Iesu ad eum vinum non habent</span></p>
<p id="john-2-4"><span class="verse-num">2:4</span> <span class="verse-body">et dicit ei Iesus quid mihi et tibi est mulier nondum venit hora mea</span></p>
<p id="john-2-5"><span class="verse-num">2:5</span> <span class="verse-body">dicit mater eius ministris quodcumque dixerit vobis facite</span></p>
<p id="john-2-6"><span class="verse-num">2:6</span> <span class="verse-body">erant autem ibi lapideae hydriae sex positae secundum purificationem Iudaeorum capientes singulae metretas binas vel ternas</span></p>
<p id="john-2-7"><span class="verse-num">2:7</span> <span class="verse-body">dicit eis Iesus implete hydrias aqua et impleverunt eas usque ad summum</span></p>
<p id="john-2-8"><span class="verse-num">2:8</span> <span class="verse-body">et dicit eis Iesus haurite nunc et ferte architriclino et tulerunt</span></p>
<p id="john-2-9"><span class="verse-num">2:9</span> <span class="verse-body">ut autem gustavit architriclinus aquam vinum factam et non sciebat unde esset ministri autem sciebant qui haurierant aquam vocat sponsum architriclinus</span></p>
<p id="john-2-10"><span class="verse-num">2:10</span> <span class="verse-body">et dicit ei omnis homo primum bonum vinum ponit et cum inebriati fuerint tunc id quod deterius est tu servasti bonum vinum usque adhuc</span></p>
<p id="john-2-11"><span class="verse-num">2:11</span> <span class="verse-body">hoc fecit initium signorum Iesus in Cana Galilaeae et manifestavit gloriam suam et crediderunt in eum discipuli eius</span></p>
<p id="john-2-12"><span class="verse-num">2:12</span> <span class="verse-body">post hoc descendit Capharnaum ipse et mater eius et fratres eius et discipuli eius et ibi manserunt non multis diebus</span></p>
<p id="john-2-13"><span class="verse-num">2:13</span> <span class="verse-body">et prope erat pascha Iudaeorum et ascendit Hierosolyma Iesus</span></p>
<p id="john-2-14"><span class="verse-num">2:14</span> <span class="verse-body">et invenit in templo vendentes boves et oves et columbas et nummularios sedentes</span></p>
<p id="john-2-15"><span class="verse-num">2:15</span> <span class="verse-body">et cum fecisset quasi flagellum de funiculis omnes eiecit de templo oves quoque et boves et nummulariorum effudit aes et mensas subvertit</span></p>
<p id="john-2-16"><span class="verse-num">2:16</span> <span class="verse-body">et his qui columbas vendebant dixit auferte ista hinc nolite facere domum Patris mei domum negotiationis</span></p>
<p id="john-2-17"><span class="verse-num">2:17</span> <span class="verse-body">recordati vero sunt discipuli eius quia scriptum est zelus domus tuae comedit me</span></p>
<p id="john-2-18"><span class="verse-num">2:18</span> <span class="verse-body">responderunt ergo Iudaei et dixerunt ei quod signum ostendis nobis quia haec facis</span></p>
<p id="john-2-19"><span class="verse-num">2:19</span> <span class="verse-body">respondit Iesus et dixit eis solvite templum hoc et in tribus diebus excitabo illud</span></p>
<p id="john-2-20"><span class="verse-num">2:20</span> <span class="verse-body">dixerunt ergo Iudaei quadraginta et sex annis aedificatum est templum hoc et tu tribus diebus excitabis illud</span></p>
<p id="john-2-21"><span class="verse-num">2:21</span> <span class="verse-body">ille autem dicebat de templo corporis sui</span></p>
<p id="john-2-22"><span class="verse-num">2:22</span> <span class="verse-body">cum ergo resurrexisset a mortuis recordati sunt discipuli eius quia hoc dicebat et crediderunt scripturae et sermoni quem dixit Iesus</span></p>
<p id="john-2-23"><span class="verse-num">2:23</span> <span class="verse-body">cum autem esset Hierosolymis in pascha in die festo multi crediderunt in nomine eius videntes signa eius quae faciebat</span></p>
<p id="john-2-24"><span class="verse-num">2:24</span> <span class="verse-body">ipse autem Iesus non credebat semet ipsum eis eo quod ipse nosset omnes</span></p>
<p id="john-2-25"><span class="verse-num">2:25</span> <span class="verse-body">et quia opus ei non erat ut quis testimonium perhiberet de homine ipse enim sciebat quid esset in homine __________________________________________________________________</span></p>
<h2 id="john-ch-3">Chapter 3</h2>
<p class="verses"><a href="#john-3-1">1</a> <a href="#john-3-2">2</a> <a href="#john-3-3">3</a> <a href="#john-3-4">4</a> <a href="#john-3-5">5</a> <a href="#john-3-6">6</a> <a href="#john-3-7">7</a> <a href="#john-3-8">8</a> <a href="#john-3-9">9</a> <a href="#john-3-10">10</a> <a href="#john-3-11">11</a> <a href="#john-3-12">12</a> <a href="#john-3-13">13</a> <a href="#john-3-14">14</a> <a href="#john-3-15">15</a> <a href="#john-3-16">16</a> <a href="#john-3-17">17</a> <a href="#john-3-18">18</a> <a href="#john-3-19">19</a> <a href="#john-3-20">20</a> <a href="#john-3-21">21</a> <a href="#john-3-22">22</a> <a href="#john-3-23">23</a> <a href="#john-3-24">24</a> <a href="#john-3-25">25</a> <a href="#john-3-26">26</a> <a href="#john-3-27">27</a> <a href="#john-3-28">28</a> <a href="#john-3-29">29</a> <a href="#john-3-30">30</a> <a href="#john-3-31">31</a> <a href="#john-3-32">32</a> <a href="#john-3-33">33</a> <a href="#john-3-34">34</a> <a href="#john-3-35">35</a> <a href="#john-3-36">36</a></p>
<p id="john-3-1"><span class="verse-num">3:1</span> <span class="verse-body">erat autem homo ex Pharisaeis Nicodemus nomine princeps Iudaeorum</span></p>
<p id="john-3-2"><span class="verse-num">3:2</span> <span class="verse-body">hic venit ad eum nocte et dixit ei rabbi scimus quia a Deo venisti magister nemo enim potest haec signa facere quae tu facis nisi fuerit Deus cum eo</span></p>
<p id="john-3-3"><span class="verse-num">3:3</span> <span class="verse-body">respondit Iesus et dixit ei amen amen dico tibi nisi quis natus fuerit denuo non potest videre regnum Dei</span></p>
<p id="john-3-4"><span class="verse-num">3:4</span> <span class="verse-body">dicit ad eum Nicodemus quomodo potest homo nasci cum senex sit numquid potest in ventrem matris suae iterato introire et nasci</span></p>
<p id="john-3-5"><span class="verse-num">3:5</span> <span class="verse-body">respondit Iesus amen amen dico tibi nisi quis renatus fuerit ex aqua et Spiritu non potest introire in regnum Dei</span></p>
<p id="john-3-6"><span class="verse-num">3:6</span> <span class="verse-body">quod natum est ex carne caro est et quod natum est ex Spiritu spiritus est</span></p>
<p id="john-3-7"><span class="verse-num">3:7</span> <span class="verse-body">non mireris quia dixi tibi oportet vos nasci denuo</span></p>
<p id="john-3-8"><span class="verse-num">3:8</span> <span class="verse-body">Spiritus ubi vult spirat et vocem eius audis sed non scis unde veniat et quo vadat sic est omnis qui natus est ex Spiritu</span></p>
<p id="john-3-9"><span class="verse-num">3:9</span> <span class="verse-body">respondit Nicodemus et dixit ei quomodo possunt haec fieri</span></p>
<p id="john-3-10"><span class="verse-num">3:10</span> <span class="verse-body">respondit Iesus et dixit ei tu es magister Israhel et haec ignoras</span></p>
<p id="john-3-11"><span class="verse-num">3:11</span> <span class="verse-body">amen amen dico tibi quia quod scimus loquimur et quod vidimus testamur et testimonium nostrum non accipitis</span></p>
<p id="john-3-12"><span class="verse-num">3:12</span> <span class="verse-body">si terrena dixi vobis et non creditis quomodo si dixero vobis caelestia credetis</span></p>
<p id="john-3-13"><span class="verse-num">3:13</span> <span class="verse-body">et nemo ascendit in caelum nisi qui descendit de caelo Filius hominis qui est in caelo</span></p>
<p id="john-3-14"><span class="verse-num">3:14</span> <span class="verse-body">et sicut Moses exaltavit serpentem in deserto ita exaltari oportet Filium hominis</span></p>
<p id="john-3-15"><span class="verse-num">3:15</span> <span class="verse-body">ut omnis qui credit in ipso non pereat sed habeat vitam aeternam</span></p>
<p id="john-3-16"><span class="verse-num">3:16</span> <span class="verse-body">sic enim dilexit Deus mundum ut Filium suum unigenitum daret ut omnis qui credit in eum non pereat sed habeat vitam aeternam</span></p>
<p id="john-3-17"><span class="verse-num">3:17</span> <span class="verse-body">non enim misit Deus Filium suum in mundum ut iudicet mundum sed ut salvetur mundus per ipsum</span></p>
<p id="john-3-18"><span class="verse-num">3:18</span> <span class="verse-body">qui credit in eum non iudicatur qui autem non credit iam iudicatus est quia non credidit in nomine unigeniti Filii Dei</span></p>
<p id="john-3-19"><span class="verse-num">3:19</span> <span class="verse-body">hoc est autem iudicium quia lux venit in mundum et dilexerunt homines magis tenebras quam lucem erant enim eorum mala opera</span></p>
<p id="john-3-20"><span class="verse-num">3:20</span> <span class="verse-body">omnis enim qui mala agit odit lucem et non venit ad lucem ut non arguantur opera eius</span></p>
<p id="john-3-21"><span class="verse-num">3:21</span> <span class="verse-body">qui autem facit veritatem venit ad lucem ut manifestentur eius opera quia in Deo sunt facta</span></p>
<p id="john-3-22"><span class="verse-num">3:22</span> <span class="verse-body">post haec venit Iesus et discipuli eius in iudaeam terram et illic demorabatur cum eis et baptizabat</span></p>
<p id="john-3-23"><span class="verse-num">3:23</span> <span class="verse-body">erat autem et Iohannes baptizans in Aenon iuxta Salim quia aquae multae erant illic et adveniebant et baptizabantur</span></p>
<p id="john-3-24"><span class="verse-num">3:24</span> <span class="verse-body">nondum enim missus fuerat in carcerem Iohannes</span></p>
<p id="john-3-25"><span class="verse-num">3:25</span> <span class="verse-body">facta est ergo quaestio ex discipulis Iohannis cum Iudaeis de purificatione</span></p>
<p id="john-3-26"><span class="verse-num">3:26</span> <span class="verse-body">et venerunt ad Iohannem et dixerunt ei rabbi qui erat tecum trans Iordanen cui tu testimonium perhibuisti ecce hic baptizat et omnes veniunt ad eum</span></p>
<p id="john-3-27"><span class="verse-num">3:27</span> <span class="verse-body">respondit Iohannes et dixit non potest homo accipere quicquam nisi fuerit ei datum de caelo</span></p>
<p id="john-3-28"><span class="verse-num">3:28</span> <span class="verse-body">ipsi vos mihi testimonium perhibetis quod dixerim ego non sum Christus sed quia missus sum ante illum</span></p>
<p id="john-3-29"><span class="verse-num">3:29</span> <span class="verse-body">qui habet sponsam sponsus est amicus autem sponsi qui stat et audit eum gaudio gaudet propter vocem sponsi hoc ergo gaudium meum impletum est</span></p>
<p id="john-3-30"><span class="verse-num">3:30</span> <span class="verse-body">illum oportet crescere me autem minui</span></p>
<p id="john-3-31"><span class="verse-num">3:31</span> <span class="verse-body">qui desursum venit supra omnes est qui est de terra de terra est et de terra loquitur qui de caelo venit supra omnes est</span></p>
<p id="john-3-32"><span class="verse-num">3:32</span> <span class="verse-body">et quod vidit et audivit hoc testatur et testimonium eius nemo accipit</span></p>
<p id="john-3-33"><span class="verse-num">3:33</span> <span class="verse-body">qui accipit eius testimonium signavit quia Deus verax est</span></p>
<p id="john-3-34"><span class="verse-num">3:34</span> <span class="verse-body">quem enim misit Deus verba Dei loquitur non enim ad mensuram dat Deus Spiritum</span></p>
<p id="john-3-35"><span class="verse-num">3:35</span> <span class="verse-body">Pater diligit Filium et omnia dedit in manu eius</span></p>
<p id="john-3-36"><span class="verse-num">3:36</span> <span class="verse-body">qui credit in Filium habet vitam aeternam qui autem incredulus est Filio non videbit vitam sed ira Dei manet super eum __________________________________________________________________</span></p>
<h2 id="john-ch-4">Chapter 4</h2>
<p class="verses"><a href="#john-4-1">1</a> <a href="#john-4-2">2</a> <a href="#john-4-3">3</a> <a href="#john-4-4">4</a> <a href="#john-4-5">5</a> <a href="#john-4-6">6</a> <a href="#john-4-7">7</a> <a href="#john-4-8">8</a> <a href="#john-4-9">9</a> <a href="#john-4-10">10</a> <a href="#john-4-11">11</a> <a href="#john-4-12">12</a> <a href="#john-4-13">13</a> <a href="#john-4-14">14</a> <a href="#john-4-15">15</a> <a href="#john-4-16">16</a> <a href="#john-4-17">17</a> <a href="#john-4-18">18</a> <a href="#john-4-19">19</a> <a href="#john-4-20">20</a> <a href="#john-4-21">21</a> <a href="#john-4-22">22</a> <a href="#john-4-23">23</a> <a href="#john-4-24">24</a> <a href="#john-4-25">25</a> <a href="#john-4-26">26</a> <a href="#john-4-27">27</a> <a href="#john-4-28">28</a> <a href="#john-4-29">29</a> <a href="#john-4-30">30</a> <a href="#john-4-31">31</a> <a href="#john-4-32">32</a> <a href="#john-4-33">33</a> <a href="#john-4-34">34</a> <a href="#john-4-35">35</a> <a href="#john-4-36">36</a> <a href="#john-4-37">37</a> <a href="#john-4-38">38</a> <a href="#john-4-39">39</a> <a href="#john-4-40">40</a> <a href="#john-4-41">41</a> <a href="#john-4-42">42</a> <a href="#john-4-43">43</a> <a href="#john-4-44">44</a> <a href="#john-4-45">45</a> <a href="#john-4-46">46</a> <a href="#john-4-47">47</a> <a href="#john-4-48">48</a> <a href="#john-4-49">49</a> <a href="#john-4-50">50</a> <a href="#john-4-51">51</a> <a href="#john-4-52">52</a> <a href="#john-4-53">53</a> <a href="#john-4-54">54</a></p>
<p id="john-4-1"><span class="verse-num">4:1</span> <span class="verse-body">ut ergo cognovit Iesus quia audierunt Pharisaei quia Iesus plures discipulos facit et baptizat quam Iohannes</span></p>
<p id="john-4-2"><span class="verse-num">4:2</span> <span class="verse-body">quamquam Iesus non baptizaret sed discipuli eius</span></p>
<p id="john-4-3"><span class="verse-num">4:3</span> <span class="verse-body">reliquit Iudaeam et abiit iterum in Galilaeam</span></p>
<p id="john-4-4"><span class="verse-num">4:4</span> <span class="verse-body">oportebat autem eum transire per Samariam</span></p>
<p id="john-4-5"><span class="verse-num">4:5</span> <span class="verse-body">venit ergo in civitatem Samariae quae dicitur Sychar iuxta praedium quod dedit Iacob Ioseph filio suo</span></p>
<p id="john-4-6"><span class="verse-num">4:6</span> <span class="verse-body">erat autem ibi fons Iacob Iesus ergo fatigatus ex itinere sedebat sic super fontem hora erat quasi sexta</span></p>
<p id="john-4-7"><span class="verse-num">4:7</span> <span class="verse-body">venit mulier de Samaria haurire aquam dicit ei Iesus da mihi bibere</span></p>
<p id="john-4-8"><span class="verse-num">4:8</span> <span class="verse-body">discipuli enim eius abierant in civitatem ut cibos emerent</span></p>
<p id="john-4-9"><span class="verse-num">4:9</span> <span class="verse-body">dicit ergo ei mulier illa samaritana quomodo tu Iudaeus cum sis bibere a me poscis quae sum mulier samaritana non enim coutuntur Iudaei Samaritanis</span></p>
<p id="john-4-10"><span class="verse-num">4:10</span> <span class="verse-body">respondit Iesus et dixit ei si scires donum Dei et quis est qui dicit tibi da mihi bibere tu forsitan petisses ab eo et dedisset tibi aquam vivam</span></p>
<p id="john-4-11"><span class="verse-num">4:11</span> <span class="verse-body">dicit ei mulier Domine neque in quo haurias habes et puteus altus est unde ergo habes aquam vivam</span></p>
<p id="john-4-12"><span class="verse-num">4:12</span> <span class="verse-body">numquid tu maior es patre nostro Iacob qui dedit nobis puteum et ipse ex eo bibit et filii eius et pecora eius</span></p>
<p id="john-4-13"><span class="verse-num">4:13</span> <span class="verse-body">respondit Iesus et dixit ei omnis qui bibit ex aqua hac sitiet iterum qui autem biberit ex aqua quam ego dabo ei non sitiet in aeternum</span></p>
<p id="john-4-14"><span class="verse-num">4:14</span> <span class="verse-body">sed aqua quam dabo ei fiet in eo fons aquae salientis in vitam aeternam</span></p>
<p id="john-4-15"><span class="verse-num">4:15</span> <span class="verse-body">dicit ad eum mulier Domine da mihi hanc aquam ut non sitiam neque veniam huc haurire</span></p>
<p id="john-4-16"><span class="verse-num">4:16</span> <span class="verse-body">dicit ei Iesus vade voca virum tuum et veni huc</span></p>
<p id="john-4-17"><span class="verse-num">4:17</span> <span class="verse-body">respondit mulier et dixit non habeo virum dicit ei Iesus bene dixisti quia non habeo virum</span></p>
<p id="john-4-18"><span class="verse-num">4:18</span> <span class="verse-body">quinque enim viros habuisti et nunc quem habes non est tuus vir hoc vere dixisti</span></p>
<p id="john-4-19"><span class="verse-num">4:19</span> <span class="verse-body">dicit ei mulier Domine video quia propheta es tu</span></p>
<p id="john-4-20"><span class="verse-num">4:20</span> <span class="verse-body">patres nostri in monte hoc adoraverunt et vos dicitis quia Hierosolymis est locus ubi adorare oportet</span></p>
<p id="john-4-21"><span class="verse-num">4:21</span> <span class="verse-body">dicit ei Iesus mulier crede mihi quia veniet hora quando neque in monte hoc neque in Hierosolymis adorabitis Patrem</span></p>
<p id="john-4-22"><span class="verse-num">4:22</span> <span class="verse-body">vos adoratis quod nescitis nos adoramus quod scimus quia salus ex Iudaeis est</span></p>
<p id="john-4-23"><span class="verse-num">4:23</span> <span class="verse-body">sed venit hora et nunc est quando veri adoratores adorabunt Patrem in spiritu et veritate nam et Pater tales quaerit qui adorent eum</span></p>
<p id="john-4-24"><span class="verse-num">4:24</span> <span class="verse-body">spiritus est Deus et eos qui adorant eum in spiritu et veritate oportet adorare</span></p>
<p id="john-4-25"><span class="verse-num">4:25</span> <span class="verse-body">dicit ei mulier scio quia Messias venit qui dicitur Christus cum ergo venerit ille nobis adnuntiabit omnia</span></p>
<p id="john-4-26"><span class="verse-num">4:26</span> <span class="verse-body">dicit ei Iesus ego sum qui loquor tecum</span></p>
<p id="john-4-27"><span class="verse-num">4:27</span> <span class="verse-body">et continuo venerunt discipuli eius et mirabantur quia cum muliere loquebatur nemo tamen dixit quid quaeris aut quid loqueris cum ea</span></p>
<p id="john-4-28"><span class="verse-num">4:28</span> <span class="verse-body">reliquit ergo hydriam suam mulier et abiit in civitatem et dicit illis hominibus</span></p>
<p id="john-4-29"><span class="verse-num">4:29</span> <span class="verse-body">venite videte hominem qui dixit mihi omnia quaecumque feci numquid ipse est Christus</span></p>
<p id="john-4-30"><span class="verse-num">4:30</span> <span class="verse-body">exierunt de civitate et veniebant ad eum</span></p>
<p id="john-4-31"><span class="verse-num">4:31</span> <span class="verse-body">interea rogabant eum discipuli dicentes rabbi manduca</span></p>
<p id="john-4-32"><span class="verse-num">4:32</span> <span class="verse-body">ille autem dixit eis ego cibum habeo manducare quem vos nescitis</span></p>
<p id="john-4-33"><span class="verse-num">4:33</span> <span class="verse-body">dicebant ergo discipuli ad invicem numquid aliquis adtulit ei manducare</span></p>
<p id="john-4-34"><span class="verse-num">4:34</span> <span class="verse-body">dicit eis Iesus meus cibus est ut faciam voluntatem eius qui misit me ut perficiam opus eius</span></p>
<p id="john-4-35"><span class="verse-num">4:35</span> <span class="verse-body">nonne vos dicitis quod adhuc quattuor menses sunt et messis venit ecce dico vobis levate oculos vestros et videte regiones quia albae sunt iam ad messem</span></p>
<p id="john-4-36"><span class="verse-num">4:36</span> <span class="verse-body">et qui metit mercedem accipit et congregat fructum in vitam aeternam ut et qui seminat simul gaudeat et qui metit</span></p>
<p id="john-4-37"><span class="verse-num">4:37</span> <span class="verse-body">in hoc enim est verbum verum quia alius est qui seminat et alius est qui metit</span></p>
<p id="john-4-38"><span class="verse-num">4:38</span> <span class="verse-body">ego misi vos metere quod vos non laborastis alii laboraverunt et vos in laborem eorum introistis</span></p>
<p id="john-4-39"><span class="verse-num">4:39</span> <span class="verse-body">ex civitate autem illa multi crediderunt in eum Samaritanorum propter verbum mulieris testimonium perhibentis quia dixit mihi omnia quaecumque feci</span></p>
<p id="john-4-40"><span class="verse-num">4:40</span> <span class="verse-body">cum venissent ergo ad illum Samaritani rogaverunt eum ut ibi maneret et mansit ibi duos dies</span></p>
<p id="john-4-41"><span class="verse-num">4:41</span> <span class="verse-body">et multo plures crediderunt propter sermonem eius</span></p>
<p id="john-4-42"><span class="verse-num">4:42</span> <span class="verse-body">et mulieri dicebant quia iam non propter tuam loquellam credimus ipsi enim audivimus et scimus quia hic est vere salvator mundi</span></p>
<p id="john-4-43"><span class="verse-num">4:43</span> <span class="verse-body">post duos autem dies exiit inde et abiit in Galilaeam</span></p>
<p id="john-4-44"><span class="verse-num">4:44</span> <span class="verse-body">ipse enim Iesus testimonium perhibuit quia propheta in sua patria honorem non habet</span></p>
<p id="john-4-45"><span class="verse-num">4:45</span> <span class="verse-body">cum ergo venisset in Galilaeam exceperunt eum Galilaei cum omnia vidissent quae fecerat Hierosolymis in die festo et ipsi enim venerant in diem festum</span></p>
<p id="john-4-46"><span class="verse-num">4:46</span> <span class="verse-body">venit ergo iterum in Cana Galilaeae ubi fecit aquam vinum et erat quidam regulus cuius filius infirmabatur Capharnaum</span></p>
<p id="john-4-47"><span class="verse-num">4:47</span> <span class="verse-body">hic cum audisset quia Iesus adveniret a Iudaea in Galilaeam abiit ad eum et rogabat eum ut descenderet et sanaret filium eius incipiebat enim mori</span></p>
<p id="john-4-48"><span class="verse-num">4:48</span> <span class="verse-body">dixit ergo Iesus ad eum nisi signa et prodigia videritis non creditis</span></p>
<p id="john-4-49"><span class="verse-num">4:49</span> <span class="verse-body">dicit ad eum regulus Domine descende priusquam moriatur filius meus</span></p>
<p id="john-4-50"><span class="verse-num">4:50</span> <span class="verse-body">dicit ei Iesus vade filius tuus vivit credidit homo sermoni quem dixit ei Iesus et ibat</span></p>
<p id="john-4-51"><span class="verse-num">4:51</span> <span class="verse-body">iam autem eo descendente servi occurrerunt ei et nuntiaverunt dicentes quia filius eius viveret</span></p>
<p id="john-4-52"><span class="verse-num">4:52</span> <span class="verse-body">interrogabat ergo horam ab eis in qua melius habuerit et dixerunt ei quia heri hora septima reliquit eum febris</span></p>
<p id="john-4-53"><span class="verse-num">4:53</span> <span class="verse-body">cognovit ergo pater quia illa hora erat in qua dixit ei Iesus filius tuus vivit et credidit ipse et domus eius tota</span></p>
<p id="john-4-54"><span class="verse-num">4:54</span> <span class="verse-body">hoc iterum secundum signum fecit Iesus cum venisset a Iudaea in Galilaeam __________________________________________________________________</span></p>
<h2 id="john-ch-5">Chapter 5</h2>
<p class="verses"><a href="#john-5-1">1</a> <a href="#john-5-2">2</a> <a href="#john-5-3">3</a> <a href="#john-5-4">4</a> <a href="#john-5-5">5</a> <a href="#john-5-6">6</a> <a href="#john-5-7">7</a> <a href="#john-5-8">8</a> <a href="#john-5-9">9</a> <a href="#john-5-10">10</a> <a href="#john-5-11">11</a> <a href="#john-5-12">12</a> <a href="#john-5-13">13</a> <a href="#john-5-14">14</a> <a href="#john-5-15">15</a> <a href="#john-5-16">16</a> <a href="#john-5-17">17</a> <a href="#john-5-18">18</a> <a href="#john-5-19">19</a> <a href="#john-5-20">20</a> <a href="#john-5-21">21</a> <a href="#john-5-22">22</a> <a href="#john-5-23">23</a> <a href="#john-5-24">24</a> <a href="#john-5-25">25</a> <a href="#john-5-26">26</a> <a href="#john-5-27">27</a> <a href="#john-5-28">28</a> <a href="#john-5-29">29</a> <a href="#john-5-30">30</a> <a href="#john-5-31">31</a> <a href="#john-5-32">32</a> <a href="#john-5-33">33</a> <a href="#john-5-34">34</a> <a href="#john-5-35">35</a> <a href="#john-5-36">36</a> <a href="#john-5-37">37</a> <a href="#john-5-38">38</a> <a href="#john-5-39">39</a> <a href="#john-5-40">40</a> <a href="#john-5-41">41</a> <a href="#john-5-42">42</a> <a href="#john-5-43">43</a> <a href="#john-5-44">44</a> <a href="#john-5-45">45</a> <a href="#john-5-46">46</a> <a href="#john-5-47">47</a></p>
<p id="john-5-1"><span class="verse-num">5:1</span> <span class="verse-body">post haec erat dies festus Iudaeorum et ascendit Iesus Hierosolymis</span></p>
<p id="john-5-2"><span class="verse-num">5:2</span> <span class="verse-body">est autem Hierosolymis super Probatica piscina quae cognominatur hebraice Bethsaida quinque porticus habens</span></p>
<p id="john-5-3"><span class="verse-num">5:3</span> <span class="verse-body">in his iacebat multitudo magna languentium caecorum claudorum aridorum expectantium aquae motum</span></p>
<p id="john-5-4"><span class="verse-num">5:4</span> <span class="verse-body">[]</span></p>
<p id="john-5-5"><span class="verse-num">5:5</span> <span class="verse-body">erat autem quidam homo ibi triginta et octo annos habens in infirmitate sua</span></p>
<p id="john-5-6"><span class="verse-num">5:6</span> <span class="verse-body">hunc cum vidisset Iesus iacentem et cognovisset quia multum iam tempus habet dicit ei vis sanus fieri</span></p>
<p id="john-5-7"><span class="verse-num">5:7</span> <span class="verse-body">respondit ei languidus Domine hominem non habeo ut cum turbata fuerit aqua mittat me in piscinam dum venio enim ego alius ante me descendit</span></p>
<p id="john-5-8"><span class="verse-num">5:8</span> <span class="verse-body">dicit ei Iesus surge tolle grabattum tuum et ambula</span></p>
<p id="john-5-9"><span class="verse-num">5:9</span> <span class="verse-body">et statim sanus factus est homo et sustulit grabattum suum et ambulabat erat autem sabbatum in illo die</span></p>
<p id="john-5-10"><span class="verse-num">5:10</span> <span class="verse-body">dicebant Iudaei illi qui sanatus fuerat sabbatum est non licet tibi tollere grabattum tuum</span></p>
<p id="john-5-11"><span class="verse-num">5:11</span> <span class="verse-body">respondit eis qui me fecit sanum ille mihi dixit tolle grabattum tuum et ambula</span></p>
<p id="john-5-12"><span class="verse-num">5:12</span> <span class="verse-body">interrogaverunt ergo eum quis est ille homo qui dixit tibi tolle grabattum tuum et ambula</span></p>
<p id="john-5-13"><span class="verse-num">5:13</span> <span class="verse-body">is autem qui sanus fuerat effectus nesciebat quis esset Iesus enim declinavit turba constituta in loco</span></p>
<p id="john-5-14"><span class="verse-num">5:14</span> <span class="verse-body">postea invenit eum Iesus in templo et dixit illi ecce sanus factus es iam noli peccare ne deterius tibi aliquid contingat</span></p>
<p id="john-5-15"><span class="verse-num">5:15</span> <span class="verse-body">abiit ille homo et nuntiavit Iudaeis quia Iesus esset qui fecit eum sanum</span></p>
<p id="john-5-16"><span class="verse-num">5:16</span> <span class="verse-body">propterea persequebantur Iudaei Iesum quia haec faciebat in sabbato</span></p>
<p id="john-5-17"><span class="verse-num">5:17</span> <span class="verse-body">Iesus autem respondit eis Pater meus usque modo operatur et ego operor</span></p>
<p id="john-5-18"><span class="verse-num">5:18</span> <span class="verse-body">propterea ergo magis quaerebant eum Iudaei interficere quia non solum solvebat sabbatum sed et Patrem suum dicebat Deum aequalem se faciens Deo respondit itaque Iesus et dixit eis</span></p>
<p id="john-5-19"><span class="verse-num">5:19</span> <span class="verse-body">amen amen dico vobis non potest Filius a se facere quicquam nisi quod viderit Patrem facientem quaecumque enim ille fecerit haec et Filius similiter facit</span></p>
<p id="john-5-20"><span class="verse-num">5:20</span> <span class="verse-body">Pater enim diligit Filium et omnia demonstrat ei quae ipse facit et maiora his demonstrabit ei opera ut vos miremini</span></p>
<p id="john-5-21"><span class="verse-num">5:21</span> <span class="verse-body">sicut enim Pater suscitat mortuos et vivificat sic et Filius quos vult vivificat</span></p>
<p id="john-5-22"><span class="verse-num">5:22</span> <span class="verse-body">neque enim Pater iudicat quemquam sed iudicium omne dedit Filio</span></p>
<p id="john-5-23"><span class="verse-num">5:23</span> <span class="verse-body">ut omnes honorificent Filium sicut honorificant Patrem qui non honorificat Filium non honorificat Patrem qui misit illum</span></p>
<p id="john-5-24"><span class="verse-num">5:24</span> <span class="verse-body">amen amen dico vobis quia qui verbum meum audit et credit ei qui misit me habet vitam aeternam et in iudicium non venit sed transit a morte in vitam</span></p>
<p id="john-5-25"><span class="verse-num">5:25</span> <span class="verse-body">amen amen dico vobis quia venit hora et nunc est quando mortui audient vocem Filii Dei et qui audierint vivent</span></p>
<p id="john-5-26"><span class="verse-num">5:26</span> <span class="verse-body">sicut enim Pater habet vitam in semet ipso sic dedit et Filio vitam habere in semet ipso</span></p>
<p id="john-5-27"><span class="verse-num">5:27</span> <span class="verse-body">et potestatem dedit ei et iudicium facere quia Filius hominis est</span></p>
<p id="john-5-28"><span class="verse-num">5:28</span> <span class="verse-body">nolite mirari hoc quia venit hora in qua omnes qui in monumentis sunt audient vocem eius</span></p>
<p id="john-5-29"><span class="verse-num">5:29</span> <span class="verse-body">et procedent qui bona fecerunt in resurrectionem vitae qui vero mala egerunt in resurrectionem iudicii</span></p>
<p id="john-5-30"><span class="verse-num">5:30</span> <span class="verse-body">non possum ego a me ipso facere quicquam sicut audio iudico et iudicium meum iustum est quia non quaero voluntatem meam sed voluntatem eius qui misit me</span></p>
<p id="john-5-31"><span class="verse-num">5:31</span> <span class="verse-body">si ego testimonium perhibeo de me testimonium meum non est verum</span></p>
<p id="john-5-32"><span class="verse-num">5:32</span> <span class="verse-body">alius est qui testimonium perhibet de me et scio quia verum est testimonium quod perhibet de me</span></p>
<p id="john-5-33"><span class="verse-num">5:33</span> <span class="verse-body">vos misistis ad Iohannem et testimonium perhibuit veritati</span></p>
<p id="john-5-34"><span class="verse-num">5:34</span> <span class="verse-body">ego autem non ab homine testimonium accipio sed haec dico ut vos salvi sitis</span></p>
<p id="john-5-35"><span class="verse-num">5:35</span> <span class="verse-body">ille erat lucerna ardens et lucens vos autem voluistis exultare ad horam in luce eius</span></p>
<p id="john-5-36"><span class="verse-num">5:36</span> <span class="verse-body">ego autem habeo testimonium maius Iohanne opera enim quae dedit mihi Pater ut perficiam ea ipsa opera quae ego facio testimonium perhibent de me quia Pater me misit</span></p>
<p id="john-5-37"><span class="verse-num">5:37</span> <span class="verse-body">et qui misit me Pater ipse testimonium perhibuit de me neque vocem eius umquam audistis neque speciem eius vidistis</span></p>
<p id="john-5-38"><span class="verse-num">5:38</span> <span class="verse-body">et verbum eius non habetis in vobis manens quia quem misit ille huic vos non creditis</span></p>
<p id="john-5-39"><span class="verse-num">5:39</span> <span class="verse-body">scrutamini scripturas quia vos putatis in ipsis vitam aeternam habere et illae sunt quae testimonium perhibent de me</span></p>
<p id="john-5-40"><span class="verse-num">5:40</span> <span class="verse-body">et non vultis venire ad me ut vitam habeatis</span></p>
<p id="john-5-41"><span class="verse-num">5:41</span> <span class="verse-body">claritatem ab hominibus non accipio</span></p>
<p id="john-5-42"><span class="verse-num">5:42</span> <span class="verse-body">sed cognovi vos quia dilectionem Dei non habetis in vobis</span></p>
<p id="john-5-43"><span class="verse-num">5:43</span> <span class="verse-body">ego veni in nomine Patris mei et non accipitis me si alius venerit in nomine suo illum accipietis</span></p>
<p id="john-5-44"><span class="verse-num">5:44</span> <span class="verse-body">quomodo potestis vos credere qui gloriam ab invicem accipitis et gloriam quae a solo est Deo non quaeritis</span></p>
<p id="john-5-45"><span class="verse-num">5:45</span> <span class="verse-body">nolite putare quia ego accusaturus sim vos apud Patrem est qui accuset vos Moses in quo vos speratis</span></p>
<p id="john-5-46"><span class="verse-num">5:46</span> <span class="verse-body">si enim crederetis Mosi crederetis forsitan et mihi de me enim ille scripsit</span></p>
<p id="john-5-47"><span class="verse-num">5:47</span> <span class="verse-body">si autem illius litteris non creditis quomodo meis verbis credetis __________________________________________________________________</span></p>
<h2 id="john-ch-6">Chapter 6</h2>
<p class="verses"><a href="#john-6-1">1</a> <a href="#john-6-2">2</a> <a href="#john-6-3">3</a> <a href="#john-6-4">4</a> <a href="#john-6-5">5</a> <a href="#john-6-6">6</a> <a href="#john-6-7">7</a> <a href="#john-6-8">8</a> <a href="#john-6-9">9</a> <a href="#john-6-10">10</a> <a href="#john-6-11">11</a> <a href="#john-6-12">12</a> <a href="#john-6-13">13</a> <a href="#john-6-14">14</a> <a href="#john-6-15">15</a> <a href="#john-6-16">16</a> <a href="#john-6-17">17</a> <a href="#john-6-18">18</a> <a href="#john-6-19">19</a> <a href="#john-6-20">20</a> <a href="#john-6-21">21</a> <a href="#john-6-22">22</a> <a href="#john-6-23">23</a> <a href="#john-6-24">24</a> <a href="#john-6-25">25</a> <a href="#john-6-26">26</a> <a href="#john-6-27">27</a> <a href="#john-6-28">28</a> <a href="#john-6-29">29</a> <a href="#john-6-30">30</a> <a href="#john-6-31">31</a> <a href="#john-6-32">32</a> <a href="#john-6-33">33</a> <a href="#john-6-34">34</a> <a href="#john-6-35">35</a> <a href="#john-6-36">36</a> <a href="#john-6-37">37</a> <a href="#john-6-38">38</a> <a href="#john-6-39">39</a> <a href="#john-6-40">40</a> <a href="#john-6-41">41</a> <a href="#john-6-42">42</a> <a href="#john-6-43">43</a> <a href="#john-6-44">44</a> <a href="#john-6-45">45</a> <a href="#john-6-46">46</a> <a href="#john-6-47">47</a> <a href="#john-6-48">48</a> <a href="#john-6-49">49</a> <a href="#john-6-50">50</a> <a href="#john-6-51">51</a> <a href="#john-6-52">52</a> <a href="#john-6-53">53</a> <a href="#john-6-54">54</a> <a href="#john-6-55">55</a> <a href="#john-6-56">56</a> <a href="#john-6-57">57</a> <a href="#john-6-58">58</a> <a href="#john-6-59">59</a> <a href="#john-6-60">60</a> <a href="#john-6-61">61</a> <a href="#john-6-62">62</a> <a href="#john-6-63">63</a> <a href="#john-6-64">64</a> <a href="#john-6-65">65</a> <a href="#john-6-66">66</a> <a href="#john-6-67">67</a> <a href="#john-6-68">68</a> <a href="#john-6-69">69</a> <a href="#john-6-70">70</a> <a href="#john-6-71">71</a> <a href="#john-6-72">72</a></p>
<p id="john-6-1"><span class="verse-num">6:1</span> <span class="verse-body">post haec abiit Iesus trans mare Galilaeae quod est Tiberiadis</span></p>
<p id="john-6-2"><span class="verse-num">6:2</span> <span class="verse-body">et sequebatur eum multitudo magna quia videbant signa quae faciebat super his qui infirmabantur</span></p>
<p id="john-6-3"><span class="verse-num">6:3</span> <span class="verse-body">subiit ergo in montem Iesus et ibi sedebat cum discipulis suis</span></p>
<p id="john-6-4"><span class="verse-num">6:4</span> <span class="verse-body">erat autem proximum pascha dies festus Iudaeorum</span></p>
<p id="john-6-5"><span class="verse-num">6:5</span> <span class="verse-body">cum sublevasset ergo oculos Iesus et vidisset quia multitudo maxima venit ad eum dicit ad Philippum unde ememus panes ut manducent hii</span></p>
<p id="john-6-6"><span class="verse-num">6:6</span> <span class="verse-body">hoc autem dicebat temptans eum ipse enim sciebat quid esset facturus</span></p>
<p id="john-6-7"><span class="verse-num">6:7</span> <span class="verse-body">respondit ei Philippus ducentorum denariorum panes non sufficiunt eis ut unusquisque modicum quid accipiat</span></p>
<p id="john-6-8"><span class="verse-num">6:8</span> <span class="verse-body">dicit ei unus ex discipulis eius Andreas frater Simonis Petri</span></p>
<p id="john-6-9"><span class="verse-num">6:9</span> <span class="verse-body">est puer unus hic qui habet quinque panes hordiacios et duos pisces sed haec quid sunt inter tantos</span></p>
<p id="john-6-10"><span class="verse-num">6:10</span> <span class="verse-body">dixit ergo Iesus facite homines discumbere erat autem faenum multum in loco discubuerunt ergo viri numero quasi quinque milia</span></p>
<p id="john-6-11"><span class="verse-num">6:11</span> <span class="verse-body">accepit ergo panes Iesus et cum gratias egisset distribuit discumbentibus similiter et ex piscibus quantum volebant</span></p>
<p id="john-6-12"><span class="verse-num">6:12</span> <span class="verse-body">ut autem impleti sunt dixit discipulis suis colligite quae superaverunt fragmenta ne pereant</span></p>
<p id="john-6-13"><span class="verse-num">6:13</span> <span class="verse-body">collegerunt ergo et impleverunt duodecim cofinos fragmentorum ex quinque panibus hordiaciis quae superfuerunt his qui manducaverunt</span></p>
<p id="john-6-14"><span class="verse-num">6:14</span> <span class="verse-body">illi ergo homines cum vidissent quod fecerat signum dicebant quia hic est vere propheta qui venturus est in mundum</span></p>
<p id="john-6-15"><span class="verse-num">6:15</span> <span class="verse-body">Iesus ergo cum cognovisset quia venturi essent ut raperent eum et facerent eum regem fugit iterum in montem ipse solus</span></p>
<p id="john-6-16"><span class="verse-num">6:16</span> <span class="verse-body">ut autem sero factum est descenderunt discipuli eius ad mare</span></p>
<p id="john-6-17"><span class="verse-num">6:17</span> <span class="verse-body">et cum ascendissent navem venerunt trans mare in Capharnaum et tenebrae iam factae erant et non venerat ad eos Iesus</span></p>
<p id="john-6-18"><span class="verse-num">6:18</span> <span class="verse-body">mare autem vento magno flante exsurgebat</span></p>
<p id="john-6-19"><span class="verse-num">6:19</span> <span class="verse-body">cum remigassent ergo quasi stadia viginti quinque aut triginta vident Iesum ambulantem super mare et proximum navi fieri et timuerunt</span></p>
<p id="john-6-20"><span class="verse-num">6:20</span> <span class="verse-body">ille autem dicit eis ego sum nolite timere</span></p>
<p id="john-6-21"><span class="verse-num">6:21</span> <span class="verse-body">voluerunt ergo accipere eum in navi et statim fuit navis ad terram quam ibant</span></p>
<p id="john-6-22"><span class="verse-num">6:22</span> <span class="verse-body">altera die turba quae stabat trans mare vidit quia navicula alia non erat ibi nisi una et quia non introisset cum discipulis suis Iesus in navem sed soli discipuli eius abissent</span></p>
<p id="john-6-23"><span class="verse-num">6:23</span> <span class="verse-body">aliae vero supervenerunt naves a Tiberiade iuxta locum ubi manducaverant panem gratias agente Domino</span></p>
<p id="john-6-24"><span class="verse-num">6:24</span> <span class="verse-body">cum ergo vidisset turba quia Iesus non esset ibi neque discipuli eius ascenderunt naviculas et venerunt Capharnaum quaerentes Iesum</span></p>
<p id="john-6-25"><span class="verse-num">6:25</span> <span class="verse-body">et cum invenissent eum trans mare dixerunt ei rabbi quando huc venisti</span></p>
<p id="john-6-26"><span class="verse-num">6:26</span> <span class="verse-body">respondit eis Iesus et dixit amen amen dico vobis quaeritis me non quia vidistis signa sed quia manducastis ex panibus et saturati estis</span></p>
<p id="john-6-27"><span class="verse-num">6:27</span> <span class="verse-body">operamini non cibum qui perit sed qui permanet in vitam aeternam quem Filius hominis vobis dabit hunc enim Pater signavit Deus</span></p>
<p id="john-6-28"><span class="verse-num">6:28</span> <span class="verse-body">dixerunt ergo ad eum quid faciemus ut operemur opera Dei</span></p>
<p id="john-6-29"><span class="verse-num">6:29</span> <span class="verse-body">respondit Iesus et dixit eis hoc est opus Dei ut credatis in eum quem misit ille</span></p>
<p id="john-6-30"><span class="verse-num">6:30</span> <span class="verse-body">dixerunt ergo ei quod ergo tu facis signum ut videamus et credamus tibi quid operaris</span></p>
<p id="john-6-31"><span class="verse-num">6:31</span> <span class="verse-body">patres nostri manna manducaverunt in deserto sicut scriptum est panem de caelo dedit eis manducare</span></p>
<p id="john-6-32"><span class="verse-num">6:32</span> <span class="verse-body">dixit ergo eis Iesus amen amen dico vobis non Moses dedit vobis panem de caelo sed Pater meus dat vobis panem de caelo verum</span></p>
<p id="john-6-33"><span class="verse-num">6:33</span> <span class="verse-body">panis enim Dei est qui descendit de caelo et dat vitam mundo</span></p>
<p id="john-6-34"><span class="verse-num">6:34</span> <span class="verse-body">dixerunt ergo ad eum Domine semper da nobis panem hunc</span></p>
<p id="john-6-35"><span class="verse-num">6:35</span> <span class="verse-body">dixit autem eis Iesus ego sum panis vitae qui veniet ad me non esuriet et qui credit in me non sitiet umquam</span></p>
<p id="john-6-36"><span class="verse-num">6:36</span> <span class="verse-body">sed dixi vobis quia et vidistis me et non creditis</span></p>
<p id="john-6-37"><span class="verse-num">6:37</span> <span class="verse-body">omne quod dat mihi Pater ad me veniet et eum qui venit ad me non eiciam foras</span></p>
<p id="john-6-38"><span class="verse-num">6:38</span> <span class="verse-body">quia descendi de caelo non ut faciam voluntatem meam sed voluntatem eius qui misit me</span></p>
<p id="john-6-39"><span class="verse-num">6:39</span> <span class="verse-body">haec est autem voluntas eius qui misit me Patris ut omne quod dedit mihi non perdam ex eo sed resuscitem illum novissimo die</span></p>
<p id="john-6-40"><span class="verse-num">6:40</span> <span class="verse-body">haec est enim voluntas Patris mei qui misit me ut omnis qui videt Filium et credit in eum habeat vitam aeternam et resuscitabo ego eum in novissimo die</span></p>
<p id="john-6-41"><span class="verse-num">6:41</span> <span class="verse-body">murmurabant ergo Iudaei de illo quia dixisset ego sum panis qui de caelo descendi</span></p>
<p id="john-6-42"><span class="verse-num">6:42</span> <span class="verse-body">et dicebant nonne hic est Iesus filius Ioseph cuius nos novimus patrem et matrem quomodo ergo dicit hic quia de caelo descendi</span></p>
<p id="john-6-43"><span class="verse-num">6:43</span> <span class="verse-body">respondit ergo Iesus et dixit eis nolite murmurare in invicem</span></p>
<p id="john-6-44"><span class="verse-num">6:44</span> <span class="verse-body">nemo potest venire ad me nisi Pater qui misit me traxerit eum et ego resuscitabo eum novissimo die</span></p>
<p id="john-6-45"><span class="verse-num">6:45</span> <span class="verse-body">est scriptum in prophetis et erunt omnes docibiles Dei omnis qui audivit a Patre et didicit venit ad me</span></p>
<p id="john-6-46"><span class="verse-num">6:46</span> <span class="verse-body">non quia Patrem vidit quisquam nisi is qui est a Deo hic vidit Patrem</span></p>
<p id="john-6-47"><span class="verse-num">6:47</span> <span class="verse-body">amen amen dico vobis qui credit in me habet vitam aeternam</span></p>
<p id="john-6-48"><span class="verse-num">6:48</span> <span class="verse-body">ego sum panis vitae</span></p>
<p id="john-6-49"><span class="verse-num">6:49</span> <span class="verse-body">patres vestri manducaverunt in deserto manna et mortui sunt</span></p>
<p id="john-6-50"><span class="verse-num">6:50</span> <span class="verse-body">hic est panis de caelo descendens ut si quis ex ipso manducaverit non moriatur</span></p>
<p id="john-6-51"><span class="verse-num">6:51</span> <span class="verse-body">ego sum panis vivus qui de caelo descendi</span></p>
<p id="john-6-52"><span class="verse-num">6:52</span> <span class="verse-body">si quis manducaverit ex hoc pane vivet in aeternum et panis quem ego dabo caro mea est pro mundi vita</span></p>
<p id="john-6-53"><span class="verse-num">6:53</span> <span class="verse-body">litigabant ergo Iudaei ad invicem dicentes quomodo potest hic nobis carnem suam dare ad manducandum</span></p>
<p id="john-6-54"><span class="verse-num">6:54</span> <span class="verse-body">dixit ergo eis Iesus amen amen dico vobis nisi manducaveritis carnem Filii hominis et biberitis eius sanguinem non habetis vitam in vobis</span></p>
<p id="john-6-55"><span class="verse-num">6:55</span> <span class="verse-body">qui manducat meam carnem et bibit meum sanguinem habet vitam aeternam et ego resuscitabo eum in novissimo die</span></p>
<p id="john-6-56"><span class="verse-num">6:56</span> <span class="verse-body">caro enim mea vere est cibus et sanguis meus vere est potus</span></p>
<p id="john-6-57"><span class="verse-num">6:57</span> <span class="verse-body">qui manducat meam carnem et bibit meum sanguinem in me manet et ego in illo</span></p>
<p id="john-6-58"><span class="verse-num">6:58</span> <span class="verse-body">sicut misit me vivens Pater et ego vivo propter Patrem et qui manducat me et ipse vivet propter me</span></p>
<p id="john-6-59"><span class="verse-num">6:59</span> <span class="verse-body">hic est panis qui de caelo descendit non sicut manducaverunt patres vestri manna et mortui sunt qui manducat hunc panem vivet in aeternum</span></p>
<p id="john-6-60"><span class="verse-num">6:60</span> <span class="verse-body">haec dixit in synagoga docens in Capharnaum</span></p>
<p id="john-6-61"><span class="verse-num">6:61</span> <span class="verse-body">multi ergo audientes ex discipulis eius dixerunt durus est hic sermo quis potest eum audire</span></p>
<p id="john-6-62"><span class="verse-num">6:62</span> <span class="verse-body">sciens autem Iesus apud semet ipsum quia murmurarent de hoc discipuli eius dixit eis hoc vos scandalizat</span></p>
<p id="john-6-63"><span class="verse-num">6:63</span> <span class="verse-body">si ergo videritis Filium hominis ascendentem ubi erat prius</span></p>
<p id="john-6-64"><span class="verse-num">6:64</span> <span class="verse-body">spiritus est qui vivificat caro non prodest quicquam verba quae ego locutus sum vobis spiritus et vita sunt</span></p>
<p id="john-6-65"><span class="verse-num">6:65</span> <span class="verse-body">sed sunt quidam ex vobis qui non credunt sciebat enim ab initio Iesus qui essent credentes et quis traditurus esset eum</span></p>
<p id="john-6-66"><span class="verse-num">6:66</span> <span class="verse-body">et dicebat propterea dixi vobis quia nemo potest venire ad me nisi fuerit ei datum a Patre meo</span></p>
<p id="john-6-67"><span class="verse-num">6:67</span> <span class="verse-body">ex hoc multi discipulorum eius abierunt retro et iam non cum illo ambulabant</span></p>
<p id="john-6-68"><span class="verse-num">6:68</span> <span class="verse-body">dixit ergo Iesus ad duodecim numquid et vos vultis abire</span></p>
<p id="john-6-69"><span class="verse-num">6:69</span> <span class="verse-body">respondit ergo ei Simon Petrus Domine ad quem ibimus verba vitae aeternae habes</span></p>
<p id="john-6-70"><span class="verse-num">6:70</span> <span class="verse-body">et nos credidimus et cognovimus quia tu es Christus Filius Dei</span></p>
<p id="john-6-71"><span class="verse-num">6:71</span> <span class="verse-body">respondit eis Iesus nonne ego vos duodecim elegi et ex vobis unus diabolus est</span></p>
<p id="john-6-72"><span class="verse-num">6:72</span> <span class="verse-body">dicebat autem Iudam Simonis Scariotis hic enim erat traditurus eum cum esset unus ex duodecim __________________________________________________________________</span></p>
<h2 id="john-ch-7">Chapter 7</h2>
<p class="verses"><a href="#john-7-1">1</a> <a href="#john-7-2">2</a> <a href="#john-7-3">3</a> <a href="#john-7-4">4</a> <a href="#john-7-5">5</a> <a href="#john-7-6">6</a> <a href="#john-7-7">7</a> <a href="#john-7-8">8</a> <a href="#john-7-9">9</a> <a href="#john-7-10">10</a> <a href="#john-7-11">11</a> <a href="#john-7-12">12</a> <a href="#john-7-13">13</a> <a href="#john-7-14">14</a> <a href="#john-7-15">15</a> <a href="#john-7-16">16</a> <a href="#john-7-17">17</a> <a href="#john-7-18">18</a> <a href="#john-7-19">19</a> <a href="#john-7-20">20</a> <a href="#john-7-21">21</a> <a href="#john-7-22">22</a> <a href="#john-7-23">23</a> <a href="#john-7-24">24</a> <a href="#john-7-25">25</a> <a href="#john-7-26">26</a> <a href="#john-7-27">27</a> <a href="#john-7-28">28</a> <a href="#john-7-29">29</a> <a href="#john-7-30">30</a> <a href="#john-7-31">31</a> <a href="#john-7-32">32</a> <a href="#john-7-33">33</a> <a href="#john-7-34">34</a> <a href="#john-7-35">35</a> <a href="#john-7-36">36</a> <a href="#john-7-37">37</a> <a href="#john-7-38">38</a> <a href="#john-7-39">39</a> <a href="#john-7-40">40</a> <a href="#john-7-41">41</a> <a href="#john-7-42">42</a> <a href="#john-7-43">43</a> <a href="#john-7-44">44</a> <a href="#john-7-45">45</a> <a href="#john-7-46">46</a> <a href="#john-7-47">47</a> <a href="#john-7-48">48</a> <a href="#john-7-49">49</a> <a href="#john-7-50">50</a> <a href="#john-7-51">51</a> <a href="#john-7-52">52</a> <a href="#john-7-53">53</a></p>
<p id="john-7-1"><span class="verse-num">7:1</span> <span class="verse-body">post haec ambulabat Iesus in Galilaeam non enim volebat in Iudaeam ambulare quia quaerebant eum Iudaei interficere</span></p>
<p id="john-7-2"><span class="verse-num">7:2</span> <span class="verse-body">erat autem in proximo dies festus Iudaeorum scenopegia</span></p>
<p id="john-7-3"><span class="verse-num">7:3</span> <span class="verse-body">dixerunt autem ad eum fratres eius transi hinc et vade in Iudaeam ut et discipuli tui videant opera tua quae facis</span></p>
<p id="john-7-4"><span class="verse-num">7:4</span> <span class="verse-body">nemo quippe in occulto quid facit et quaerit ipse in palam esse si haec facis manifesta te ipsum mundo</span></p>
<p id="john-7-5"><span class="verse-num">7:5</span> <span class="verse-body">neque enim fratres eius credebant in eum</span></p>
<p id="john-7-6"><span class="verse-num">7:6</span> <span class="verse-body">dicit ergo eis Iesus tempus meum nondum advenit tempus autem vestrum semper est paratum</span></p>
<p id="john-7-7"><span class="verse-num">7:7</span> <span class="verse-body">non potest mundus odisse vos me autem odit quia ego testimonium perhibeo de illo quia opera eius mala sunt</span></p>
<p id="john-7-8"><span class="verse-num">7:8</span> <span class="verse-body">vos ascendite ad diem festum hunc ego non ascendo ad diem festum istum quia meum tempus nondum impletum est</span></p>
<p id="john-7-9"><span class="verse-num">7:9</span> <span class="verse-body">haec cum dixisset ipse mansit in Galilaea</span></p>
<p id="john-7-10"><span class="verse-num">7:10</span> <span class="verse-body">ut autem ascenderunt fratres eius tunc et ipse ascendit ad diem festum non manifeste sed quasi in occulto</span></p>
<p id="john-7-11"><span class="verse-num">7:11</span> <span class="verse-body">Iudaei ergo quaerebant eum in die festo et dicebant ubi est ille</span></p>
<p id="john-7-12"><span class="verse-num">7:12</span> <span class="verse-body">et murmur multus de eo erat in turba; quidam enim dicebant quia bonus est alii autem dicebant non sed seducit turbas</span></p>
<p id="john-7-13"><span class="verse-num">7:13</span> <span class="verse-body">nemo tamen palam loquebatur de illo propter metum Iudaeorum</span></p>
<p id="john-7-14"><span class="verse-num">7:14</span> <span class="verse-body">iam autem die festo mediante ascendit Iesus in templum et docebat</span></p>
<p id="john-7-15"><span class="verse-num">7:15</span> <span class="verse-body">et mirabantur Iudaei dicentes quomodo hic litteras scit cum non didicerit</span></p>
<p id="john-7-16"><span class="verse-num">7:16</span> <span class="verse-body">respondit eis Iesus et dixit mea doctrina non est mea sed eius qui misit me</span></p>
<p id="john-7-17"><span class="verse-num">7:17</span> <span class="verse-body">si quis voluerit voluntatem eius facere cognoscet de doctrina utrum ex Deo sit an ego a me ipso loquar</span></p>
<p id="john-7-18"><span class="verse-num">7:18</span> <span class="verse-body">qui a semet ipso loquitur gloriam propriam quaerit qui autem quaerit gloriam eius qui misit illum hic verax est et iniustitia in illo non est</span></p>
<p id="john-7-19"><span class="verse-num">7:19</span> <span class="verse-body">nonne Moses dedit vobis legem et nemo ex vobis facit legem</span></p>
<p id="john-7-20"><span class="verse-num">7:20</span> <span class="verse-body">quid me quaeritis interficere respondit turba et dixit daemonium habes quis te quaerit interficere</span></p>
<p id="john-7-21"><span class="verse-num">7:21</span> <span class="verse-body">respondit Iesus et dixit eis unum opus feci et omnes miramini</span></p>
<p id="john-7-22"><span class="verse-num">7:22</span> <span class="verse-body">propterea Moses dedit vobis circumcisionem non quia ex Mose est sed ex patribus et in sabbato circumciditis hominem</span></p>
<p id="john-7-23"><span class="verse-num">7:23</span> <span class="verse-body">si circumcisionem accipit homo in sabbato ut non solvatur lex Mosi mihi indignamini quia totum hominem sanum feci in sabbato</span></p>
<p id="john-7-24"><span class="verse-num">7:24</span> <span class="verse-body">nolite iudicare secundum faciem sed iustum iudicium iudicate</span></p>
<p id="john-7-25"><span class="verse-num">7:25</span> <span class="verse-body">dicebant ergo quidam ex Hierosolymis nonne hic est quem quaerunt interficere</span></p>
<p id="john-7-26"><span class="verse-num">7:26</span> <span class="verse-body">et ecce palam loquitur et nihil ei dicunt numquid vere cognoverunt principes quia hic est Christus</span></p>
<p id="john-7-27"><span class="verse-num">7:27</span> <span class="verse-body">sed hunc scimus unde sit Christus autem cum venerit nemo scit unde sit</span></p>
<p id="john-7-28"><span class="verse-num">7:28</span> <span class="verse-body">clamabat ergo docens in templo Iesus et dicens et me scitis et unde sim scitis et a me ipso non veni sed est verus qui misit me quem vos non scitis</span></p>
<p id="john-7-29"><span class="verse-num">7:29</span> <span class="verse-body">ego scio eum quia ab ipso sum et ipse me misit</span></p>
<p id="john-7-30"><span class="verse-num">7:30</span> <span class="verse-body">quaerebant ergo eum adprehendere et nemo misit in illum manus quia nondum venerat hora eius</span></p>
<p id="john-7-31"><span class="verse-num">7:31</span> <span class="verse-body">de turba autem multi crediderunt in eum et dicebant Christus cum venerit numquid plura signa faciet quam quae hic facit</span></p>
<p id="john-7-32"><span class="verse-num">7:32</span> <span class="verse-body">audierunt Pharisaei turbam murmurantem de illo haec et miserunt principes et Pharisaei ministros ut adprehenderent eum</span></p>
<p id="john-7-33"><span class="verse-num">7:33</span> <span class="verse-body">dixit ergo Iesus adhuc modicum tempus vobiscum sum et vado ad eum qui misit me</span></p>
<p id="john-7-34"><span class="verse-num">7:34</span> <span class="verse-body">quaeretis me et non invenietis et ubi sum ego vos non potestis venire</span></p>
<p id="john-7-35"><span class="verse-num">7:35</span> <span class="verse-body">dixerunt ergo Iudaei ad se ipsos quo hic iturus est quia non inveniemus eum numquid in dispersionem gentium iturus est et docturus gentes</span></p>
<p id="john-7-36"><span class="verse-num">7:36</span> <span class="verse-body">quis est hic sermo quem dixit quaeretis me et non invenietis et ubi sum ego non potestis venire</span></p>
<p id="john-7-37"><span class="verse-num">7:37</span> <span class="verse-body">in novissimo autem die magno festivitatis stabat Iesus et clamabat dicens si quis sitit veniat ad me et bibat</span></p>
<p id="john-7-38"><span class="verse-num">7:38</span> <span class="verse-body">qui credit in me sicut dixit scriptura flumina de ventre eius fluent aquae vivae</span></p>
<p id="john-7-39"><span class="verse-num">7:39</span> <span class="verse-body">hoc autem dixit de Spiritu quem accepturi erant credentes in eum non enim erat Spiritus quia Iesus nondum fuerat glorificatus</span></p>
<p id="john-7-40"><span class="verse-num">7:40</span> <span class="verse-body">ex illa ergo turba cum audissent hos sermones eius dicebant hic est vere propheta</span></p>
<p id="john-7-41"><span class="verse-num">7:41</span> <span class="verse-body">alii dicebant hic est Christus quidam autem dicebant numquid a Galilaea Christus venit</span></p>
<p id="john-7-42"><span class="verse-num">7:42</span> <span class="verse-body">nonne scriptura dicit quia ex semine David et Bethleem castello ubi erat David venit Christus</span></p>
<p id="john-7-43"><span class="verse-num">7:43</span> <span class="verse-body">dissensio itaque facta est in turba propter eum</span></p>
<p id="john-7-44"><span class="verse-num">7:44</span> <span class="verse-body">quidam autem ex ipsis volebant adprehendere eum sed nemo misit super illum manus</span></p>
<p id="john-7-45"><span class="verse-num">7:45</span> <span class="verse-body">venerunt ergo ministri ad pontifices et Pharisaeos et dixerunt eis illi quare non adduxistis eum</span></p>
<p id="john-7-46"><span class="verse-num">7:46</span> <span class="verse-body">responderunt ministri numquam sic locutus est homo sicut hic homo</span></p>
<p id="john-7-47"><span class="verse-num">7:47</span> <span class="verse-body">responderunt ergo eis Pharisaei numquid et vos seducti estis</span></p>
<p id="john-7-48"><span class="verse-num">7:48</span> <span class="verse-body">numquid aliquis ex principibus credidit in eum aut ex Pharisaeis</span></p>
<p id="john-7-49"><span class="verse-num">7:49</span> <span class="verse-body">sed turba haec quae non novit legem maledicti sunt</span></p>
<p id="john-7-50"><span class="verse-num">7:50</span> <span class="verse-body">dicit Nicodemus ad eos ille qui venit ad eum nocte qui unus erat ex ipsis</span></p>
<p id="john-7-51"><span class="verse-num">7:51</span> <span class="verse-body">numquid lex nostra iudicat hominem nisi audierit ab ipso prius et cognoverit quid faciat</span></p>
<p id="john-7-52"><span class="verse-num">7:52</span> <span class="verse-body">responderunt et dixerunt ei numquid et tu Galilaeus es scrutare et vide quia propheta a Galilaea non surgit</span></p>
<p id="john-7-53"><span class="verse-num">7:53</span> <span class="verse-body">et reversi sunt unusquisque in domum suam __________________________________________________________________</span></p>
<h2 id="john-ch-8">Chapter 8</h2>
<p class="verses"><a href="#john-8-1">1</a> <a href="#john-8-2">2</a> <a href="#john-8-3">3</a> <a href="#john-8-4">4</a> <a href="#john-8-5">5</a> <a href="#john-8-6">6</a> <a href="#john-8-7">7</a> <a href="#john-8-8">8</a> <a href="#john-8-9">9</a> <a href="#john-8-10">10</a> <a href="#john-8-11">11</a> <a href="#john-8-12">12</a> <a href="#john-8-13">13</a> <a href="#john-8-14">14</a> <a href="#john-8-15">15</a> <a href="#john-8-16">16</a> <a href="#john-8-17">17</a> <a href="#john-8-18">18</a> <a href="#john-8-19">19</a> <a href="#john-8-20">20</a> <a href="#john-8-21">21</a> <a href="#john-8-22">22</a> <a href="#john-8-23">23</a> <a href="#john-8-24">24</a> <a href="#john-8-25">25</a> <a href="#john-8-26">26</a> <a href="#john-8-27">27</a> <a href="#john-8-28">28</a> <a href="#john-8-29">29</a> <a href="#john-8-30">30</a> <a href="#john-8-31">31</a> <a href="#john-8-32">32</a> <a href="#john-8-33">33</a> <a href="#john-8-34">34</a> <a href="#john-8-35">35</a> <a href="#john-8-36">36</a> <a href="#john-8-37">37</a> <a href="#john-8-38">38</a> <a href="#john-8-39">39</a> <a href="#john-8-40">40</a> <a href="#john-8-41">41</a> <a href="#john-8-42">42</a> <a href="#john-8-43">43</a> <a href="#john-8-44">44</a> <a href="#john-8-45">45</a> <a href="#john-8-46">46</a> <a href="#john-8-47">47</a> <a href="#john-8-48">48</a> <a href="#john-8-49">49</a> <a href="#john-8-50">50</a> <a href="#john-8-51">51</a> <a href="#john-8-52">52</a> <a href="#john-8-53">53</a> <a href="#john-8-54">54</a> <a href="#john-8-55">55</a> <a href="#john-8-56">56</a> <a href="#john-8-57">57</a> <a href="#john-8-58">58</a> <a href="#john-8-59">59</a></p>
<p id="john-8-1"><span class="verse-num">8:1</span> <span class="verse-body">Iesus autem perrexit in montem Oliveti</span></p>
<p id="john-8-2"><span class="verse-num">8:2</span> <span class="verse-body">et diluculo iterum venit in templum et omnis populus venit ad eum et sedens docebat eos</span></p>
<p id="john-8-3"><span class="verse-num">8:3</span> <span class="verse-body">adducunt autem scribae et Pharisaei mulierem in adulterio deprehensam et statuerunt eam in medio</span></p>
<p id="john-8-4"><span class="verse-num">8:4</span> <span class="verse-body">et dixerunt ei magister haec mulier modo deprehensa est in adulterio</span></p>
<p id="john-8-5"><span class="verse-num">8:5</span> <span class="verse-body">in lege autem Moses mandavit nobis huiusmodi lapidare tu ergo quid dicis</span></p>
<p id="john-8-6"><span class="verse-num">8:6</span> <span class="verse-body">haec autem dicebant temptantes eum ut possent accusare eum Iesus autem inclinans se deorsum digito scribebat in terra</span></p>
<p id="john-8-7"><span class="verse-num">8:7</span> <span class="verse-body">cum autem perseverarent interrogantes eum erexit se et dixit eis qui sine peccato est vestrum primus in illam lapidem mittat</span></p>
<p id="john-8-8"><span class="verse-num">8:8</span> <span class="verse-body">et iterum se inclinans scribebat in terra</span></p>
<p id="john-8-9"><span class="verse-num">8:9</span> <span class="verse-body">audientes autem unus post unum exiebant incipientes a senioribus et remansit solus et mulier in medio stans</span></p>
<p id="john-8-10"><span class="verse-num">8:10</span> <span class="verse-body">erigens autem se Iesus dixit ei mulier ubi sunt nemo te condemnavit</span></p>
<p id="john-8-11"><span class="verse-num">8:11</span> <span class="verse-body">quae dixit nemo Domine dixit autem Iesus nec ego te condemnabo vade et amplius iam noli peccare</span></p>
<p id="john-8-12"><span class="verse-num">8:12</span> <span class="verse-body">iterum ergo locutus est eis Iesus dicens ego sum lux mundi qui sequitur me non ambulabit in tenebris sed habebit lucem vitae</span></p>
<p id="john-8-13"><span class="verse-num">8:13</span> <span class="verse-body">dixerunt ergo ei Pharisaei tu de te ipso testimonium perhibes testimonium tuum non est verum</span></p>
<p id="john-8-14"><span class="verse-num">8:14</span> <span class="verse-body">respondit Iesus et dixit eis et si ego testimonium perhibeo de me ipso verum est testimonium meum quia scio unde veni et quo vado vos autem nescitis unde venio aut quo vado</span></p>
<p id="john-8-15"><span class="verse-num">8:15</span> <span class="verse-body">vos secundum carnem iudicatis ego non iudico quemquam</span></p>
<p id="john-8-16"><span class="verse-num">8:16</span> <span class="verse-body">et si iudico ego iudicium meum verum est quia solus non sum sed ego et qui me misit Pater</span></p>
<p id="john-8-17"><span class="verse-num">8:17</span> <span class="verse-body">et in lege vestra scriptum est quia duorum hominum testimonium verum est</span></p>
<p id="john-8-18"><span class="verse-num">8:18</span> <span class="verse-body">ego sum qui testimonium perhibeo de me ipso et testimonium perhibet de me qui misit me Pater</span></p>
<p id="john-8-19"><span class="verse-num">8:19</span> <span class="verse-body">dicebant ergo ei ubi est Pater tuus respondit Iesus neque me scitis neque Patrem meum si me sciretis forsitan et Patrem meum sciretis</span></p>
<p id="john-8-20"><span class="verse-num">8:20</span> <span class="verse-body">haec verba locutus est in gazofilacio docens in templo et nemo adprehendit eum quia necdum venerat hora eius</span></p>
<p id="john-8-21"><span class="verse-num">8:21</span> <span class="verse-body">dixit ergo iterum eis Iesus ego vado et quaeretis me et in peccato vestro moriemini quo ego vado vos non potestis venire</span></p>
<p id="john-8-22"><span class="verse-num">8:22</span> <span class="verse-body">dicebant ergo Iudaei numquid interficiet semet ipsum quia dicit quo ego vado vos non potestis venire</span></p>
<p id="john-8-23"><span class="verse-num">8:23</span> <span class="verse-body">et dicebat eis vos de deorsum estis ego de supernis sum vos de mundo hoc estis ego non sum de hoc mundo</span></p>
<p id="john-8-24"><span class="verse-num">8:24</span> <span class="verse-body">dixi ergo vobis quia moriemini in peccatis vestris si enim non credideritis quia ego sum moriemini in peccato vestro</span></p>
<p id="john-8-25"><span class="verse-num">8:25</span> <span class="verse-body">dicebant ergo ei tu quis es dixit eis Iesus principium quia et loquor vobis</span></p>
<p id="john-8-26"><span class="verse-num">8:26</span> <span class="verse-body">multa habeo de vobis loqui et iudicare sed qui misit me verax est et ego quae audivi ab eo haec loquor in mundo</span></p>
<p id="john-8-27"><span class="verse-num">8:27</span> <span class="verse-body">et non cognoverunt quia Patrem eis dicebat</span></p>
<p id="john-8-28"><span class="verse-num">8:28</span> <span class="verse-body">dixit ergo eis Iesus cum exaltaveritis Filium hominis tunc cognoscetis quia ego sum et a me ipso facio nihil sed sicut docuit me Pater haec loquor</span></p>
<p id="john-8-29"><span class="verse-num">8:29</span> <span class="verse-body">et qui me misit mecum est non reliquit me solum quia ego quae placita sunt ei facio semper</span></p>
<p id="john-8-30"><span class="verse-num">8:30</span> <span class="verse-body">haec illo loquente multi crediderunt in eum</span></p>
<p id="john-8-31"><span class="verse-num">8:31</span> <span class="verse-body">dicebat ergo Iesus ad eos qui crediderunt ei Iudaeos si vos manseritis in sermone meo vere discipuli mei eritis</span></p>
<p id="john-8-32"><span class="verse-num">8:32</span> <span class="verse-body">et cognoscetis veritatem et veritas liberabit vos</span></p>
<p id="john-8-33"><span class="verse-num">8:33</span> <span class="verse-body">responderunt ei semen Abrahae sumus et nemini servivimus umquam quomodo tu dicis liberi eritis</span></p>
<p id="john-8-34"><span class="verse-num">8:34</span> <span class="verse-body">respondit eis Iesus amen amen dico vobis quia omnis qui facit peccatum servus est peccati</span></p>
<p id="john-8-35"><span class="verse-num">8:35</span> <span class="verse-body">servus autem non manet in domo in aeternum filius manet in aeternum</span></p>
<p id="john-8-36"><span class="verse-num">8:36</span> <span class="verse-body">si ergo Filius vos liberaverit vere liberi eritis</span></p>
<p id="john-8-37"><span class="verse-num">8:37</span> <span class="verse-body">scio quia filii Abrahae estis sed quaeritis me interficere quia sermo meus non capit in vobis</span></p>
<p id="john-8-38"><span class="verse-num">8:38</span> <span class="verse-body">ego quod vidi apud Patrem loquor et vos quae vidistis apud patrem vestrum facitis</span></p>
<p id="john-8-39"><span class="verse-num">8:39</span> <span class="verse-body">responderunt et dixerunt ei pater noster Abraham est dicit eis Iesus si filii Abrahae estis opera Abrahae facite</span></p>
<p id="john-8-40"><span class="verse-num">8:40</span> <span class="verse-body">nunc autem quaeritis me interficere hominem qui veritatem vobis locutus sum quam audivi a Deo hoc Abraham non fecit</span></p>
<p id="john-8-41"><span class="verse-num">8:41</span> <span class="verse-body">vos facitis opera patris vestri dixerunt itaque ei nos ex fornicatione non sumus nati unum patrem habemus Deum</span></p>
<p id="john-8-42"><span class="verse-num">8:42</span> <span class="verse-body">dixit ergo eis Iesus si Deus pater vester esset diligeretis utique me ego enim ex Deo processi et veni neque enim a me ipso veni sed ille me misit</span></p>
<p id="john-8-43"><span class="verse-num">8:43</span> <span class="verse-body">quare loquellam meam non cognoscitis quia non potestis audire sermonem meum</span></p>
<p id="john-8-44"><span class="verse-num">8:44</span> <span class="verse-body">vos ex patre diabolo estis et desideria patris vestri vultis facere ille homicida erat ab initio et in veritate non stetit quia non est veritas in eo cum loquitur mendacium ex propriis loquitur quia mendax est et pater eius</span></p>
<p id="john-8-45"><span class="verse-num">8:45</span> <span class="verse-body">ego autem quia veritatem dico non creditis mihi</span></p>
<p id="john-8-46"><span class="verse-num">8:46</span> <span class="verse-body">quis ex vobis arguit me de peccato si veritatem dico quare vos non creditis mihi</span></p>
<p id="john-8-47"><span class="verse-num">8:47</span> <span class="verse-body">qui est ex Deo verba Dei audit propterea vos non auditis quia ex Deo non estis</span></p>
<p id="john-8-48"><span class="verse-num">8:48</span> <span class="verse-body">responderunt igitur Iudaei et dixerunt ei nonne bene dicimus nos quia Samaritanus es tu et daemonium habes</span></p>
<p id="john-8-49"><span class="verse-num">8:49</span> <span class="verse-body">respondit Iesus ego daemonium non habeo sed honorifico Patrem meum et vos inhonoratis me</span></p>
<p id="john-8-50"><span class="verse-num">8:50</span> <span class="verse-body">ego autem non quaero gloriam meam est qui quaerit et iudicat</span></p>
<p id="john-8-51"><span class="verse-num">8:51</span> <span class="verse-body">amen amen dico vobis si quis sermonem meum servaverit mortem non videbit in aeternum</span></p>
<p id="john-8-52"><span class="verse-num">8:52</span> <span class="verse-body">dixerunt ergo Iudaei nunc cognovimus quia daemonium habes Abraham mortuus est et prophetae et tu dicis si quis sermonem meum servaverit non gustabit mortem in aeternum</span></p>
<p id="john-8-53"><span class="verse-num">8:53</span> <span class="verse-body">numquid tu maior es patre nostro Abraham qui mortuus est et prophetae mortui sunt quem te ipsum facis</span></p>
<p id="john-8-54"><span class="verse-num">8:54</span> <span class="verse-body">respondit Iesus si ego glorifico me ipsum gloria mea nihil est est Pater meus qui glorificat me quem vos dicitis quia Deus noster est</span></p>
<p id="john-8-55"><span class="verse-num">8:55</span> <span class="verse-body">et non cognovistis eum ego autem novi eum et si dixero quia non scio eum ero similis vobis mendax sed scio eum et sermonem eius servo</span></p>
<p id="john-8-56"><span class="verse-num">8:56</span> <span class="verse-body">Abraham pater vester exultavit ut videret diem meum et vidit et gavisus est</span></p>
<p id="john-8-57"><span class="verse-num">8:57</span> <span class="verse-body">dixerunt ergo Iudaei ad eum quinquaginta annos nondum habes et Abraham vidisti</span></p>
<p id="john-8-58"><span class="verse-num">8:58</span> <span class="verse-body">dixit eis Iesus amen amen dico vobis antequam Abraham fieret ego sum</span></p>
<p id="john-8-59"><span class="verse-num">8:59</span> <span class="verse-body">tulerunt ergo lapides ut iacerent in eum Iesus autem abscondit se et exivit de templo __________________________________________________________________</span></p>
<h2 id="john-ch-9">Chapter 9</h2>
<p class="verses"><a href="#john-9-1">1</a> <a href="#john-9-2">2</a> <a href="#john-9-3">3</a> <a href="#john-9-4">4</a> <a href="#john-9-5">5</a> <a href="#john-9-6">6</a> <a href="#john-9-7">7</a> <a href="#john-9-8">8</a> <a href="#john-9-9">9</a> <a href="#john-9-10">10</a> <a href="#john-9-11">11</a> <a href="#john-9-12">12</a> <a href="#john-9-13">13</a> <a href="#john-9-14">14</a> <a href="#john-9-15">15</a> <a href="#john-9-16">16</a> <a href="#john-9-17">17</a> <a href="#john-9-18">18</a> <a href="#john-9-19">19</a> <a href="#john-9-20">20</a> <a href="#john-9-21">21</a> <a href="#john-9-22">22</a> <a href="#john-9-23">23</a> <a href="#john-9-24">24</a> <a href="#john-9-25">25</a> <a href="#john-9-26">26</a> <a href="#john-9-27">27</a> <a href="#john-9-28">28</a> <a href="#john-9-29">29</a> <a href="#john-9-30">30</a> <a href="#john-9-31">31</a> <a href="#john-9-32">32</a> <a href="#john-9-33">33</a> <a href="#john-9-34">34</a> <a href="#john-9-35">35</a> <a href="#john-9-36">36</a> <a href="#john-9-37">37</a> <a href="#john-9-38">38</a> <a href="#john-9-39">39</a> <a href="#john-9-40">40</a> <a href="#john-9-41">41</a></p>
<p id="john-9-1"><span class="verse-num">9:1</span> <span class="verse-body">et praeteriens vidit hominem caecum a nativitate</span></p>
<p id="john-9-2"><span class="verse-num">9:2</span> <span class="verse-body">et interrogaverunt eum discipuli sui rabbi quis peccavit hic aut parentes eius ut caecus nasceretur</span></p>
<p id="john-9-3"><span class="verse-num">9:3</span> <span class="verse-body">respondit Iesus neque hic peccavit neque parentes eius sed ut manifestetur opera Dei in illo</span></p>
<p id="john-9-4"><span class="verse-num">9:4</span> <span class="verse-body">me oportet operari opera eius qui misit me donec dies est venit nox quando nemo potest operari</span></p>
<p id="john-9-5"><span class="verse-num">9:5</span> <span class="verse-body">quamdiu in mundo sum lux sum mundi</span></p>
<p id="john-9-6"><span class="verse-num">9:6</span> <span class="verse-body">haec cum dixisset expuit in terram et fecit lutum ex sputo et linuit lutum super oculos eius</span></p>
<p id="john-9-7"><span class="verse-num">9:7</span> <span class="verse-body">et dixit ei vade lava in natatoria Siloae quod interpretatur Missus abiit ergo et lavit et venit videns</span></p>
<p id="john-9-8"><span class="verse-num">9:8</span> <span class="verse-body">itaque vicini et qui videbant eum prius quia mendicus erat dicebant nonne hic est qui sedebat et mendicabat alii dicebant quia hic est</span></p>
<p id="john-9-9"><span class="verse-num">9:9</span> <span class="verse-body">alii autem nequaquam sed similis est eius ille dicebat quia ego sum</span></p>
<p id="john-9-10"><span class="verse-num">9:10</span> <span class="verse-body">dicebant ergo ei quomodo aperti sunt oculi tibi</span></p>
<p id="john-9-11"><span class="verse-num">9:11</span> <span class="verse-body">respondit ille homo qui dicitur Iesus lutum fecit et unxit oculos meos et dixit mihi vade ad natatoriam Siloae et lava et abii et lavi et vidi</span></p>
<p id="john-9-12"><span class="verse-num">9:12</span> <span class="verse-body">dixerunt ei ubi est ille ait nescio</span></p>
<p id="john-9-13"><span class="verse-num">9:13</span> <span class="verse-body">adducunt eum ad Pharisaeos qui caecus fuerat</span></p>
<p id="john-9-14"><span class="verse-num">9:14</span> <span class="verse-body">erat autem sabbatum quando lutum fecit Iesus et aperuit oculos eius</span></p>
<p id="john-9-15"><span class="verse-num">9:15</span> <span class="verse-body">iterum ergo interrogabant eum Pharisaei quomodo vidisset ille autem dixit eis lutum posuit mihi super oculos et lavi et video</span></p>
<p id="john-9-16"><span class="verse-num">9:16</span> <span class="verse-body">dicebant ergo ex Pharisaeis quidam non est hic homo a Deo quia sabbatum non custodit alii dicebant quomodo potest homo peccator haec signa facere et scisma erat in eis</span></p>
<p id="john-9-17"><span class="verse-num">9:17</span> <span class="verse-body">dicunt ergo caeco iterum tu quid dicis de eo qui aperuit oculos tuos ille autem dixit quia propheta est</span></p>
<p id="john-9-18"><span class="verse-num">9:18</span> <span class="verse-body">non crediderunt ergo Iudaei de illo quia caecus fuisset et vidisset donec vocaverunt parentes eius qui viderat</span></p>
<p id="john-9-19"><span class="verse-num">9:19</span> <span class="verse-body">et interrogaverunt eos dicentes hic est filius vester quem vos dicitis quia caecus natus est quomodo ergo nunc videt</span></p>
<p id="john-9-20"><span class="verse-num">9:20</span> <span class="verse-body">responderunt eis parentes eius et dixerunt scimus quia hic est filius noster et quia caecus natus est</span></p>
<p id="john-9-21"><span class="verse-num">9:21</span> <span class="verse-body">quomodo autem nunc videat nescimus aut quis eius aperuit oculos nos nescimus ipsum interrogate aetatem habet ipse de se loquatur</span></p>
<p id="john-9-22"><span class="verse-num">9:22</span> <span class="verse-body">haec dixerunt parentes eius quia timebant Iudaeos iam enim conspiraverant Iudaei ut si quis eum confiteretur Christum extra synagogam fieret</span></p>
<p id="john-9-23"><span class="verse-num">9:23</span> <span class="verse-body">propterea parentes eius dixerunt quia aetatem habet ipsum interrogate</span></p>
<p id="john-9-24"><span class="verse-num">9:24</span> <span class="verse-body">vocaverunt ergo rursum hominem qui fuerat caecus et dixerunt ei da gloriam Deo nos scimus quia hic homo peccator est</span></p>
<p id="john-9-25"><span class="verse-num">9:25</span> <span class="verse-body">dixit ergo ille si peccator est nescio unum scio quia caecus cum essem modo video</span></p>
<p id="john-9-26"><span class="verse-num">9:26</span> <span class="verse-body">dixerunt ergo illi quid fecit tibi quomodo aperuit tibi oculos</span></p>
<p id="john-9-27"><span class="verse-num">9:27</span> <span class="verse-body">respondit eis dixi vobis iam et audistis quid iterum vultis audire numquid et vos vultis discipuli eius fieri</span></p>
<p id="john-9-28"><span class="verse-num">9:28</span> <span class="verse-body">maledixerunt ei et dixerunt tu discipulus illius es nos autem Mosi discipuli sumus</span></p>
<p id="john-9-29"><span class="verse-num">9:29</span> <span class="verse-body">nos scimus quia Mosi locutus est Deus hunc autem nescimus unde sit</span></p>
<p id="john-9-30"><span class="verse-num">9:30</span> <span class="verse-body">respondit ille homo et dixit eis in hoc enim mirabile est quia vos nescitis unde sit et aperuit meos oculos</span></p>
<p id="john-9-31"><span class="verse-num">9:31</span> <span class="verse-body">scimus autem quia peccatores Deus non audit sed si quis Dei cultor est et voluntatem eius facit hunc exaudit</span></p>
<p id="john-9-32"><span class="verse-num">9:32</span> <span class="verse-body">a saeculo non est auditum quia aperuit quis oculos caeci nati</span></p>
<p id="john-9-33"><span class="verse-num">9:33</span> <span class="verse-body">nisi esset hic a Deo non poterat facere quicquam</span></p>
<p id="john-9-34"><span class="verse-num">9:34</span> <span class="verse-body">responderunt et dixerunt ei in peccatis natus es totus et tu doces nos et eiecerunt eum foras</span></p>
<p id="john-9-35"><span class="verse-num">9:35</span> <span class="verse-body">audivit Iesus quia eiecerunt eum foras et cum invenisset eum dixit ei tu credis in Filium Dei</span></p>
<p id="john-9-36"><span class="verse-num">9:36</span> <span class="verse-body">respondit ille et dixit quis est Domine ut credam in eum</span></p>
<p id="john-9-37"><span class="verse-num">9:37</span> <span class="verse-body">et dixit ei Iesus et vidisti eum et qui loquitur tecum ipse est</span></p>
<p id="john-9-38"><span class="verse-num">9:38</span> <span class="verse-body">at ille ait credo Domine et procidens adoravit eum</span></p>
<p id="john-9-39"><span class="verse-num">9:39</span> <span class="verse-body">dixit ei Iesus in iudicium ego in hunc mundum veni ut qui non vident videant et qui vident caeci fiant</span></p>
<p id="john-9-40"><span class="verse-num">9:40</span> <span class="verse-body">et audierunt ex Pharisaeis qui cum ipso erant et dixerunt ei numquid et nos caeci sumus</span></p>
<p id="john-9-41"><span class="verse-num">9:41</span> <span class="verse-body">dixit eis Iesus si caeci essetis non haberetis peccatum nunc vero dicitis quia videmus peccatum vestrum manet __________________________________________________________________</span></p>
<h2 id="john-ch-10">Chapter 10</h2>
<p class="verses"><a href="#john-10-1">1</a> <a href="#john-10-2">2</a> <a href="#john-10-3">3</a> <a href="#john-10-4">4</a> <a href="#john-10-5">5</a> <a href="#john-10-6">6</a> <a href="#john-10-7">7</a> <a href="#john-10-8">8</a> <a href="#john-10-9">9</a> <a href="#john-10-10">10</a> <a href="#john-10-11">11</a> <a href="#john-10-12">12</a> <a href="#john-10-13">13</a> <a href="#john-10-14">14</a> <a href="#john-10-15">15</a> <a href="#john-10-16">16</a> <a href="#john-10-17">17</a> <a href="#john-10-18">18</a> <a href="#john-10-19">19</a> <a href="#john-10-20">20</a> <a href="#john-10-21">21</a> <a href="#john-10-22">22</a> <a href="#john-10-23">23</a> <a href="#john-10-24">24</a> <a href="#john-10-25">25</a> <a href="#john-10-26">26</a> <a href="#john-10-27">27</a> <a href="#john-10-28">28</a> <a href="#john-10-29">29</a> <a href="#john-10-30">30</a> <a href="#john-10-31">31</a> <a href="#john-10-32">32</a> <a href="#john-10-33">33</a> <a href="#john-10-34">34</a> <a href="#john-10-35">35</a> <a href="#john-10-36">36</a> <a href="#john-10-37">37</a> <a href="#john-10-38">38</a> <a href="#john-10-39">39</a> <a href="#john-10-40">40</a> <a href="#john-10-41">41</a> <a href="#john-10-42">42</a></p>
<p id="john-10-1"><span class="verse-num">10:1</span> <span class="verse-body">amen amen dico vobis qui non intrat per ostium in ovile ovium sed ascendit aliunde ille fur est et latro</span></p>
<p id="john-10-2"><span class="verse-num">10:2</span> <span class="verse-body">qui autem intrat per ostium pastor est ovium</span></p>
<p id="john-10-3"><span class="verse-num">10:3</span> <span class="verse-body">huic ostiarius aperit et oves vocem eius audiunt et proprias oves vocat nominatim et educit eas</span></p>
<p id="john-10-4"><span class="verse-num">10:4</span> <span class="verse-body">et cum proprias oves emiserit ante eas vadit et oves illum sequuntur quia sciunt vocem eius</span></p>
<p id="john-10-5"><span class="verse-num">10:5</span> <span class="verse-body">alienum autem non sequuntur sed fugient ab eo quia non noverunt vocem alienorum</span></p>
<p id="john-10-6"><span class="verse-num">10:6</span> <span class="verse-body">hoc proverbium dixit eis Iesus illi autem non cognoverunt quid loqueretur eis</span></p>
<p id="john-10-7"><span class="verse-num">10:7</span> <span class="verse-body">dixit ergo eis iterum Iesus amen amen dico vobis quia ego sum ostium ovium</span></p>
<p id="john-10-8"><span class="verse-num">10:8</span> <span class="verse-body">omnes quotquot venerunt fures sunt et latrones sed non audierunt eos oves</span></p>
<p id="john-10-9"><span class="verse-num">10:9</span> <span class="verse-body">ego sum ostium per me si quis introierit salvabitur et ingredietur et egredietur et pascua inveniet</span></p>
<p id="john-10-10"><span class="verse-num">10:10</span> <span class="verse-body">fur non venit nisi ut furetur et mactet et perdat ego veni ut vitam habeant et abundantius habeant</span></p>
<p id="john-10-11"><span class="verse-num">10:11</span> <span class="verse-body">ego sum pastor bonus bonus pastor animam suam dat pro ovibus</span></p>
<p id="john-10-12"><span class="verse-num">10:12</span> <span class="verse-body">mercennarius et qui non est pastor cuius non sunt oves propriae videt lupum venientem et dimittit oves et fugit et lupus rapit et dispergit oves</span></p>
<p id="john-10-13"><span class="verse-num">10:13</span> <span class="verse-body">mercennarius autem fugit quia mercennarius est et non pertinet ad eum de ovibus</span></p>
<p id="john-10-14"><span class="verse-num">10:14</span> <span class="verse-body">ego sum pastor bonus et cognosco meas et cognoscunt me meae</span></p>
<p id="john-10-15"><span class="verse-num">10:15</span> <span class="verse-body">sicut novit me Pater et ego agnosco Patrem et animam meam pono pro ovibus</span></p>
<p id="john-10-16"><span class="verse-num">10:16</span> <span class="verse-body">et alias oves habeo quae non sunt ex hoc ovili et illas oportet me adducere et vocem meam audient et fiet unum ovile unus pastor</span></p>
<p id="john-10-17"><span class="verse-num">10:17</span> <span class="verse-body">propterea me Pater diligit quia ego pono animam meam ut iterum sumam eam</span></p>
<p id="john-10-18"><span class="verse-num">10:18</span> <span class="verse-body">nemo tollit eam a me sed ego pono eam a me ipso potestatem habeo ponendi eam et potestatem habeo iterum sumendi eam hoc mandatum accepi a Patre meo</span></p>
<p id="john-10-19"><span class="verse-num">10:19</span> <span class="verse-body">dissensio iterum facta est inter Iudaeos propter sermones hos</span></p>
<p id="john-10-20"><span class="verse-num">10:20</span> <span class="verse-body">dicebant autem multi ex ipsis daemonium habet et insanit quid eum auditis</span></p>
<p id="john-10-21"><span class="verse-num">10:21</span> <span class="verse-body">alii dicebant haec verba non sunt daemonium habentis numquid daemonium potest caecorum oculos aperire</span></p>
<p id="john-10-22"><span class="verse-num">10:22</span> <span class="verse-body">facta sunt autem encenia in Hierosolymis et hiemps erat</span></p>
<p id="john-10-23"><span class="verse-num">10:23</span> <span class="verse-body">et ambulabat Iesus in templo in porticu Salomonis</span></p>
<p id="john-10-24"><span class="verse-num">10:24</span> <span class="verse-body">circumdederunt ergo eum Iudaei et dicebant ei quousque animam nostram tollis si tu es Christus dic nobis palam</span></p>
<p id="john-10-25"><span class="verse-num">10:25</span> <span class="verse-body">respondit eis Iesus loquor vobis et non creditis opera quae ego facio in nomine Patris mei haec testimonium perhibent de me</span></p>
<p id="john-10-26"><span class="verse-num">10:26</span> <span class="verse-body">sed vos non creditis quia non estis ex ovibus meis</span></p>
<p id="john-10-27"><span class="verse-num">10:27</span> <span class="verse-body">oves meae vocem meam audiunt et ego cognosco eas et sequuntur me</span></p>
<p id="john-10-28"><span class="verse-num">10:28</span> <span class="verse-body">et ego vitam aeternam do eis et non peribunt in aeternum et non rapiet eas quisquam de manu mea</span></p>
<p id="john-10-29"><span class="verse-num">10:29</span> <span class="verse-body">Pater meus quod dedit mihi maius omnibus est et nemo potest rapere de manu Patris mei</span></p>
<p id="john-10-30"><span class="verse-num">10:30</span> <span class="verse-body">ego et Pater unum sumus</span></p>
<p id="john-10-31"><span class="verse-num">10:31</span> <span class="verse-body">sustulerunt lapides Iudaei ut lapidarent eum</span></p>
<p id="john-10-32"><span class="verse-num">10:32</span> <span class="verse-body">respondit eis Iesus multa opera bona ostendi vobis ex Patre meo propter quod eorum opus me lapidatis</span></p>
<p id="john-10-33"><span class="verse-num">10:33</span> <span class="verse-body">responderunt ei Iudaei de bono opere non lapidamus te sed de blasphemia et quia tu homo cum sis facis te ipsum Deum</span></p>
<p id="john-10-34"><span class="verse-num">10:34</span> <span class="verse-body">respondit eis Iesus nonne scriptum est in lege vestra quia ego dixi dii estis</span></p>
<p id="john-10-35"><span class="verse-num">10:35</span> <span class="verse-body">si illos dixit deos ad quos sermo Dei factus est et non potest solvi scriptura</span></p>
<p id="john-10-36"><span class="verse-num">10:36</span> <span class="verse-body">quem Pater sanctificavit et misit in mundum vos dicitis quia blasphemas quia dixi Filius Dei sum</span></p>
<p id="john-10-37"><span class="verse-num">10:37</span> <span class="verse-body">si non facio opera Patris mei nolite credere mihi</span></p>
<p id="john-10-38"><span class="verse-num">10:38</span> <span class="verse-body">si autem facio et si mihi non vultis credere operibus credite ut cognoscatis et credatis quia in me est Pater et ego in Patre</span></p>
<p id="john-10-39"><span class="verse-num">10:39</span> <span class="verse-body">quaerebant ergo eum prendere et exivit de manibus eorum</span></p>
<p id="john-10-40"><span class="verse-num">10:40</span> <span class="verse-body">et abiit iterum trans Iordanen in eum locum ubi erat Iohannes baptizans primum et mansit illic</span></p>
<p id="john-10-41"><span class="verse-num">10:41</span> <span class="verse-body">et multi venerunt ad eum et dicebant quia Iohannes quidem signum fecit nullum</span></p>
<p id="john-10-42"><span class="verse-num">10:42</span> <span class="verse-body">omnia autem quaecumque dixit Iohannes de hoc vera erant et multi crediderunt in eum __________________________________________________________________</span></p>
<h2 id="john-ch-11">Chapter 11</h2>
<p class="verses"><a href="#john-11-1">1</a> <a href="#john-11-2">2</a> <a href="#john-11-3">3</a> <a href="#john-11-4">4</a> <a href="#john-11-5">5</a> <a href="#john-11-6">6</a> <a href="#john-11-7">7</a> <a href="#john-11-8">8</a> <a href="#john-11-9">9</a> <a href="#john-11-10">10</a> <a href="#john-11-11">11</a> <a href="#john-11-12">12</a> <a href="#john-11-13">13</a> <a href="#john-11-14">14</a> <a href="#john-11-15">15</a> <a href="#john-11-16">16</a> <a href="#john-11-17">17</a> <a href="#john-11-18">18</a> <a href="#john-11-19">19</a> <a href="#john-11-20">20</a> <a href="#john-11-21">21</a> <a href="#john-11-22">22</a> <a href="#john-11-23">23</a> <a href="#john-11-24">24</a> <a href="#john-11-25">25</a> <a href="#john-11-26">26</a> <a href="#john-11-27">27</a> <a href="#john-11-28">28</a> <a href="#john-11-29">29</a> <a href="#john-11-30">30</a> <a href="#john-11-31">31</a> <a href="#john-11-32">32</a> <a href="#john-11-33">33</a> <a href="#john-11-34">34</a> <a href="#john-11-35">35</a> <a href="#john-11-36">36</a> <a href="#john-11-37">37</a> <a href="#john-11-38">38</a> <a href="#john-11-39">39</a> <a href="#john-11-40">40</a> <a href="#john-11-41">41</a> <a href="#john-11-42">42</a> <a href="#john-11-43">43</a> <a href="#john-11-44">44</a> <a href="#john-11-45">45</a> <a href="#john-11-46">46</a> <a href="#john-11-47">47</a> <a href="#john-11-48">48</a> <a href="#john-11-49">49</a> <a href="#john-11-50">50</a> <a href="#john-11-51">51</a> <a href="#john-11-52">52</a> <a href="#john-11-53">53</a> <a href="#john-11-54">54</a> <a href="#john-11-55">55</a> <a href="#john-11-56">56</a> <a href="#john-11-57">57</a></p>
<p id="john-11-1"><span class="verse-num">11:1</span> <span class="verse-body">erat autem quidam languens Lazarus a Bethania de castello Mariae et Marthae sororis eius</span></p>
<p id="john-11-2"><span class="verse-num">11:2</span> <span class="verse-body">Maria autem erat quae unxit Dominum unguento et extersit pedes eius capillis suis cuius frater Lazarus infirmabatur</span></p>
<p id="john-11-3"><span class="verse-num">11:3</span> <span class="verse-body">miserunt ergo sorores ad eum dicentes Domine ecce quem amas infirmatur</span></p>
<p id="john-11-4"><span class="verse-num">11:4</span> <span class="verse-body">audiens autem Iesus dixit eis infirmitas haec non est ad mortem sed pro gloria Dei ut glorificetur Filius Dei per eam</span></p>
<p id="john-11-5"><span class="verse-num">11:5</span> <span class="verse-body">diligebat autem Iesus Martham et sororem eius Mariam et Lazarum</span></p>
<p id="john-11-6"><span class="verse-num">11:6</span> <span class="verse-body">ut ergo audivit quia infirmabatur tunc quidem mansit in eodem loco duobus diebus</span></p>
<p id="john-11-7"><span class="verse-num">11:7</span> <span class="verse-body">deinde post haec dicit discipulis suis eamus in Iudaeam iterum</span></p>
<p id="john-11-8"><span class="verse-num">11:8</span> <span class="verse-body">dicunt ei discipuli rabbi nunc quaerebant te Iudaei lapidare et iterum vadis illuc</span></p>
<p id="john-11-9"><span class="verse-num">11:9</span> <span class="verse-body">respondit Iesus nonne duodecim horae sunt diei si quis ambulaverit in die non offendit quia lucem huius mundi videt</span></p>
<p id="john-11-10"><span class="verse-num">11:10</span> <span class="verse-body">si autem ambulaverit nocte offendit quia lux non est in eo</span></p>
<p id="john-11-11"><span class="verse-num">11:11</span> <span class="verse-body">haec ait et post hoc dicit eis Lazarus amicus noster dormit sed vado ut a somno exsuscitem eum</span></p>
<p id="john-11-12"><span class="verse-num">11:12</span> <span class="verse-body">dixerunt ergo discipuli eius Domine si dormit salvus erit</span></p>
<p id="john-11-13"><span class="verse-num">11:13</span> <span class="verse-body">dixerat autem Iesus de morte eius illi autem putaverunt quia de dormitione somni diceret</span></p>
<p id="john-11-14"><span class="verse-num">11:14</span> <span class="verse-body">tunc ergo dixit eis Iesus manifeste Lazarus mortuus est</span></p>
<p id="john-11-15"><span class="verse-num">11:15</span> <span class="verse-body">et gaudeo propter vos ut credatis quoniam non eram ibi sed eamus ad eum</span></p>
<p id="john-11-16"><span class="verse-num">11:16</span> <span class="verse-body">dixit ergo Thomas qui dicitur Didymus ad condiscipulos eamus et nos ut moriamur cum eo</span></p>
<p id="john-11-17"><span class="verse-num">11:17</span> <span class="verse-body">venit itaque Iesus et invenit eum quattuor dies iam in monumento habentem</span></p>
<p id="john-11-18"><span class="verse-num">11:18</span> <span class="verse-body">erat autem Bethania iuxta Hierosolyma quasi stadiis quindecim</span></p>
<p id="john-11-19"><span class="verse-num">11:19</span> <span class="verse-body">multi autem ex Iudaeis venerant ad Martham et Mariam ut consolarentur eas de fratre suo</span></p>
<p id="john-11-20"><span class="verse-num">11:20</span> <span class="verse-body">Martha ergo ut audivit quia Iesus venit occurrit illi Maria autem domi sedebat</span></p>
<p id="john-11-21"><span class="verse-num">11:21</span> <span class="verse-body">dixit ergo Martha ad Iesum Domine si fuisses hic frater meus non fuisset mortuus</span></p>
<p id="john-11-22"><span class="verse-num">11:22</span> <span class="verse-body">sed et nunc scio quia quaecumque poposceris a Deo dabit tibi Deus</span></p>
<p id="john-11-23"><span class="verse-num">11:23</span> <span class="verse-body">dicit illi Iesus resurget frater tuus</span></p>
<p id="john-11-24"><span class="verse-num">11:24</span> <span class="verse-body">dicit ei Martha scio quia resurget in resurrectione in novissima die</span></p>
<p id="john-11-25"><span class="verse-num">11:25</span> <span class="verse-body">dixit ei Iesus ego sum resurrectio et vita qui credit in me et si mortuus fuerit vivet</span></p>
<p id="john-11-26"><span class="verse-num">11:26</span> <span class="verse-body">et omnis qui vivit et credit in me non morietur in aeternum credis hoc</span></p>
<p id="john-11-27"><span class="verse-num">11:27</span> <span class="verse-body">ait illi utique Domine ego credidi quia tu es Christus Filius Dei qui in mundum venisti</span></p>
<p id="john-11-28"><span class="verse-num">11:28</span> <span class="verse-body">et cum haec dixisset abiit et vocavit Mariam sororem suam silentio dicens magister adest et vocat te</span></p>
<p id="john-11-29"><span class="verse-num">11:29</span> <span class="verse-body">illa ut audivit surgit cito et venit ad eum</span></p>
<p id="john-11-30"><span class="verse-num">11:30</span> <span class="verse-body">nondum enim venerat Iesus in castellum sed erat adhuc in illo loco ubi occurrerat ei Martha</span></p>
<p id="john-11-31"><span class="verse-num">11:31</span> <span class="verse-body">Iudaei igitur qui erant cum ea in domo et consolabantur eam cum vidissent Mariam quia cito surrexit et exiit secuti sunt eam dicentes quia vadit ad monumentum ut ploret ibi</span></p>
<p id="john-11-32"><span class="verse-num">11:32</span> <span class="verse-body">Maria ergo cum venisset ubi erat Iesus videns eum cecidit ad pedes eius et dixit ei Domine si fuisses hic non esset mortuus frater meus</span></p>
<p id="john-11-33"><span class="verse-num">11:33</span> <span class="verse-body">Iesus ergo ut vidit eam plorantem et Iudaeos qui venerant cum ea plorantes fremuit spiritu et turbavit se ipsum</span></p>
<p id="john-11-34"><span class="verse-num">11:34</span> <span class="verse-body">et dixit ubi posuistis eum dicunt ei Domine veni et vide</span></p>
<p id="john-11-35"><span class="verse-num">11:35</span> <span class="verse-body">et lacrimatus est Iesus</span></p>
<p id="john-11-36"><span class="verse-num">11:36</span> <span class="verse-body">dixerunt ergo Iudaei ecce quomodo amabat eum</span></p>
<p id="john-11-37"><span class="verse-num">11:37</span> <span class="verse-body">quidam autem dixerunt ex ipsis non poterat hic qui aperuit oculos caeci facere ut et hic non moreretur</span></p>
<p id="john-11-38"><span class="verse-num">11:38</span> <span class="verse-body">Iesus ergo rursum fremens in semet ipso venit ad monumentum erat autem spelunca et lapis superpositus erat ei</span></p>
<p id="john-11-39"><span class="verse-num">11:39</span> <span class="verse-body">ait Iesus tollite lapidem dicit ei Martha soror eius qui mortuus fuerat Domine iam fetet quadriduanus enim est</span></p>
<p id="john-11-40"><span class="verse-num">11:40</span> <span class="verse-body">dicit ei Iesus nonne dixi tibi quoniam si credideris videbis gloriam Dei</span></p>
<p id="john-11-41"><span class="verse-num">11:41</span> <span class="verse-body">tulerunt ergo lapidem Iesus autem elevatis sursum oculis dixit Pater gratias ago tibi quoniam audisti me</span></p>
<p id="john-11-42"><span class="verse-num">11:42</span> <span class="verse-body">ego autem sciebam quia semper me audis sed propter populum qui circumstat dixi ut credant quia tu me misisti</span></p>
<p id="john-11-43"><span class="verse-num">11:43</span> <span class="verse-body">haec cum dixisset voce magna clamavit Lazare veni foras</span></p>
<p id="john-11-44"><span class="verse-num">11:44</span> <span class="verse-body">et statim prodiit qui fuerat mortuus ligatus pedes et manus institis et facies illius sudario erat ligata dicit Iesus eis solvite eum et sinite abire</span></p>
<p id="john-11-45"><span class="verse-num">11:45</span> <span class="verse-body">multi ergo ex Iudaeis qui venerant ad Mariam et viderant quae fecit crediderunt in eum</span></p>
<p id="john-11-46"><span class="verse-num">11:46</span> <span class="verse-body">quidam autem ex ipsis abierunt ad Pharisaeos et dixerunt eis quae fecit Iesus</span></p>
<p id="john-11-47"><span class="verse-num">11:47</span> <span class="verse-body">collegerunt ergo pontifices et Pharisaei concilium et dicebant quid facimus quia hic homo multa signa facit</span></p>
<p id="john-11-48"><span class="verse-num">11:48</span> <span class="verse-body">si dimittimus eum sic omnes credent in eum et venient Romani et tollent nostrum et locum et gentem</span></p>
<p id="john-11-49"><span class="verse-num">11:49</span> <span class="verse-body">unus autem ex ipsis Caiaphas cum esset pontifex anni illius dixit eis vos nescitis quicquam</span></p>
<p id="john-11-50"><span class="verse-num">11:50</span> <span class="verse-body">nec cogitatis quia expedit nobis ut unus moriatur homo pro populo et non tota gens pereat</span></p>
<p id="john-11-51"><span class="verse-num">11:51</span> <span class="verse-body">hoc autem a semet ipso non dixit sed cum esset pontifex anni illius prophetavit quia Iesus moriturus erat pro gente</span></p>
<p id="john-11-52"><span class="verse-num">11:52</span> <span class="verse-body">et non tantum pro gente sed et ut filios Dei qui erant dispersi congregaret in unum</span></p>
<p id="john-11-53"><span class="verse-num">11:53</span> <span class="verse-body">ab illo ergo die cogitaverunt ut interficerent eum</span></p>
<p id="john-11-54"><span class="verse-num">11:54</span> <span class="verse-body">Iesus ergo iam non in palam ambulabat apud Iudaeos sed abiit in regionem iuxta desertum in civitatem quae dicitur Efrem et ibi morabatur cum discipulis</span></p>
<p id="john-11-55"><span class="verse-num">11:55</span> <span class="verse-body">proximum autem erat pascha Iudaeorum et ascenderunt multi Hierosolyma de regione ante pascha ut sanctificarent se ipsos</span></p>
<p id="john-11-56"><span class="verse-num">11:56</span> <span class="verse-body">quaerebant ergo Iesum et conloquebantur ad invicem in templo stantes quid putatis quia non veniat ad diem festum</span></p>
<p id="john-11-57"><span class="verse-num">11:57</span> <span class="verse-body">dederant autem pontifices et Pharisaei mandatum ut si quis cognoverit ubi sit indicet ut adprehendant eum __________________________________________________________________</span></p>
<h2 id="john-ch-12">Chapter 12</h2>
<p class="verses"><a href="#john-12-1">1</a> <a href="#john-12-2">2</a> <a href="#john-12-3">3</a> <a href="#john-12-4">4</a> <a href="#john-12-5">5</a> <a href="#john-12-6">6</a> <a href="#john-12-7">7</a> <a href="#john-12-8">8</a> <a href="#john-12-9">9</a> <a href="#john-12-10">10</a> <a href="#john-12-11">11</a> <a href="#john-12-12">12</a> <a href="#john-12-13">13</a> <a href="#john-12-14">14</a> <a href="#john-12-15">15</a> <a href="#john-12-16">16</a> <a href="#john-12-17">17</a> <a href="#john-12-18">18</a> <a href="#john-12-19">19</a> <a href="#john-12-20">20</a> <a href="#john-12-21">21</a> <a href="#john-12-22">22</a> <a href="#john-12-23">23</a> <a href="#john-12-24">24</a> <a href="#john-12-25">25</a> <a href="#john-12-26">26</a> <a href="#john-12-27">27</a> <a href="#john-12-28">28</a> <a href="#john-12-29">29</a> <a href="#john-12-30">30</a> <a href="#john-12-31">31</a> <a href="#john-12-32">32</a> <a href="#john-12-33">33</a> <a href="#john-12-34">34</a> <a href="#john-12-35">35</a> <a href="#john-12-36">36</a> <a href="#john-12-37">37</a> <a href="#john-12-38">38</a> <a href="#john-12-39">39</a> <a href="#john-12-40">40</a> <a href="#john-12-41">41</a> <a href="#john-12-42">42</a> <a href="#john-12-43">43</a> <a href="#john-12-44">44</a> <a href="#john-12-45">45</a> <a href="#john-12-46">46</a> <a href="#john-12-47">47</a> <a href="#john-12-48">48</a> <a href="#john-12-49">49</a> <a href="#john-12-50">50</a></p>
<p id="john-12-1"><span class="verse-num">12:1</span> <span class="verse-body">Iesus ergo ante sex dies paschae venit Bethaniam ubi fuerat Lazarus mortuus quem suscitavit Iesus</span></p>
<p id="john-12-2"><span class="verse-num">12:2</span> <span class="verse-body">fecerunt autem ei cenam ibi et Martha ministrabat Lazarus vero unus erat ex discumbentibus cum eo</span></p>
<p id="john-12-3"><span class="verse-num">12:3</span> <span class="verse-body">Maria ergo accepit libram unguenti nardi pistici pretiosi unxit pedes Iesu et extersit capillis suis pedes eius et domus impleta est ex odore unguenti</span></p>
<p id="john-12-4"><span class="verse-num">12:4</span> <span class="verse-body">dicit ergo unus ex discipulis eius Iudas Scariotis qui erat eum traditurus</span></p>
<p id="john-12-5"><span class="verse-num">12:5</span> <span class="verse-body">quare hoc unguentum non veniit trecentis denariis et datum est egenis</span></p>
<p id="john-12-6"><span class="verse-num">12:6</span> <span class="verse-body">dixit autem hoc non quia de egenis pertinebat ad eum sed quia fur erat et loculos habens ea quae mittebantur portabat</span></p>
<p id="john-12-7"><span class="verse-num">12:7</span> <span class="verse-body">dixit ergo Iesus sine illam ut in die sepulturae meae servet illud</span></p>
<p id="john-12-8"><span class="verse-num">12:8</span> <span class="verse-body">pauperes enim semper habetis vobiscum me autem non semper habetis</span></p>
<p id="john-12-9"><span class="verse-num">12:9</span> <span class="verse-body">cognovit ergo turba multa ex Iudaeis quia illic est et venerunt non propter Iesum tantum sed ut Lazarum viderent quem suscitavit a mortuis</span></p>
<p id="john-12-10"><span class="verse-num">12:10</span> <span class="verse-body">cogitaverunt autem principes sacerdotum ut et Lazarum interficerent</span></p>
<p id="john-12-11"><span class="verse-num">12:11</span> <span class="verse-body">quia multi propter illum abibant ex Iudaeis et credebant in Iesum</span></p>
<p id="john-12-12"><span class="verse-num">12:12</span> <span class="verse-body">in crastinum autem turba multa quae venerat ad diem festum cum audissent quia venit Iesus Hierosolyma</span></p>
<p id="john-12-13"><span class="verse-num">12:13</span> <span class="verse-body">acceperunt ramos palmarum et processerunt obviam ei et clamabant osanna benedictus qui venit in nomine Domini rex Israhel</span></p>
<p id="john-12-14"><span class="verse-num">12:14</span> <span class="verse-body">et invenit Iesus asellum et sedit super eum sicut scriptum est</span></p>
<p id="john-12-15"><span class="verse-num">12:15</span> <span class="verse-body">noli timere filia Sion ecce rex tuus venit sedens super pullum asinae</span></p>
<p id="john-12-16"><span class="verse-num">12:16</span> <span class="verse-body">haec non cognoverunt discipuli eius primum sed quando glorificatus est Iesus tunc recordati sunt quia haec erant scripta de eo et haec fecerunt ei</span></p>
<p id="john-12-17"><span class="verse-num">12:17</span> <span class="verse-body">testimonium ergo perhibebat turba quae erat cum eo quando Lazarum vocavit de monumento et suscitavit eum a mortuis</span></p>
<p id="john-12-18"><span class="verse-num">12:18</span> <span class="verse-body">propterea et obviam venit ei turba quia audierunt eum fecisse hoc signum</span></p>
<p id="john-12-19"><span class="verse-num">12:19</span> <span class="verse-body">Pharisaei ergo dixerunt ad semet ipsos videtis quia nihil proficimus ecce mundus totus post eum abiit</span></p>
<p id="john-12-20"><span class="verse-num">12:20</span> <span class="verse-body">erant autem gentiles quidam ex his qui ascenderant ut adorarent in die festo</span></p>
<p id="john-12-21"><span class="verse-num">12:21</span> <span class="verse-body">hii ergo accesserunt ad Philippum qui erat a Bethsaida Galilaeae et rogabant eum dicentes domine volumus Iesum videre</span></p>
<p id="john-12-22"><span class="verse-num">12:22</span> <span class="verse-body">venit Philippus et dicit Andreae Andreas rursum et Philippus dixerunt Iesu</span></p>
<p id="john-12-23"><span class="verse-num">12:23</span> <span class="verse-body">Iesus autem respondit eis dicens venit hora ut clarificetur Filius hominis</span></p>
<p id="john-12-24"><span class="verse-num">12:24</span> <span class="verse-body">amen amen dico vobis nisi granum frumenti cadens in terram mortuum fuerit</span></p>
<p id="john-12-25"><span class="verse-num">12:25</span> <span class="verse-body">ipsum solum manet si autem mortuum fuerit multum fructum adfert qui amat animam suam perdet eam et qui odit animam suam in hoc mundo in vitam aeternam custodit eam</span></p>
<p id="john-12-26"><span class="verse-num">12:26</span> <span class="verse-body">si quis mihi ministrat me sequatur et ubi sum ego illic et minister meus erit si quis mihi ministraverit honorificabit eum Pater meus</span></p>
<p id="john-12-27"><span class="verse-num">12:27</span> <span class="verse-body">nunc anima mea turbata est et quid dicam Pater salvifica me ex hora hac sed propterea veni in horam hanc</span></p>
<p id="john-12-28"><span class="verse-num">12:28</span> <span class="verse-body">Pater clarifica tuum nomen venit ergo vox de caelo et clarificavi et iterum clarificabo</span></p>
<p id="john-12-29"><span class="verse-num">12:29</span> <span class="verse-body">turba ergo quae stabat et audierat dicebant tonitruum factum esse alii dicebant angelus ei locutus est</span></p>
<p id="john-12-30"><span class="verse-num">12:30</span> <span class="verse-body">respondit Iesus et dixit non propter me vox haec venit sed propter vos</span></p>
<p id="john-12-31"><span class="verse-num">12:31</span> <span class="verse-body">nunc iudicium est mundi nunc princeps huius mundi eicietur foras</span></p>
<p id="john-12-32"><span class="verse-num">12:32</span> <span class="verse-body">et ego si exaltatus fuero a terra omnia traham ad me ipsum</span></p>
<p id="john-12-33"><span class="verse-num">12:33</span> <span class="verse-body">hoc autem dicebat significans qua morte esset moriturus</span></p>
<p id="john-12-34"><span class="verse-num">12:34</span> <span class="verse-body">respondit ei turba nos audivimus ex lege quia Christus manet in aeternum et quomodo tu dicis oportet exaltari Filium hominis quis est iste Filius hominis</span></p>
<p id="john-12-35"><span class="verse-num">12:35</span> <span class="verse-body">dixit ergo eis Iesus adhuc modicum lumen in vobis est ambulate dum lucem habetis ut non tenebrae vos conprehendant et qui ambulat in tenebris nescit quo vadat</span></p>
<p id="john-12-36"><span class="verse-num">12:36</span> <span class="verse-body">dum lucem habetis credite in lucem ut filii lucis sitis haec locutus est Iesus et abiit et abscondit se ab eis</span></p>
<p id="john-12-37"><span class="verse-num">12:37</span> <span class="verse-body">cum autem tanta signa fecisset coram eis non credebant in eum</span></p>
<p id="john-12-38"><span class="verse-num">12:38</span> <span class="verse-body">ut sermo Esaiae prophetae impleretur quem dixit Domine quis credidit auditui nostro et brachium Domini cui revelatum est</span></p>
<p id="john-12-39"><span class="verse-num">12:39</span> <span class="verse-body">propterea non poterant credere quia iterum dixit Esaias</span></p>
<p id="john-12-40"><span class="verse-num">12:40</span> <span class="verse-body">excaecavit oculos eorum et induravit eorum cor ut non videant oculis et intellegant corde et convertantur et sanem eos</span></p>
<p id="john-12-41"><span class="verse-num">12:41</span> <span class="verse-body">haec dixit Esaias quando vidit gloriam eius et locutus est de eo</span></p>
<p id="john-12-42"><span class="verse-num">12:42</span> <span class="verse-body">verumtamen et ex principibus multi crediderunt in eum sed propter Pharisaeos non confitebantur ut de synagoga non eicerentur</span></p>
<p id="john-12-43"><span class="verse-num">12:43</span> <span class="verse-body">dilexerunt enim gloriam hominum magis quam gloriam Dei</span></p>
<p id="john-12-44"><span class="verse-num">12:44</span> <span class="verse-body">Iesus autem clamavit et dixit qui credit in me non credit in me sed in eum qui misit me</span></p>
<p id="john-12-45"><span class="verse-num">12:45</span> <span class="verse-body">et qui videt me videt eum qui misit me</span></p>
<p id="john-12-46"><span class="verse-num">12:46</span> <span class="verse-body">ego lux in mundum veni ut omnis qui credit in me in tenebris non maneat</span></p>
<p id="john-12-47"><span class="verse-num">12:47</span> <span class="verse-body">et si quis audierit verba mea et non custodierit ego non iudico eum non enim veni ut iudicem mundum sed ut salvificem mundum</span></p>
<p id="john-12-48"><span class="verse-num">12:48</span> <span class="verse-body">qui spernit me et non accipit verba mea habet qui iudicet eum sermo quem locutus sum ille iudicabit eum in novissimo die</span></p>
<p id="john-12-49"><span class="verse-num">12:49</span> <span class="verse-body">quia ego ex me ipso non sum locutus sed qui misit me Pater ipse mihi mandatum dedit quid dicam et quid loquar</span></p>
<p id="john-12-50"><span class="verse-num">12:50</span> <span class="verse-body">et scio quia mandatum eius vita aeterna est quae ergo ego loquor sicut dixit mihi Pater sic loquor __________________________________________________________________</span></p>
<h2 id="john-ch-13">Chapter 13</h2>
<p class="verses"><a href="#john-13-1">1</a> <a href="#john-13-2">2</a> <a href="#john-13-3">3</a> <a href="#john-13-4">4</a> <a href="#john-13-5">5</a> <a href="#john-13-6">6</a> <a href="#john-13-7">7</a> <a href="#john-13-8">8</a> <a href="#john-13-9">9</a> <a href="#john-13-10">10</a> <a href="#john-13-11">11</a> <a href="#john-13-12">12</a> <a href="#john-13-13">13</a> <a href="#john-13-14">14</a> <a href="#john-13-15">15</a> <a href="#john-13-16">16</a> <a href="#john-13-17">17</a> <a href="#john-13-18">18</a> <a href="#john-13-19">19</a> <a href="#john-13-20">20</a> <a href="#john-13-21">21</a> <a href="#john-13-22">22</a> <a href="#john-13-23">23</a> <a href="#john-13-24">24</a> <a href="#john-13-25">25</a> <a href="#john-13-26">26</a> <a href="#john-13-27">27</a> <a href="#john-13-28">28</a> <a href="#john-13-29">29</a> <a href="#john-13-30">30</a> <a href="#john-13-31">31</a> <a href="#john-13-32">32</a> <a href="#john-13-33">33</a> <a href="#john-13-34">34</a> <a href="#john-13-35">35</a> <a href="#john-13-36">36</a> <a href="#john-13-37">37</a> <a href="#john-13-38">38</a></p>
<p id="john-13-1"><span class="verse-num">13:1</span> <span class="verse-body">ante diem autem festum paschae sciens Iesus quia venit eius hora ut transeat ex hoc mundo ad Patrem cum dilexisset suos qui erant in mundo in finem dilexit eos</span></p>
<p id="john-13-2"><span class="verse-num">13:2</span> <span class="verse-body">et cena facta cum diabolus iam misisset in corde ut traderet eum Iudas Simonis Scariotis</span></p>
<p id="john-13-3"><span class="verse-num">13:3</span> <span class="verse-body">sciens quia omnia dedit ei Pater in manus et quia a Deo exivit et ad Deum vadit</span></p>
<p id="john-13-4"><span class="verse-num">13:4</span> <span class="verse-body">surgit a cena et ponit vestimenta sua et cum accepisset linteum praecinxit se</span></p>
<p id="john-13-5"><span class="verse-num">13:5</span> <span class="verse-body">deinde mittit aquam in pelvem et coepit lavare pedes discipulorum et extergere linteo quo erat praecinctus</span></p>
<p id="john-13-6"><span class="verse-num">13:6</span> <span class="verse-body">venit ergo ad Simonem Petrum et dicit ei Petrus Domine tu mihi lavas pedes</span></p>
<p id="john-13-7"><span class="verse-num">13:7</span> <span class="verse-body">respondit Iesus et dicit ei quod ego facio tu nescis modo scies autem postea</span></p>
<p id="john-13-8"><span class="verse-num">13:8</span> <span class="verse-body">dicit ei Petrus non lavabis mihi pedes in aeternum respondit Iesus ei si non lavero te non habes partem mecum</span></p>
<p id="john-13-9"><span class="verse-num">13:9</span> <span class="verse-body">dicit ei Simon Petrus Domine non tantum pedes meos sed et manus et caput</span></p>
<p id="john-13-10"><span class="verse-num">13:10</span> <span class="verse-body">dicit ei Iesus qui lotus est non indiget ut lavet sed est mundus totus et vos mundi estis sed non omnes</span></p>
<p id="john-13-11"><span class="verse-num">13:11</span> <span class="verse-body">sciebat enim quisnam esset qui traderet eum propterea dixit non estis mundi omnes</span></p>
<p id="john-13-12"><span class="verse-num">13:12</span> <span class="verse-body">postquam ergo lavit pedes eorum et accepit vestimenta sua cum recubuisset iterum dixit eis scitis quid fecerim vobis</span></p>
<p id="john-13-13"><span class="verse-num">13:13</span> <span class="verse-body">vos vocatis me magister et Domine et bene dicitis sum etenim</span></p>
<p id="john-13-14"><span class="verse-num">13:14</span> <span class="verse-body">si ergo ego lavi vestros pedes Dominus et magister et vos debetis alter alterius lavare pedes</span></p>
<p id="john-13-15"><span class="verse-num">13:15</span> <span class="verse-body">exemplum enim dedi vobis ut quemadmodum ego feci vobis ita et vos faciatis</span></p>
<p id="john-13-16"><span class="verse-num">13:16</span> <span class="verse-body">amen amen dico vobis non est servus maior domino suo neque apostolus maior eo qui misit illum</span></p>
<p id="john-13-17"><span class="verse-num">13:17</span> <span class="verse-body">si haec scitis beati eritis si feceritis ea</span></p>
<p id="john-13-18"><span class="verse-num">13:18</span> <span class="verse-body">non de omnibus vobis dico ego scio quos elegerim sed ut impleatur scriptura qui manducat mecum panem levavit contra me calcaneum suum</span></p>
<p id="john-13-19"><span class="verse-num">13:19</span> <span class="verse-body">amodo dico vobis priusquam fiat ut credatis cum factum fuerit quia ego sum</span></p>
<p id="john-13-20"><span class="verse-num">13:20</span> <span class="verse-body">amen amen dico vobis qui accipit si quem misero me accipit qui autem me accipit accipit eum qui me misit</span></p>
<p id="john-13-21"><span class="verse-num">13:21</span> <span class="verse-body">cum haec dixisset Iesus turbatus est spiritu et protestatus est et dixit amen amen dico vobis quia unus ex vobis tradet me</span></p>
<p id="john-13-22"><span class="verse-num">13:22</span> <span class="verse-body">aspiciebant ergo ad invicem discipuli haesitantes de quo diceret</span></p>
<p id="john-13-23"><span class="verse-num">13:23</span> <span class="verse-body">erat ergo recumbens unus ex discipulis eius in sinu Iesu quem diligebat Iesus</span></p>
<p id="john-13-24"><span class="verse-num">13:24</span> <span class="verse-body">innuit ergo huic Simon Petrus et dicit ei quis est de quo dicit</span></p>
<p id="john-13-25"><span class="verse-num">13:25</span> <span class="verse-body">itaque cum recubuisset ille supra pectus Iesu dicit ei Domine quis est</span></p>
<p id="john-13-26"><span class="verse-num">13:26</span> <span class="verse-body">respondit Iesus ille est cui ego intinctum panem porrexero et cum intinxisset panem dedit Iudae Simonis Scariotis</span></p>
<p id="john-13-27"><span class="verse-num">13:27</span> <span class="verse-body">et post buccellam tunc introivit in illum Satanas dicit ei Iesus quod facis fac citius</span></p>
<p id="john-13-28"><span class="verse-num">13:28</span> <span class="verse-body">hoc autem nemo scivit discumbentium ad quid dixerit ei</span></p>
<p id="john-13-29"><span class="verse-num">13:29</span> <span class="verse-body">quidam enim putabant quia loculos habebat Iudas quia dicit ei Iesus eme ea quae opus sunt nobis ad diem festum aut egenis ut aliquid daret</span></p>
<p id="john-13-30"><span class="verse-num">13:30</span> <span class="verse-body">cum ergo accepisset ille buccellam exivit continuo erat autem nox</span></p>
<p id="john-13-31"><span class="verse-num">13:31</span> <span class="verse-body">cum ergo exisset dicit Iesus nunc clarificatus est Filius hominis et Deus clarificatus est in eo</span></p>
<p id="john-13-32"><span class="verse-num">13:32</span> <span class="verse-body">si Deus clarificatus est in eo et Deus clarificabit eum in semet ipso et continuo clarificabit eum</span></p>
<p id="john-13-33"><span class="verse-num">13:33</span> <span class="verse-body">filioli adhuc modicum vobiscum sum quaeretis me et sicut dixi Iudaeis quo ego vado vos non potestis venire et vobis dico modo</span></p>
<p id="john-13-34"><span class="verse-num">13:34</span> <span class="verse-body">mandatum novum do vobis ut diligatis invicem sicut dilexi vos ut et vos diligatis invicem</span></p>
<p id="john-13-35"><span class="verse-num">13:35</span> <span class="verse-body">in hoc cognoscent omnes quia mei discipuli estis si dilectionem habueritis ad invicem</span></p>
<p id="john-13-36"><span class="verse-num">13:36</span> <span class="verse-body">dicit ei Simon Petrus Domine quo vadis respondit Iesus quo ego vado non potes me modo sequi sequeris autem postea</span></p>
<p id="john-13-37"><span class="verse-num">13:37</span> <span class="verse-body">dicit ei Petrus quare non possum sequi te modo animam meam pro te ponam</span></p>
<p id="john-13-38"><span class="verse-num">13:38</span> <span class="verse-body">respondit Iesus animam tuam pro me ponis amen amen dico tibi non cantabit gallus donec me ter neges __________________________________________________________________</span></p>
<h2 id="john-ch-14">Chapter 14</h2>
<p class="verses"><a href="#john-14-1">1</a> <a href="#john-14-2">2</a> <a href="#john-14-3">3</a> <a href="#john-14-4">4</a> <a href="#john-14-5">5</a> <a href="#john-14-6">6</a> <a href="#john-14-7">7</a> <a href="#john-14-8">8</a> <a href="#john-14-9">9</a> <a href="#john-14-10">10</a> <a href="#john-14-11">11</a> <a href="#john-14-12">12</a> <a href="#john-14-13">13</a> <a href="#john-14-14">14</a> <a href="#john-14-15">15</a> <a href="#john-14-16">16</a> <a href="#john-14-17">17</a> <a href="#john-14-18">18</a> <a href="#john-14-19">19</a> <a href="#john-14-20">20</a> <a href="#john-14-21">21</a> <a href="#john-14-22">22</a> <a href="#john-14-23">23</a> <a href="#john-14-24">24</a> <a href="#john-14-25">25</a> <a href="#john-14-26">26</a> <a href="#john-14-27">27</a> <a href="#john-14-28">28</a> <a href="#john-14-29">29</a> <a href="#john-14-30">30</a> <a href="#john-14-31">31</a></p>
<p id="john-14-1"><span class="verse-num">14:1</span> <span class="verse-body">non turbetur cor vestrum creditis in Deum et in me credite</span></p>
<p id="john-14-2"><span class="verse-num">14:2</span> <span class="verse-body">in domo Patris mei mansiones multae sunt si quo minus dixissem vobis quia vado parare vobis locum</span></p>
<p id="john-14-3"><span class="verse-num">14:3</span> <span class="verse-body">et si abiero et praeparavero vobis locum iterum venio et accipiam vos ad me ipsum ut ubi sum ego et vos sitis</span></p>
<p id="john-14-4"><span class="verse-num">14:4</span> <span class="verse-body">et quo ego vado scitis et viam scitis</span></p>
<p id="john-14-5"><span class="verse-num">14:5</span> <span class="verse-body">dicit ei Thomas Domine nescimus quo vadis et quomodo possumus viam scire</span></p>
<p id="john-14-6"><span class="verse-num">14:6</span> <span class="verse-body">dicit ei Iesus ego sum via et veritas et vita nemo venit ad Patrem nisi per me</span></p>
<p id="john-14-7"><span class="verse-num">14:7</span> <span class="verse-body">si cognovissetis me et Patrem meum utique cognovissetis et amodo cognoscitis eum et vidistis eum</span></p>
<p id="john-14-8"><span class="verse-num">14:8</span> <span class="verse-body">dicit ei Philippus Domine ostende nobis Patrem et sufficit nobis</span></p>
<p id="john-14-9"><span class="verse-num">14:9</span> <span class="verse-body">dicit ei Iesus tanto tempore vobiscum sum et non cognovistis me Philippe qui vidit me vidit et Patrem quomodo tu dicis ostende nobis Patrem</span></p>
<p id="john-14-10"><span class="verse-num">14:10</span> <span class="verse-body">non credis quia ego in Patre et Pater in me est verba quae ego loquor vobis a me ipso non loquor Pater autem in me manens ipse facit opera</span></p>
<p id="john-14-11"><span class="verse-num">14:11</span> <span class="verse-body">non creditis quia ego in Patre et Pater in me est</span></p>
<p id="john-14-12"><span class="verse-num">14:12</span> <span class="verse-body">alioquin propter opera ipsa credite amen amen dico vobis qui credit in me opera quae ego facio et ipse faciet et maiora horum faciet quia ego ad Patrem vado</span></p>
<p id="john-14-13"><span class="verse-num">14:13</span> <span class="verse-body">et quodcumque petieritis in nomine meo hoc faciam ut glorificetur Pater in Filio</span></p>
<p id="john-14-14"><span class="verse-num">14:14</span> <span class="verse-body">si quid petieritis me in nomine meo hoc faciam</span></p>
<p id="john-14-15"><span class="verse-num">14:15</span> <span class="verse-body">si diligitis me mandata mea servate</span></p>
<p id="john-14-16"><span class="verse-num">14:16</span> <span class="verse-body">et ego rogabo Patrem et alium paracletum dabit vobis ut maneat vobiscum in aeternum</span></p>
<p id="john-14-17"><span class="verse-num">14:17</span> <span class="verse-body">Spiritum veritatis quem mundus non potest accipere quia non videt eum nec scit eum vos autem cognoscitis eum quia apud vos manebit et in vobis erit</span></p>
<p id="john-14-18"><span class="verse-num">14:18</span> <span class="verse-body">non relinquam vos orfanos veniam ad vos</span></p>
<p id="john-14-19"><span class="verse-num">14:19</span> <span class="verse-body">adhuc modicum et mundus me iam non videt vos autem videtis me quia ego vivo et vos vivetis</span></p>
<p id="john-14-20"><span class="verse-num">14:20</span> <span class="verse-body">in illo die vos cognoscetis quia ego sum in Patre meo et vos in me et ego in vobis</span></p>
<p id="john-14-21"><span class="verse-num">14:21</span> <span class="verse-body">qui habet mandata mea et servat ea ille est qui diligit me qui autem diligit me diligetur a Patre meo et ego diligam eum et manifestabo ei me ipsum</span></p>
<p id="john-14-22"><span class="verse-num">14:22</span> <span class="verse-body">dicit ei Iudas non ille Scariotis Domine quid factum est quia nobis manifestaturus es te ipsum et non mundo</span></p>
<p id="john-14-23"><span class="verse-num">14:23</span> <span class="verse-body">respondit Iesus et dixit ei si quis diligit me sermonem meum servabit et Pater meus diliget eum et ad eum veniemus et mansiones apud eum faciemus</span></p>
<p id="john-14-24"><span class="verse-num">14:24</span> <span class="verse-body">qui non diligit me sermones meos non servat et sermonem quem audistis non est meus sed eius qui misit me Patris</span></p>
<p id="john-14-25"><span class="verse-num">14:25</span> <span class="verse-body">haec locutus sum vobis apud vos manens</span></p>
<p id="john-14-26"><span class="verse-num">14:26</span> <span class="verse-body">paracletus autem Spiritus Sanctus quem mittet Pater in nomine meo ille vos docebit omnia et suggeret vobis omnia quaecumque dixero vobis</span></p>
<p id="john-14-27"><span class="verse-num">14:27</span> <span class="verse-body">pacem relinquo vobis pacem meam do vobis non quomodo mundus dat ego do vobis non turbetur cor vestrum neque formidet</span></p>
<p id="john-14-28"><span class="verse-num">14:28</span> <span class="verse-body">audistis quia ego dixi vobis vado et venio ad vos si diligeretis me gauderetis utique quia vado ad Patrem quia Pater maior me est</span></p>
<p id="john-14-29"><span class="verse-num">14:29</span> <span class="verse-body">et nunc dixi vobis priusquam fiat ut cum factum fuerit credatis</span></p>
<p id="john-14-30"><span class="verse-num">14:30</span> <span class="verse-body">iam non multa loquar vobiscum venit enim princeps mundi huius et in me non habet quicquam</span></p>
<p id="john-14-31"><span class="verse-num">14:31</span> <span class="verse-body">sed ut cognoscat mundus quia diligo Patrem et sicut mandatum dedit mihi Pater sic facio surgite eamus hinc __________________________________________________________________</span></p>
<h2 id="john-ch-15">Chapter 15</h2>
<p class="verses"><a href="#john-15-1">1</a> <a href="#john-15-2">2</a> <a href="#john-15-3">3</a> <a href="#john-15-4">4</a> <a href="#john-15-5">5</a> <a href="#john-15-6">6</a> <a href="#john-15-7">7</a> <a href="#john-15-8">8</a> <a href="#john-15-9">9</a> <a href="#john-15-10">10</a> <a href="#john-15-11">11</a> <a href="#john-15-12">12</a> <a href="#john-15-13">13</a> <a href="#john-15-14">14</a> <a href="#john-15-15">15</a> <a href="#john-15-16">16</a> <a href="#john-15-17">17</a> <a href="#john-15-18">18</a> <a href="#john-15-19">19</a> <a href="#john-15-20">20</a> <a href="#john-15-21">21</a> <a href="#john-15-22">22</a> <a href="#john-15-23">23</a> <a href="#john-15-24">24</a> <a href="#john-15-25">25</a> <a href="#john-15-26">26</a> <a href="#john-15-27">27</a></p>
<p id="john-15-1"><span class="verse-num">15:1</span> <span class="verse-body">ego sum vitis vera et Pater meus agricola est</span></p>
<p id="john-15-2"><span class="verse-num">15:2</span> <span class="verse-body">omnem palmitem in me non ferentem fructum tollet eum et omnem qui fert fructum purgabit eum ut fructum plus adferat</span></p>
<p id="john-15-3"><span class="verse-num">15:3</span> <span class="verse-body">iam vos mundi estis propter sermonem quem locutus sum vobis</span></p>
<p id="john-15-4"><span class="verse-num">15:4</span> <span class="verse-body">manete in me et ego in vobis sicut palmes non potest ferre fructum a semet ipso nisi manserit in vite sic nec vos nisi in me manseritis</span></p>
<p id="john-15-5"><span class="verse-num">15:5</span> <span class="verse-body">ego sum vitis vos palmites qui manet in me et ego in eo hic fert fructum multum quia sine me nihil potestis facere</span></p>
<p id="john-15-6"><span class="verse-num">15:6</span> <span class="verse-body">si quis in me non manserit mittetur foras sicut palmes et aruit et colligent eos et in ignem mittunt et ardent</span></p>
<p id="john-15-7"><span class="verse-num">15:7</span> <span class="verse-body">si manseritis in me et verba mea in vobis manserint quodcumque volueritis petetis et fiet vobis</span></p>
<p id="john-15-8"><span class="verse-num">15:8</span> <span class="verse-body">in hoc clarificatus est Pater meus ut fructum plurimum adferatis et efficiamini mei discipuli</span></p>
<p id="john-15-9"><span class="verse-num">15:9</span> <span class="verse-body">sicut dilexit me Pater et ego dilexi vos manete in dilectione mea</span></p>
<p id="john-15-10"><span class="verse-num">15:10</span> <span class="verse-body">si praecepta mea servaveritis manebitis in dilectione mea sicut et ego Patris mei praecepta servavi et maneo in eius dilectione</span></p>
<p id="john-15-11"><span class="verse-num">15:11</span> <span class="verse-body">haec locutus sum vobis ut gaudium meum in vobis sit et gaudium vestrum impleatur</span></p>
<p id="john-15-12"><span class="verse-num">15:12</span> <span class="verse-body">hoc est praeceptum meum ut diligatis invicem sicut dilexi vos</span></p>
<p id="john-15-13"><span class="verse-num">15:13</span> <span class="verse-body">maiorem hac dilectionem nemo habet ut animam suam quis ponat pro amicis suis</span></p>
<p id="john-15-14"><span class="verse-num">15:14</span> <span class="verse-body">vos amici mei estis si feceritis quae ego praecipio vobis</span></p>
<p id="john-15-15"><span class="verse-num">15:15</span> <span class="verse-body">iam non dico vos servos quia servus nescit quid facit dominus eius vos autem dixi amicos quia omnia quaecumque audivi a Patre meo nota feci vobis</span></p>
<p id="john-15-16"><span class="verse-num">15:16</span> <span class="verse-body">non vos me elegistis sed ego elegi vos et posui vos ut eatis et fructum adferatis et fructus vester maneat ut quodcumque petieritis Patrem in nomine meo det vobis</span></p>
<p id="john-15-17"><span class="verse-num">15:17</span> <span class="verse-body">haec mando vobis ut diligatis invicem</span></p>
<p id="john-15-18"><span class="verse-num">15:18</span> <span class="verse-body">si mundus vos odit scitote quia me priorem vobis odio habuit</span></p>
<p id="john-15-19"><span class="verse-num">15:19</span> <span class="verse-body">si de mundo fuissetis mundus quod suum erat diligeret quia vero de mundo non estis sed ego elegi vos de mundo propterea odit vos mundus</span></p>
<p id="john-15-20"><span class="verse-num">15:20</span> <span class="verse-body">mementote sermonis mei quem ego dixi vobis non est servus maior domino suo si me persecuti sunt et vos persequentur si sermonem meum servaverunt et vestrum servabunt</span></p>
<p id="john-15-21"><span class="verse-num">15:21</span> <span class="verse-body">sed haec omnia facient vobis propter nomen meum quia nesciunt eum qui misit me</span></p>
<p id="john-15-22"><span class="verse-num">15:22</span> <span class="verse-body">si non venissem et locutus fuissem eis peccatum non haberent nunc autem excusationem non habent de peccato suo</span></p>
<p id="john-15-23"><span class="verse-num">15:23</span> <span class="verse-body">qui me odit et Patrem meum odit</span></p>
<p id="john-15-24"><span class="verse-num">15:24</span> <span class="verse-body">si opera non fecissem in eis quae nemo alius fecit peccatum non haberent nunc autem et viderunt et oderunt et me et Patrem meum</span></p>
<p id="john-15-25"><span class="verse-num">15:25</span> <span class="verse-body">sed ut impleatur sermo qui in lege eorum scriptus est quia odio me habuerunt gratis</span></p>
<p id="john-15-26"><span class="verse-num">15:26</span> <span class="verse-body">cum autem venerit paracletus quem ego mittam vobis a Patre Spiritum veritatis qui a Patre procedit ille testimonium perhibebit de me</span></p>
<p id="john-15-27"><span class="verse-num">15:27</span> <span class="verse-body">et vos testimonium perhibetis quia ab initio mecum estis __________________________________________________________________</span></p>
<h2 id="john-ch-16">Chapter 16</h2>
<p class="verses"><a href="#john-16-1">1</a> <a href="#john-16-2">2</a> <a href="#john-16-3">3</a> <a href="#john-16-4">4</a> <a href="#john-16-5">5</a> <a href="#john-16-6">6</a> <a href="#john-16-7">7</a> <a href="#john-16-8">8</a> <a href="#john-16-9">9</a> <a href="#john-16-10">10</a> <a href="#john-16-11">11</a> <a href="#john-16-12">12</a> <a href="#john-16-13">13</a> <a href="#john-16-14">14</a> <a href="#john-16-15">15</a> <a href="#john-16-16">16</a> <a href="#john-16-17">17</a> <a href="#john-16-18">18</a> <a href="#john-16-19">19</a> <a href="#john-16-20">20</a> <a href="#john-16-21">21</a> <a href="#john-16-22">22</a> <a href="#john-16-23">23</a> <a href="#john-16-24">24</a> <a href="#john-16-25">25</a> <a href="#john-16-26">26</a> <a href="#john-16-27">27</a> <a href="#john-16-28">28</a> <a href="#john-16-29">29</a> <a href="#john-16-30">30</a> <a href="#john-16-31">31</a> <a href="#john-16-32">32</a> <a href="#john-16-33">33</a></p>
<p id="john-16-1"><span class="verse-num">16:1</span> <span class="verse-body">haec locutus sum vobis ut non scandalizemini</span></p>
<p id="john-16-2"><span class="verse-num">16:2</span> <span class="verse-body">absque synagogis facient vos sed venit hora ut omnis qui interficit vos arbitretur obsequium se praestare Deo</span></p>
<p id="john-16-3"><span class="verse-num">16:3</span> <span class="verse-body">et haec facient quia non noverunt Patrem neque me</span></p>
<p id="john-16-4"><span class="verse-num">16:4</span> <span class="verse-body">sed haec locutus sum vobis ut cum venerit hora eorum reminiscamini quia ego dixi vobis</span></p>
<p id="john-16-5"><span class="verse-num">16:5</span> <span class="verse-body">haec autem vobis ab initio non dixi quia vobiscum eram at nunc vado ad eum qui me misit et nemo ex vobis interrogat me quo vadis</span></p>
<p id="john-16-6"><span class="verse-num">16:6</span> <span class="verse-body">sed quia haec locutus sum vobis tristitia implevit cor vestrum</span></p>
<p id="john-16-7"><span class="verse-num">16:7</span> <span class="verse-body">sed ego veritatem dico vobis expedit vobis ut ego vadam si enim non abiero paracletus non veniet ad vos si autem abiero mittam eum ad vos</span></p>
<p id="john-16-8"><span class="verse-num">16:8</span> <span class="verse-body">et cum venerit ille arguet mundum de peccato et de iustitia et de iudicio</span></p>
<p id="john-16-9"><span class="verse-num">16:9</span> <span class="verse-body">de peccato quidem quia non credunt in me</span></p>
<p id="john-16-10"><span class="verse-num">16:10</span> <span class="verse-body">de iustitia vero quia ad Patrem vado et iam non videbitis me</span></p>
<p id="john-16-11"><span class="verse-num">16:11</span> <span class="verse-body">de iudicio autem quia princeps mundi huius iudicatus est</span></p>
<p id="john-16-12"><span class="verse-num">16:12</span> <span class="verse-body">adhuc multa habeo vobis dicere sed non potestis portare modo</span></p>
<p id="john-16-13"><span class="verse-num">16:13</span> <span class="verse-body">cum autem venerit ille Spiritus veritatis docebit vos in omnem veritatem non enim loquetur a semet ipso sed quaecumque audiet loquetur et quae ventura sunt adnuntiabit vobis</span></p>
<p id="john-16-14"><span class="verse-num">16:14</span> <span class="verse-body">ille me clarificabit quia de meo accipiet et adnuntiabit vobis</span></p>
<p id="john-16-15"><span class="verse-num">16:15</span> <span class="verse-body">omnia quaecumque habet Pater mea sunt propterea dixi quia de meo accipit et adnuntiabit vobis</span></p>
<p id="john-16-16"><span class="verse-num">16:16</span> <span class="verse-body">modicum et iam non videbitis me et iterum modicum et videbitis me quia vado ad Patrem</span></p>
<p id="john-16-17"><span class="verse-num">16:17</span> <span class="verse-body">dixerunt ergo ex discipulis eius ad invicem quid est hoc quod dicit nobis modicum et non videbitis me et iterum modicum et videbitis me et quia vado ad Patrem</span></p>
<p id="john-16-18"><span class="verse-num">16:18</span> <span class="verse-body">dicebant ergo quid est hoc quod dicit modicum nescimus quid loquitur</span></p>
<p id="john-16-19"><span class="verse-num">16:19</span> <span class="verse-body">cognovit autem Iesus quia volebant eum interrogare et dixit eis de hoc quaeritis inter vos quia dixi modicum et non videbitis me et iterum modicum et videbitis me</span></p>
<p id="john-16-20"><span class="verse-num">16:20</span> <span class="verse-body">amen amen dico vobis quia plorabitis et flebitis vos mundus autem gaudebit vos autem contristabimini sed tristitia vestra vertetur in gaudium</span></p>
<p id="john-16-21"><span class="verse-num">16:21</span> <span class="verse-body">mulier cum parit tristitiam habet quia venit hora eius cum autem pepererit puerum iam non meminit pressurae propter gaudium quia natus est homo in mundum</span></p>
<p id="john-16-22"><span class="verse-num">16:22</span> <span class="verse-body">et vos igitur nunc quidem tristitiam habetis iterum autem videbo vos et gaudebit cor vestrum et gaudium vestrum nemo tollit a vobis</span></p>
<p id="john-16-23"><span class="verse-num">16:23</span> <span class="verse-body">et in illo die me non rogabitis quicquam amen amen dico vobis si quid petieritis Patrem in nomine meo dabit vobis</span></p>
<p id="john-16-24"><span class="verse-num">16:24</span> <span class="verse-body">usque modo non petistis quicquam in nomine meo petite et accipietis ut gaudium vestrum sit plenum</span></p>
<p id="john-16-25"><span class="verse-num">16:25</span> <span class="verse-body">haec in proverbiis locutus sum vobis venit hora cum iam non in proverbiis loquar vobis sed palam de Patre adnuntiabo vobis</span></p>
<p id="john-16-26"><span class="verse-num">16:26</span> <span class="verse-body">illo die in nomine meo petetis et non dico vobis quia ego rogabo Patrem de vobis</span></p>
<p id="john-16-27"><span class="verse-num">16:27</span> <span class="verse-body">ipse enim Pater amat vos quia vos me amastis et credidistis quia ego a Deo exivi</span></p>
<p id="john-16-28"><span class="verse-num">16:28</span> <span class="verse-body">exivi a Patre et veni in mundum iterum relinquo mundum et vado ad Patrem</span></p>
<p id="john-16-29"><span class="verse-num">16:29</span> <span class="verse-body">dicunt ei discipuli eius ecce nunc palam loqueris et proverbium nullum dicis</span></p>
<p id="john-16-30"><span class="verse-num">16:30</span> <span class="verse-body">nunc scimus quia scis omnia et non opus est tibi ut quis te interroget in hoc credimus quia a Deo existi</span></p>
<p id="john-16-31"><span class="verse-num">16:31</span> <span class="verse-body">respondit eis Iesus modo creditis</span></p>
<p id="john-16-32"><span class="verse-num">16:32</span> <span class="verse-body">ecce venit hora et iam venit ut dispergamini unusquisque in propria et me solum relinquatis et non sum solus quia Pater mecum est</span></p>
<p id="john-16-33"><span class="verse-num">16:33</span> <span class="verse-body">haec locutus sum vobis ut in me pacem habeatis in mundo pressuram habetis sed confidite ego vici mundum __________________________________________________________________</span></p>
<h2 id="john-ch-17">Chapter 17</h2>
<p class="verses"><a href="#john-17-1">1</a> <a href="#john-17-2">2</a> <a href="#john-17-3">3</a> <a href="#john-17-4">4</a> <a href="#john-17-5">5</a> <a href="#john-17-6">6</a> <a href="#john-17-7">7</a> <a href="#john-17-8">8</a> <a href="#john-17-9">9</a> <a href="#john-17-10">10</a> <a href="#john-17-11">11</a> <a href="#john-17-12">12</a> <a href="#john-17-13">13</a> <a href="#john-17-14">14</a> <a href="#john-17-15">15</a> <a href="#john-17-16">16</a> <a href="#john-17-17">17</a> <a href="#john-17-18">18</a> <a href="#john-17-19">19</a> <a href="#john-17-20">20</a> <a href="#john-17-21">21</a> <a href="#john-17-22">22</a> <a href="#john-17-23">23</a> <a href="#john-17-24">24</a> <a href="#john-17-25">25</a> <a href="#john-17-26">26</a></p>
<p id="john-17-1"><span class="verse-num">17:1</span> <span class="verse-body">haec locutus est Iesus et sublevatis oculis in caelum dixit Pater venit hora clarifica Filium tuum ut Filius tuus clarificet te</span></p>
<p id="john-17-2"><span class="verse-num">17:2</span> <span class="verse-body">sicut dedisti ei potestatem omnis carnis ut omne quod dedisti ei det eis vitam aeternam</span></p>
<p id="john-17-3"><span class="verse-num">17:3</span> <span class="verse-body">haec est autem vita aeterna ut cognoscant te solum verum Deum et quem misisti Iesum Christum</span></p>
<p id="john-17-4"><span class="verse-num">17:4</span> <span class="verse-body">ego te clarificavi super terram opus consummavi quod dedisti mihi ut faciam</span></p>
<p id="john-17-5"><span class="verse-num">17:5</span> <span class="verse-body">et nunc clarifica me tu Pater apud temet ipsum claritatem quam habui priusquam mundus esset apud te</span></p>
<p id="john-17-6"><span class="verse-num">17:6</span> <span class="verse-body">manifestavi nomen tuum hominibus quos dedisti mihi de mundo tui erant et mihi eos dedisti et sermonem tuum servaverunt</span></p>
<p id="john-17-7"><span class="verse-num">17:7</span> <span class="verse-body">nunc cognoverunt quia omnia quae dedisti mihi abs te sunt</span></p>
<p id="john-17-8"><span class="verse-num">17:8</span> <span class="verse-body">quia verba quae dedisti mihi dedi eis et ipsi acceperunt et cognoverunt vere quia a te exivi et crediderunt quia tu me misisti</span></p>
<p id="john-17-9"><span class="verse-num">17:9</span> <span class="verse-body">ego pro eis rogo non pro mundo rogo sed pro his quos dedisti mihi quia tui sunt</span></p>
<p id="john-17-10"><span class="verse-num">17:10</span> <span class="verse-body">et mea omnia tua sunt et tua mea sunt et clarificatus sum in eis</span></p>
<p id="john-17-11"><span class="verse-num">17:11</span> <span class="verse-body">et iam non sum in mundo et hii in mundo sunt et ego ad te venio Pater sancte serva eos in nomine tuo quos dedisti mihi ut sint unum sicut et nos</span></p>
<p id="john-17-12"><span class="verse-num">17:12</span> <span class="verse-body">cum essem cum eis ego servabam eos in nomine tuo quos dedisti mihi custodivi et nemo ex his perivit nisi filius perditionis ut scriptura impleatur</span></p>
<p id="john-17-13"><span class="verse-num">17:13</span> <span class="verse-body">nunc autem ad te venio et haec loquor in mundo ut habeant gaudium meum impletum in semet ipsis</span></p>
<p id="john-17-14"><span class="verse-num">17:14</span> <span class="verse-body">ego dedi eis sermonem tuum et mundus odio eos habuit quia non sunt de mundo sicut et ego non sum de mundo</span></p>
<p id="john-17-15"><span class="verse-num">17:15</span> <span class="verse-body">non rogo ut tollas eos de mundo sed ut serves eos ex malo</span></p>
<p id="john-17-16"><span class="verse-num">17:16</span> <span class="verse-body">de mundo non sunt sicut et ego non sum de mundo</span></p>
<p id="john-17-17"><span class="verse-num">17:17</span> <span class="verse-body">sanctifica eos in veritate sermo tuus veritas est</span></p>
<p id="john-17-18"><span class="verse-num">17:18</span> <span class="verse-body">sicut me misisti in mundum et ego misi eos in mundum</span></p>
<p id="john-17-19"><span class="verse-num">17:19</span> <span class="verse-body">et pro eis ego sanctifico me ipsum ut sint et ipsi sanctificati in veritate</span></p>
<p id="john-17-20"><span class="verse-num">17:20</span> <span class="verse-body">non pro his autem rogo tantum sed et pro eis qui credituri sunt per verbum eorum in me</span></p>
<p id="john-17-21"><span class="verse-num">17:21</span> <span class="verse-body">ut omnes unum sint sicut tu Pater in me et ego in te ut et ipsi in nobis unum sint ut mundus credat quia tu me misisti</span></p>
<p id="john-17-22"><span class="verse-num">17:22</span> <span class="verse-body">et ego claritatem quam dedisti mihi dedi eis ut sint unum sicut nos unum sumus</span></p>
<p id="john-17-23"><span class="verse-num">17:23</span> <span class="verse-body">ego in eis et tu in me ut sint consummati in unum et cognoscat mundus quia tu me misisti et dilexisti eos sicut me dilexisti</span></p>
<p id="john-17-24"><span class="verse-num">17:24</span> <span class="verse-body">Pater quos dedisti mihi volo ut ubi ego sum et illi sint mecum ut videant claritatem meam quam dedisti mihi quia dilexisti me ante constitutionem mundi</span></p>
<p id="john-17-25"><span class="verse-num">17:25</span> <span class="verse-body">Pater iuste et mundus te non cognovit ego autem te cognovi et hii cognoverunt quia tu me misisti</span></p>
<p id="john-17-26"><span class="verse-num">17:26</span> <span class="verse-body">et notum feci eis nomen tuum et notum faciam ut dilectio qua dilexisti me in ipsis sit et ego in ipsis __________________________________________________________________</span></p>
<h2 id="john-ch-18">Chapter 18</h2>
<p class="verses"><a href="#john-18-1">1</a> <a href="#john-18-2">2</a> <a href="#john-18-3">3</a> <a href="#john-18-4">4</a> <a href="#john-18-5">5</a> <a href="#john-18-6">6</a> <a href="#john-18-7">7</a> <a href="#john-18-8">8</a> <a href="#john-18-9">9</a> <a href="#john-18-10">10</a> <a href="#john-18-11">11</a> <a href="#john-18-12">12</a> <a href="#john-18-13">13</a> <a href="#john-18-14">14</a> <a href="#john-18-15">15</a> <a href="#john-18-16">16</a> <a href="#john-18-17">17</a> <a href="#john-18-18">18</a> <a href="#john-18-19">19</a> <a href="#john-18-20">20</a> <a href="#john-18-21">21</a> <a href="#john-18-22">22</a> <a href="#john-18-23">23</a> <a href="#john-18-24">24</a> <a href="#john-18-25">25</a> <a href="#john-18-26">26</a> <a href="#john-18-27">27</a> <a href="#john-18-28">28</a> <a href="#john-18-29">29</a> <a href="#john-18-30">30</a> <a href="#john-18-31">31</a> <a href="#john-18-32">32</a> <a href="#john-18-33">33</a> <a href="#john-18-34">34</a> <a href="#john-18-35">35</a> <a href="#john-18-36">36</a> <a href="#john-18-37">37</a> <a href="#john-18-38">38</a> <a href="#john-18-39">39</a> <a href="#john-18-40">40</a></p>
<p id="john-18-1"><span class="verse-num">18:1</span> <span class="verse-body">haec cum dixisset Iesus egressus est cum discipulis suis trans torrentem Cedron ubi erat hortus in quem introivit ipse et discipuli eius</span></p>
<p id="john-18-2"><span class="verse-num">18:2</span> <span class="verse-body">sciebat autem et Iudas qui tradebat eum ipsum locum quia frequenter Iesus convenerat illuc cum discipulis suis</span></p>
<p id="john-18-3"><span class="verse-num">18:3</span> <span class="verse-body">Iudas ergo cum accepisset cohortem et a pontificibus et Pharisaeis ministros venit illuc cum lanternis et facibus et armis</span></p>
<p id="john-18-4"><span class="verse-num">18:4</span> <span class="verse-body">Iesus itaque sciens omnia quae ventura erant super eum processit et dicit eis quem quaeritis</span></p>
<p id="john-18-5"><span class="verse-num">18:5</span> <span class="verse-body">responderunt ei Iesum Nazarenum dicit eis Iesus ego sum stabat autem et Iudas qui tradebat eum cum ipsis</span></p>
<p id="john-18-6"><span class="verse-num">18:6</span> <span class="verse-body">ut ergo dixit eis ego sum abierunt retrorsum et ceciderunt in terram</span></p>
<p id="john-18-7"><span class="verse-num">18:7</span> <span class="verse-body">iterum ergo eos interrogavit quem quaeritis illi autem dixerunt Iesum Nazarenum</span></p>
<p id="john-18-8"><span class="verse-num">18:8</span> <span class="verse-body">respondit Iesus dixi vobis quia ego sum si ergo me quaeritis sinite hos abire</span></p>
<p id="john-18-9"><span class="verse-num">18:9</span> <span class="verse-body">ut impleretur sermo quem dixit quia quos dedisti mihi non perdidi ex ipsis quemquam</span></p>
<p id="john-18-10"><span class="verse-num">18:10</span> <span class="verse-body">Simon ergo Petrus habens gladium eduxit eum et percussit pontificis servum et abscidit eius auriculam dextram erat autem nomen servo Malchus</span></p>
<p id="john-18-11"><span class="verse-num">18:11</span> <span class="verse-body">dixit ergo Iesus Petro mitte gladium in vaginam calicem quem dedit mihi Pater non bibam illum</span></p>
<p id="john-18-12"><span class="verse-num">18:12</span> <span class="verse-body">cohors ergo et tribunus et ministri Iudaeorum conprehenderunt Iesum et ligaverunt eum</span></p>
<p id="john-18-13"><span class="verse-num">18:13</span> <span class="verse-body">et adduxerunt eum ad Annam primum erat enim socer Caiaphae qui erat pontifex anni illius</span></p>
<p id="john-18-14"><span class="verse-num">18:14</span> <span class="verse-body">erat autem Caiaphas qui consilium dederat Iudaeis quia expedit unum hominem mori pro populo</span></p>
<p id="john-18-15"><span class="verse-num">18:15</span> <span class="verse-body">sequebatur autem Iesum Simon Petrus et alius discipulus discipulus autem ille erat notus pontifici et introivit cum Iesu in atrium pontificis</span></p>
<p id="john-18-16"><span class="verse-num">18:16</span> <span class="verse-body">Petrus autem stabat ad ostium foris exivit ergo discipulus alius qui erat notus pontifici et dixit ostiariae et introduxit Petrum</span></p>
<p id="john-18-17"><span class="verse-num">18:17</span> <span class="verse-body">dicit ergo Petro ancilla ostiaria numquid et tu ex discipulis es hominis istius dicit ille non sum</span></p>
<p id="john-18-18"><span class="verse-num">18:18</span> <span class="verse-body">stabant autem servi et ministri ad prunas quia frigus erat et calefiebant erat autem cum eis et Petrus stans et calefaciens se</span></p>
<p id="john-18-19"><span class="verse-num">18:19</span> <span class="verse-body">pontifex ergo interrogavit Iesum de discipulis suis et de doctrina eius</span></p>
<p id="john-18-20"><span class="verse-num">18:20</span> <span class="verse-body">respondit ei Iesus ego palam locutus sum mundo ego semper docui in synagoga et in templo quo omnes Iudaei conveniunt et in occulto locutus sum nihil</span></p>
<p id="john-18-21"><span class="verse-num">18:21</span> <span class="verse-body">quid me interrogas interroga eos qui audierunt quid locutus sum ipsis ecce hii sciunt quae dixerim ego</span></p>
<p id="john-18-22"><span class="verse-num">18:22</span> <span class="verse-body">haec autem cum dixisset unus adsistens ministrorum dedit alapam Iesu dicens sic respondes pontifici</span></p>
<p id="john-18-23"><span class="verse-num">18:23</span> <span class="verse-body">respondit ei Iesus si male locutus sum testimonium perhibe de malo si autem bene quid me caedis</span></p>
<p id="john-18-24"><span class="verse-num">18:24</span> <span class="verse-body">et misit eum Annas ligatum ad Caiaphan pontificem</span></p>
<p id="john-18-25"><span class="verse-num">18:25</span> <span class="verse-body">erat autem Simon Petrus stans et calefaciens se dixerunt ergo ei numquid et tu ex discipulis eius es negavit ille et dixit non sum</span></p>
<p id="john-18-26"><span class="verse-num">18:26</span> <span class="verse-body">dicit unus ex servis pontificis cognatus eius cuius abscidit Petrus auriculam nonne ego te vidi in horto cum illo</span></p>
<p id="john-18-27"><span class="verse-num">18:27</span> <span class="verse-body">iterum ergo negavit Petrus et statim gallus cantavit</span></p>
<p id="john-18-28"><span class="verse-num">18:28</span> <span class="verse-body">adducunt ergo Iesum a Caiapha in praetorium erat autem mane et ipsi non introierunt in praetorium ut non contaminarentur sed manducarent pascha</span></p>
<p id="john-18-29"><span class="verse-num">18:29</span> <span class="verse-body">exivit ergo Pilatus ad eos foras et dixit quam accusationem adfertis adversus hominem hunc</span></p>
<p id="john-18-30"><span class="verse-num">18:30</span> <span class="verse-body">responderunt et dixerunt ei si non esset hic malefactor non tibi tradidissemus eum</span></p>
<p id="john-18-31"><span class="verse-num">18:31</span> <span class="verse-body">dixit ergo eis Pilatus accipite eum vos et secundum legem vestram iudicate eum dixerunt ergo ei Iudaei nobis non licet interficere quemquam</span></p>
<p id="john-18-32"><span class="verse-num">18:32</span> <span class="verse-body">ut sermo Iesu impleretur quem dixit significans qua esset morte moriturus</span></p>
<p id="john-18-33"><span class="verse-num">18:33</span> <span class="verse-body">introivit ergo iterum in praetorium Pilatus et vocavit Iesum et dixit ei tu es rex Iudaeorum</span></p>
<p id="john-18-34"><span class="verse-num">18:34</span> <span class="verse-body">et respondit Iesus a temet ipso hoc dicis an alii tibi dixerunt de me</span></p>
<p id="john-18-35"><span class="verse-num">18:35</span> <span class="verse-body">respondit Pilatus numquid ego Iudaeus sum gens tua et pontifices tradiderunt te mihi quid fecisti</span></p>
<p id="john-18-36"><span class="verse-num">18:36</span> <span class="verse-body">respondit Iesus regnum meum non est de mundo hoc si ex hoc mundo esset regnum meum ministri mei decertarent ut non traderer Iudaeis nunc autem meum regnum non est hinc</span></p>
<p id="john-18-37"><span class="verse-num">18:37</span> <span class="verse-body">dixit itaque ei Pilatus ergo rex es tu respondit Iesus tu dicis quia rex sum ego ego in hoc natus sum et ad hoc veni in mundum ut testimonium perhibeam veritati omnis qui est ex veritate audit meam vocem</span></p>
<p id="john-18-38"><span class="verse-num">18:38</span> <span class="verse-body">dicit ei Pilatus quid est veritas et cum hoc dixisset iterum exivit ad Iudaeos et dicit eis ego nullam invenio in eo causam</span></p>
<p id="john-18-39"><span class="verse-num">18:39</span> <span class="verse-body">est autem consuetudo vobis ut unum dimittam vobis in pascha vultis ergo dimittam vobis regem Iudaeorum</span></p>
<p id="john-18-40"><span class="verse-num">18:40</span> <span class="verse-body">clamaverunt rursum omnes dicentes non hunc sed Barabban erat autem Barabbas latro __________________________________________________________________</span></p>
<h2 id="john-ch-19">Chapter 19</h2>
<p class="verses"><a href="#john-19-1">1</a> <a href="#john-19-2">2</a> <a href="#john-19-3">3</a> <a href="#john-19-4">4</a> <a href="#john-19-5">5</a> <a href="#john-19-6">6</a> <a href="#john-19-7">7</a> <a href="#john-19-8">8</a> <a href="#john-19-9">9</a> <a href="#john-19-10">10</a> <a href="#john-19-11">11</a> <a href="#john-19-12">12</a> <a href="#john-19-13">13</a> <a href="#john-19-14">14</a> <a href="#john-19-15">15</a> <a href="#john-19-16">16</a> <a href="#john-19-17">17</a> <a href="#john-19-18">18</a> <a href="#john-19-19">19</a> <a href="#john-19-20">20</a> <a href="#john-19-21">21</a> <a href="#john-19-22">22</a> <a href="#john-19-23">23</a> <a href="#john-19-24">24</a> <a href="#john-19-25">25</a> <a href="#john-19-26">26</a> <a href="#john-19-27">27</a> <a href="#john-19-28">28</a> <a href="#john-19-29">29</a> <a href="#john-19-30">30</a> <a href="#john-19-31">31</a> <a href="#john-19-32">32</a> <a href="#john-19-33">33</a> <a href="#john-19-34">34</a> <a href="#john-19-35">35</a> <a href="#john-19-36">36</a> <a href="#john-19-37">37</a> <a href="#john-19-38">38</a> <a href="#john-19-39">39</a> <a href="#john-19-40">40</a> <a href="#john-19-41">41</a> <a href="#john-19-42">42</a></p>
<p id="john-19-1"><span class="verse-num">19:1</span> <span class="verse-body">tunc ergo adprehendit Pilatus Iesum et flagellavit</span></p>
<p id="john-19-2"><span class="verse-num">19:2</span> <span class="verse-body">et milites plectentes coronam de spinis inposuerunt capiti eius et veste purpurea circumdederunt eum</span></p>
<p id="john-19-3"><span class="verse-num">19:3</span> <span class="verse-body">et veniebant ad eum et dicebant have rex Iudaeorum et dabant ei alapas</span></p>
<p id="john-19-4"><span class="verse-num">19:4</span> <span class="verse-body">exiit iterum Pilatus foras et dicit eis ecce adduco vobis eum foras</span></p>
<p id="john-19-5"><span class="verse-num">19:5</span> <span class="verse-body">ut cognoscatis quia in eo nullam causam invenio et purpureum vestimentum et dicit eis ecce homo</span></p>
<p id="john-19-6"><span class="verse-num">19:6</span> <span class="verse-body">cum ergo vidissent eum pontifices et ministri clamabant dicentes crucifige crucifige dicit eis Pilatus accipite eum vos et crucifigite ego enim non invenio in eo causam</span></p>
<p id="john-19-7"><span class="verse-num">19:7</span> <span class="verse-body">responderunt ei Iudaei nos legem habemus et secundum legem debet mori quia Filium Dei se fecit</span></p>
<p id="john-19-8"><span class="verse-num">19:8</span> <span class="verse-body">cum ergo audisset Pilatus hunc sermonem magis timuit</span></p>
<p id="john-19-9"><span class="verse-num">19:9</span> <span class="verse-body">et ingressus est praetorium iterum et dicit ad Iesum unde es tu Iesus autem responsum non dedit ei</span></p>
<p id="john-19-10"><span class="verse-num">19:10</span> <span class="verse-body">dicit ergo ei Pilatus mihi non loqueris nescis quia potestatem habeo crucifigere te et potestatem habeo dimittere te</span></p>
<p id="john-19-11"><span class="verse-num">19:11</span> <span class="verse-body">respondit Iesus non haberes potestatem adversum me ullam nisi tibi esset datum desuper propterea qui tradidit me tibi maius peccatum habet</span></p>
<p id="john-19-12"><span class="verse-num">19:12</span> <span class="verse-body">exinde quaerebat Pilatus dimittere eum Iudaei autem clamabant dicentes si hunc dimittis non es amicus Caesaris omnis qui se regem facit contradicit Caesari</span></p>
<p id="john-19-13"><span class="verse-num">19:13</span> <span class="verse-body">Pilatus ergo cum audisset hos sermones adduxit foras Iesum et sedit pro tribunali in locum qui dicitur Lithostrotus hebraice autem Gabbatha</span></p>
<p id="john-19-14"><span class="verse-num">19:14</span> <span class="verse-body">erat autem parasceve paschae hora quasi sexta et dicit Iudaeis ecce rex vester</span></p>
<p id="john-19-15"><span class="verse-num">19:15</span> <span class="verse-body">illi autem clamabant tolle tolle crucifige eum dixit eis Pilatus regem vestrum crucifigam responderunt pontifices non habemus regem nisi Caesarem</span></p>
<p id="john-19-16"><span class="verse-num">19:16</span> <span class="verse-body">tunc ergo tradidit eis illum ut crucifigeretur susceperunt autem Iesum et eduxerunt</span></p>
<p id="john-19-17"><span class="verse-num">19:17</span> <span class="verse-body">et baiulans sibi crucem exivit in eum qui dicitur Calvariae locum hebraice Golgotha</span></p>
<p id="john-19-18"><span class="verse-num">19:18</span> <span class="verse-body">ubi eum crucifixerunt et cum eo alios duos hinc et hinc medium autem Iesum</span></p>
<p id="john-19-19"><span class="verse-num">19:19</span> <span class="verse-body">scripsit autem et titulum Pilatus et posuit super crucem erat autem scriptum Iesus Nazarenus rex Iudaeorum</span></p>
<p id="john-19-20"><span class="verse-num">19:20</span> <span class="verse-body">hunc ergo titulum multi legerunt Iudaeorum quia prope civitatem erat locus ubi crucifixus est Iesus et erat scriptum hebraice graece et latine</span></p>
<p id="john-19-21"><span class="verse-num">19:21</span> <span class="verse-body">dicebant ergo Pilato pontifices Iudaeorum noli scribere rex Iudaeorum sed quia ipse dixit rex sum Iudaeorum</span></p>
<p id="john-19-22"><span class="verse-num">19:22</span> <span class="verse-body">respondit Pilatus quod scripsi scripsi</span></p>
<p id="john-19-23"><span class="verse-num">19:23</span> <span class="verse-body">milites ergo cum crucifixissent eum acceperunt vestimenta eius et fecerunt quattuor partes unicuique militi partem et tunicam erat autem tunica inconsutilis desuper contexta per totum</span></p>
<p id="john-19-24"><span class="verse-num">19:24</span> <span class="verse-body">dixerunt ergo ad invicem non scindamus eam sed sortiamur de illa cuius sit ut scriptura impleatur dicens partiti sunt vestimenta mea sibi et in vestem meam miserunt sortem et milites quidem haec fecerunt</span></p>
<p id="john-19-25"><span class="verse-num">19:25</span> <span class="verse-body">stabant autem iuxta crucem Iesu mater eius et soror matris eius Maria Cleopae et Maria Magdalene</span></p>
<p id="john-19-26"><span class="verse-num">19:26</span> <span class="verse-body">cum vidisset ergo Iesus matrem et discipulum stantem quem diligebat dicit matri suae mulier ecce filius tuus</span></p>
<p id="john-19-27"><span class="verse-num">19:27</span> <span class="verse-body">deinde dicit discipulo ecce mater tua et ex illa hora accepit eam discipulus in sua</span></p>
<p id="john-19-28"><span class="verse-num">19:28</span> <span class="verse-body">postea sciens Iesus quia iam omnia consummata sunt ut consummaretur scriptura dicit sitio</span></p>
<p id="john-19-29"><span class="verse-num">19:29</span> <span class="verse-body">vas ergo positum erat aceto plenum illi autem spongiam plenam aceto hysopo circumponentes obtulerunt ori eius</span></p>
<p id="john-19-30"><span class="verse-num">19:30</span> <span class="verse-body">cum ergo accepisset Iesus acetum dixit consummatum est et inclinato capite tradidit spiritum</span></p>
<p id="john-19-31"><span class="verse-num">19:31</span> <span class="verse-body">Iudaei ergo quoniam parasceve erat ut non remanerent in cruce corpora sabbato erat enim magnus dies ille sabbati rogaverunt Pilatum ut frangerentur eorum crura et tollerentur</span></p>
<p id="john-19-32"><span class="verse-num">19:32</span> <span class="verse-body">venerunt ergo milites et primi quidem fregerunt crura et alterius qui crucifixus est cum eo</span></p>
<p id="john-19-33"><span class="verse-num">19:33</span> <span class="verse-body">ad Iesum autem cum venissent ut viderunt eum iam mortuum non fregerunt eius crura</span></p>
<p id="john-19-34"><span class="verse-num">19:34</span> <span class="verse-body">sed unus militum lancea latus eius aperuit et continuo exivit sanguis et aqua</span></p>
<p id="john-19-35"><span class="verse-num">19:35</span> <span class="verse-body">et qui vidit testimonium perhibuit et verum est eius testimonium et ille scit quia vera dicit ut et vos credatis</span></p>
<p id="john-19-36"><span class="verse-num">19:36</span> <span class="verse-body">facta sunt enim haec ut scriptura impleatur os non comminuetis ex eo</span></p>
<p id="john-19-37"><span class="verse-num">19:37</span> <span class="verse-body">et iterum alia scriptura dicit videbunt in quem transfixerunt</span></p>
<p id="john-19-38"><span class="verse-num">19:38</span> <span class="verse-body">post haec autem rogavit Pilatum Ioseph ab Arimathia eo quod esset discipulus Iesu occultus autem propter metum Iudaeorum ut tolleret corpus Iesu et permisit Pilatus venit ergo et tulit corpus Iesu</span></p>
<p id="john-19-39"><span class="verse-num">19:39</span> <span class="verse-body">venit autem et Nicodemus qui venerat ad Iesum nocte primum ferens mixturam murrae et aloes quasi libras centum</span></p>
<p id="john-19-40"><span class="verse-num">19:40</span> <span class="verse-body">acceperunt ergo corpus Iesu et ligaverunt eum linteis cum aromatibus sicut mos Iudaeis est sepelire</span></p>
<p id="john-19-41"><span class="verse-num">19:41</span> <span class="verse-body">erat autem in loco ubi crucifixus est hortus et in horto monumentum novum in quo nondum quisquam positus erat</span></p>
<p id="john-19-42"><span class="verse-num">19:42</span> <span class="verse-body">ibi ergo propter parasceven Iudaeorum quia iuxta erat monumentum posuerunt Iesum __________________________________________________________________</span></p>
<h2 id="john-ch-20">Chapter 20</h2>
<p class="verses"><a href="#john-20-1">1</a> <a href="#john-20-2">2</a> <a href="#john-20-3">3</a> <a href="#john-20-4">4</a> <a href="#john-20-5">5</a> <a href="#john-20-6">6</a> <a href="#john-20-7">7</a> <a href="#john-20-8">8</a> <a href="#john-20-9">9</a> <a href="#john-20-10">10</a> <a href="#john-20-11">11</a> <a href="#john-20-12">12</a> <a href="#john-20-13">13</a> <a href="#john-20-14">14</a> <a href="#john-20-15">15</a> <a href="#john-20-16">16</a> <a href="#john-20-17">17</a> <a href="#john-20-18">18</a> <a href="#john-20-19">19</a> <a href="#john-20-20">20</a> <a href="#john-20-21">21</a> <a href="#john-20-22">22</a> <a href="#john-20-23">23</a> <a href="#john-20-24">24</a> <a href="#john-20-25">25</a> <a href="#john-20-26">26</a> <a href="#john-20-27">27</a> <a href="#john-20-28">28</a> <a href="#john-20-29">29</a> <a href="#john-20-30">30</a> <a href="#john-20-31">31</a></p>
<p id="john-20-1"><span class="verse-num">20:1</span> <span class="verse-body">una autem sabbati Maria Magdalene venit mane cum adhuc tenebrae essent ad monumentum et videt lapidem sublatum a monumento</span></p>
<p id="john-20-2"><span class="verse-num">20:2</span> <span class="verse-body">cucurrit ergo et venit ad Simonem Petrum et ad alium discipulum quem amabat Iesus et dicit eis tulerunt Dominum de monumento et nescimus ubi posuerunt eum</span></p>
<p id="john-20-3"><span class="verse-num">20:3</span> <span class="verse-body">exiit ergo Petrus et ille alius discipulus et venerunt ad monumentum</span></p>
<p id="john-20-4"><span class="verse-num">20:4</span> <span class="verse-body">currebant autem duo simul et ille alius discipulus praecucurrit citius Petro et venit primus ad monumentum</span></p>
<p id="john-20-5"><span class="verse-num">20:5</span> <span class="verse-body">et cum se inclinasset videt posita linteamina non tamen introivit</span></p>
<p id="john-20-6"><span class="verse-num">20:6</span> <span class="verse-body">venit ergo Simon Petrus sequens eum et introivit in monumentum et videt linteamina posita</span></p>
<p id="john-20-7"><span class="verse-num">20:7</span> <span class="verse-body">et sudarium quod fuerat super caput eius non cum linteaminibus positum sed separatim involutum in unum locum</span></p>
<p id="john-20-8"><span class="verse-num">20:8</span> <span class="verse-body">tunc ergo introivit et ille discipulus qui venerat primus ad monumentum et vidit et credidit</span></p>
<p id="john-20-9"><span class="verse-num">20:9</span> <span class="verse-body">nondum enim sciebant scripturam quia oportet eum a mortuis resurgere</span></p>
<p id="john-20-10"><span class="verse-num">20:10</span> <span class="verse-body">abierunt ergo iterum ad semet ipsos discipuli</span></p>
<p id="john-20-11"><span class="verse-num">20:11</span> <span class="verse-body">Maria autem stabat ad monumentum foris plorans dum ergo fleret inclinavit se et prospexit in monumentum</span></p>
<p id="john-20-12"><span class="verse-num">20:12</span> <span class="verse-body">et vidit duos angelos in albis sedentes unum ad caput et unum ad pedes ubi positum fuerat corpus Iesu</span></p>
<p id="john-20-13"><span class="verse-num">20:13</span> <span class="verse-body">dicunt ei illi mulier quid ploras dicit eis quia tulerunt Dominum meum et nescio ubi posuerunt eum</span></p>
<p id="john-20-14"><span class="verse-num">20:14</span> <span class="verse-body">haec cum dixisset conversa est retrorsum et videt Iesum stantem et non sciebat quia Iesus est</span></p>
<p id="john-20-15"><span class="verse-num">20:15</span> <span class="verse-body">dicit ei Iesus mulier quid ploras quem quaeris illa existimans quia hortulanus esset dicit ei domine si tu sustulisti eum dicito mihi ubi posuisti eum et ego eum tollam</span></p>
<p id="john-20-16"><span class="verse-num">20:16</span> <span class="verse-body">dicit ei Iesus Maria conversa illa dicit ei rabboni quod dicitur magister</span></p>
<p id="john-20-17"><span class="verse-num">20:17</span> <span class="verse-body">dicit ei Iesus noli me tangere nondum enim ascendi ad Patrem meum vade autem ad fratres meos et dic eis ascendo ad Patrem meum et Patrem vestrum et Deum meum et Deum vestrum</span></p>
<p id="john-20-18"><span class="verse-num">20:18</span> <span class="verse-body">venit Maria Magdalene adnuntians discipulis quia vidi Dominum et haec dixit mihi</span></p>
<p id="john-20-19"><span class="verse-num">20:19</span> <span class="verse-body">cum esset ergo sero die illo una sabbatorum et fores essent clausae ubi erant discipuli propter metum Iudaeorum venit Iesus et stetit in medio et dicit eis pax vobis</span></p>
<p id="john-20-20"><span class="verse-num">20:20</span> <span class="verse-body">et hoc cum dixisset ostendit eis manus et latus gavisi sunt ergo discipuli viso Domino</span></p>
<p id="john-20-21"><span class="verse-num">20:21</span> <span class="verse-body">dixit ergo eis iterum pax vobis sicut misit me Pater et ego mitto vos</span></p>
<p id="john-20-22"><span class="verse-num">20:22</span> <span class="verse-body">hoc cum dixisset insuflavit et dicit eis accipite Spiritum Sanctum</span></p>
<p id="john-20-23"><span class="verse-num">20:23</span> <span class="verse-body">quorum remiseritis peccata remittuntur eis quorum retinueritis detenta sunt</span></p>
<p id="john-20-24"><span class="verse-num">20:24</span> <span class="verse-body">Thomas autem unus ex duodecim qui dicitur Didymus non erat cum eis quando venit Iesus</span></p>
<p id="john-20-25"><span class="verse-num">20:25</span> <span class="verse-body">dixerunt ergo ei alii discipuli vidimus Dominum ille autem dixit eis nisi videro in manibus eius figuram clavorum et mittam digitum meum in locum clavorum et mittam manum meam in latus eius non credam</span></p>
<p id="john-20-26"><span class="verse-num">20:26</span> <span class="verse-body">et post dies octo iterum erant discipuli eius intus et Thomas cum eis venit Iesus ianuis clausis et stetit in medio et dixit pax vobis</span></p>
<p id="john-20-27"><span class="verse-num">20:27</span> <span class="verse-body">deinde dicit Thomae infer digitum tuum huc et vide manus meas et adfer manum tuam et mitte in latus meum et noli esse incredulus sed fidelis</span></p>
<p id="john-20-28"><span class="verse-num">20:28</span> <span class="verse-body">respondit Thomas et dixit ei Dominus meus et Deus meus</span></p>
<p id="john-20-29"><span class="verse-num">20:29</span> <span class="verse-body">dicit ei Iesus quia vidisti me credidisti beati qui non viderunt et crediderunt</span></p>
<p id="john-20-30"><span class="verse-num">20:30</span> <span class="verse-body">multa quidem et alia signa fecit Iesus in conspectu discipulorum suorum quae non sunt scripta in libro hoc</span></p>
<p id="john-20-31"><span class="verse-num">20:31</span> <span class="verse-body">haec autem scripta sunt ut credatis quia Iesus est Christus Filius Dei et ut credentes vitam habeatis in nomine eius __________________________________________________________________</span></p>
<h2 id="john-ch-21">Chapter 21</h2>
<p class="verses"><a href="#john-21-1">1</a> <a href="#john-21-2">2</a> <a href="#john-21-3">3</a> <a href="#john-21-4">4</a> <a href="#john-21-5">5</a> <a href="#john-21-6">6</a> <a href="#john-21-7">7</a> <a href="#john-21-8">8</a> <a href="#john-21-9">9</a> <a href="#john-21-10">10</a> <a href="#john-21-11">11</a> <a href="#john-21-12">12</a> <a href="#john-21-13">13</a> <a href="#john-21-14">14</a> <a href="#john-21-15">15</a> <a href="#john-21-16">16</a> <a href="#john-21-17">17</a> <a href="#john-21-18">18</a> <a href="#john-21-19">19</a> <a href="#john-21-20">20</a> <a href="#john-21-21">21</a> <a href="#john-21-22">22</a> <a href="#john-21-23">23</a> <a href="#john-21-24">24</a></p>
<p id="john-21-1"><span class="verse-num">21:1</span> <span class="verse-body">postea manifestavit se iterum Iesus ad mare Tiberiadis manifestavit autem sic</span></p>
<p id="john-21-2"><span class="verse-num">21:2</span> <span class="verse-body">erant simul Simon Petrus et Thomas qui dicitur Didymus et Nathanahel qui erat a Cana Galilaeae et filii Zebedaei et alii ex discipulis eius duo</span></p>
<p id="john-21-3"><span class="verse-num">21:3</span> <span class="verse-body">dicit eis Simon Petrus vado piscari dicunt ei venimus et nos tecum et exierunt et ascenderunt in navem et illa nocte nihil prendiderunt</span></p>
<p id="john-21-4"><span class="verse-num">21:4</span> <span class="verse-body">mane autem iam facto stetit Iesus in litore non tamen cognoverunt discipuli quia Iesus est</span></p>
<p id="john-21-5"><span class="verse-num">21:5</span> <span class="verse-body">dicit ergo eis Iesus pueri numquid pulmentarium habetis responderunt ei non</span></p>
<p id="john-21-6"><span class="verse-num">21:6</span> <span class="verse-body">dixit eis mittite in dexteram navigii rete et invenietis miserunt ergo et iam non valebant illud trahere a multitudine piscium</span></p>
<p id="john-21-7"><span class="verse-num">21:7</span> <span class="verse-body">dicit ergo discipulus ille quem diligebat Iesus Petro Dominus est Simon Petrus cum audisset quia Dominus est tunicam succinxit se erat enim nudus et misit se in mare</span></p>
<p id="john-21-8"><span class="verse-num">21:8</span> <span class="verse-body">alii autem discipuli navigio venerunt non enim longe erant a terra sed quasi a cubitis ducentis trahentes rete piscium</span></p>
<p id="john-21-9"><span class="verse-num">21:9</span> <span class="verse-body">ut ergo descenderunt in terram viderunt prunas positas et piscem superpositum et panem</span></p>
<p id="john-21-10"><span class="verse-num">21:10</span> <span class="verse-body">dicit eis Iesus adferte de piscibus quos prendidistis nunc</span></p>
<p id="john-21-11"><span class="verse-num">21:11</span> <span class="verse-body">ascendit Simon Petrus et traxit rete in terram plenum magnis piscibus centum quinquaginta tribus et cum tanti essent non est scissum rete</span></p>
<p id="john-21-12"><span class="verse-num">21:12</span> <span class="verse-body">dicit eis Iesus venite prandete et nemo audebat discentium interrogare eum tu quis es scientes quia Dominus esset</span></p>
<p id="john-21-13"><span class="verse-num">21:13</span> <span class="verse-body">et venit Iesus et accepit panem et dat eis et piscem similiter</span></p>
<p id="john-21-14"><span class="verse-num">21:14</span> <span class="verse-body">hoc iam tertio manifestatus est Iesus discipulis cum surrexisset a mortuis</span></p>
<p id="john-21-15"><span class="verse-num">21:15</span> <span class="verse-body">cum ergo prandissent dicit Simoni Petro Iesus Simon Iohannis diligis me plus his dicit ei etiam Domine tu scis quia amo te dicit ei pasce agnos meos</span></p>
<p id="john-21-16"><span class="verse-num">21:16</span> <span class="verse-body">dicit ei iterum Simon Iohannis diligis me ait illi etiam Domine tu scis quia amo te dicit ei pasce agnos meos</span></p>
<p id="john-21-17"><span class="verse-num">21:17</span> <span class="verse-body">dicit ei tertio Simon Iohannis amas me contristatus est Petrus quia dixit ei tertio amas me et dicit ei Domine tu omnia scis tu scis quia amo te dicit ei pasce oves meas</span></p>
<p id="john-21-18"><span class="verse-num">21:18</span> <span class="verse-body">amen amen dico tibi cum esses iunior cingebas te et ambulabas ubi volebas cum autem senueris extendes manus tuas et alius te cinget et ducet quo non vis</span></p>
<p id="john-21-19"><span class="verse-num">21:19</span> <span class="verse-body">hoc autem dixit significans qua morte clarificaturus esset Deum et hoc cum dixisset dicit ei sequere me</span></p>
<p id="john-21-20"><span class="verse-num">21:20</span> <span class="verse-body">conversus Petrus vidit illum discipulum quem diligebat Iesus sequentem qui et recubuit in cena super pectus eius et dixit Domine quis est qui tradit te</span></p>
<p id="john-21-21"><span class="verse-num">21:21</span> <span class="verse-body">hunc ergo cum vidisset Petrus dicit Iesu Domine hic autem quid</span></p>
<p id="john-21-22"><span class="verse-num">21:22</span> <span class="verse-body">dicit ei Iesus si sic eum volo manere donec veniam quid ad te tu me sequere</span></p>
<p id="john-21-23"><span class="verse-num">21:23</span> <span class="verse-body">exivit ergo sermo iste in fratres quia discipulus ille non moritur et non dixit ei Iesus non moritur sed si sic eum volo manere donec venio quid ad te</span></p>
<p id="john-21-24"><span class="verse-num">21:24</span> <span class="verse-body">hic est discipulus qui testimonium perhibet de his et scripsit haec et scimus quia verum est testimonium eius __________________________________________________________________</span></p>
