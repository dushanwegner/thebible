<h1>Judith</h1>
<p class="chapters"><a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-1">1</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-1">1</a> <a href="#judith-ch-1">1</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-17">17</a> <a href="#judith-ch-18">18</a> <a href="#judith-ch-19">19</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-17">17</a> <a href="#judith-ch-18">18</a> <a href="#judith-ch-19">19</a> <a href="#judith-ch-20">20</a> <a href="#judith-ch-21">21</a> <a href="#judith-ch-22">22</a> <a href="#judith-ch-23">23</a> <a href="#judith-ch-24">24</a> <a href="#judith-ch-25">25</a> <a href="#judith-ch-26">26</a> <a href="#judith-ch-27">27</a> <a href="#judith-ch-28">28</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-17">17</a> <a href="#judith-ch-18">18</a> <a href="#judith-ch-19">19</a> <a href="#judith-ch-20">20</a> <a href="#judith-ch-21">21</a> <a href="#judith-ch-22">22</a> <a href="#judith-ch-23">23</a> <a href="#judith-ch-24">24</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-17">17</a> <a href="#judith-ch-18">18</a> <a href="#judith-ch-19">19</a> <a href="#judith-ch-20">20</a> <a href="#judith-ch-21">21</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-17">17</a> <a href="#judith-ch-18">18</a> <a href="#judith-ch-19">19</a> <a href="#judith-ch-20">20</a> <a href="#judith-ch-21">21</a> <a href="#judith-ch-22">22</a> <a href="#judith-ch-23">23</a> <a href="#judith-ch-24">24</a> <a href="#judith-ch-25">25</a> <a href="#judith-ch-26">26</a> <a href="#judith-ch-27">27</a> <a href="#judith-ch-28">28</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-14">14</a> <a href="#judith-ch-15">15</a> <a href="#judith-ch-16">16</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-7">7</a> <a href="#judith-ch-8">8</a> <a href="#judith-ch-9">9</a> <a href="#judith-ch-10">10</a> <a href="#judith-ch-11">11</a> <a href="#judith-ch-12">12</a> <a href="#judith-ch-13">13</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-5">5</a> <a href="#judith-ch-6">6</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a> <a href="#judith-ch-1">1</a> <a href="#judith-ch-2">2</a> <a href="#judith-ch-3">3</a> <a href="#judith-ch-4">4</a></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a></p>
<p id="judith-1-1"><span class="verse-num">1:1</span> <span class="verse-body">Arfaxat itaque rex Medorum subiugaverat multas gentes imperio suo et ipse aedificavit civitatem potentissimam quam appellavit Igbathanis</span></p>
<p id="judith-1-2"><span class="verse-num">1:2</span> <span class="verse-body">ex lapidibus quadratis et sectis fecit muros eius in altitudine cubitorum septuaginta et in latitudine cubitorum triginta turres vero eius posuit in altitudinem cubitorum centum</span></p>
<p id="judith-1-3"><span class="verse-num">1:3</span> <span class="verse-body">per quadrum vero earum latus utrumque vicenorum pedum spatio tendebatur posuitque portas eius in altitudine turrium</span></p>
<p id="judith-1-4"><span class="verse-num">1:4</span> <span class="verse-body">et gloriabatur quasi potens in potentia exercitus sui et in gloria quadrigarum suarum</span></p>
<p id="judith-1-5"><span class="verse-num">1:5</span> <span class="verse-body">anno igitur duodecimo regni sui Nabuchodonosor rex Assyriorum qui regnabat in Nineven civitatem magnam pugnavit contra Arfaxat et obtinuit eum</span></p>
<p id="judith-1-6"><span class="verse-num">1:6</span> <span class="verse-body">in campo magno qui appellatur Ragau circa Eufraten et Tigrin et Hyadas in campo Erioch regis Elicorum</span></p>
<p id="judith-1-7"><span class="verse-num">1:7</span> <span class="verse-body">tunc exaltatum est regnum Nabuchodonosor et cor eius elatum est et misit ad omnes qui habitabant in Cilicia et Damasco et Libano</span></p>
<p id="judith-1-8"><span class="verse-num">1:8</span> <span class="verse-body">et ad gentes quae sunt in Carmelo et Cedar et inhabitantes Galileam in campo magno Hesdraelon</span></p>
<p id="judith-1-9"><span class="verse-num">1:9</span> <span class="verse-body">et ad omnes qui erant in Samaria et trans flumen Iordanem usque Hierusalem et omnem terram Iesse quousque perveniatur ad montes Aethiopiae</span></p>
<p id="judith-1-10"><span class="verse-num">1:10</span> <span class="verse-body">ad hos omnes misit nuntios Nabuchodonosor rex Assyriorum</span></p>
<p id="judith-1-11"><span class="verse-num">1:11</span> <span class="verse-body">qui omnes uno animo contradixerunt et remiserunt eos vacuos ac sine honore abiecerunt</span></p>
<p id="judith-1-12"><span class="verse-num">1:12</span> <span class="verse-body">tunc indignatus est Nabuchodonosor rex ad omnem terram illam et iuravit per regnum et thronum suum quod defenderet se de omnibus regionibus his __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a></p>
<p id="judith-2-1"><span class="verse-num">2:1</span> <span class="verse-body">anno tertiodecimo Nabuchodonosor regis vicesima et secunda die mensis primi factum est verbum in domo Nabuchodonosor regis Assyriorum ut defenderet se</span></p>
<p id="judith-2-2"><span class="verse-num">2:2</span> <span class="verse-body">vocavitque omnes maiores omnesque duces bellatores suos et habuit cum eis mysterium consilii sui</span></p>
<p id="judith-2-3"><span class="verse-num">2:3</span> <span class="verse-body">dixitque cogitationem suam in eo esse ut omnem terram suo subiugaret imperio</span></p>
<p id="judith-2-4"><span class="verse-num">2:4</span> <span class="verse-body">quod dictum cum placuisset omnibus vocavit Nabuchodonosor rex Holofernem principem militiae suae</span></p>
<p id="judith-2-5"><span class="verse-num">2:5</span> <span class="verse-body">et dixit egredere adversum omne regnum occidentis et contra eos praecipue qui contempserunt imperium meum</span></p>
<p id="judith-2-6"><span class="verse-num">2:6</span> <span class="verse-body">non parcet oculus meus ulli regno omnemque urbem munitam subiugabis mihi</span></p>
<p id="judith-2-7"><span class="verse-num">2:7</span> <span class="verse-body">tunc Holofernis vocavit duces et magistratus virtutis Assyriorum et dinumeravit viros in expeditione sicut praecepit ei rex centum viginti milia peditum pugnatorum et equites sagittarios duodecim milia</span></p>
<p id="judith-2-8"><span class="verse-num">2:8</span> <span class="verse-body">omnemque expeditionem suam fecit praeire multitudinem innumerabilium camelorum cum his quae exercitibus sufficerent copiose boum quoque armenta gregesque ovium quorum non erat numerus</span></p>
<p id="judith-2-9"><span class="verse-num">2:9</span> <span class="verse-body">frumentum ex omni Syria in transitu suo parari constituit</span></p>
<p id="judith-2-10"><span class="verse-num">2:10</span> <span class="verse-body">aurum vero et argentum de domo regis adsumpsit multum nimis</span></p>
<p id="judith-2-11"><span class="verse-num">2:11</span> <span class="verse-body">et profectus est ipse et omnis exercitus cum quadrigis et equitibus et sagittariis qui cooperuerunt faciem terrae sicut lucustae</span></p>
<p id="judith-2-12"><span class="verse-num">2:12</span> <span class="verse-body">cumque pertransisset fines Assyriorum venit ad magnos montes Angae qui sunt a sinistro Ciliciae ascenditque omnia castella eorum et obtinuit omnem munitionem</span></p>
<p id="judith-2-13"><span class="verse-num">2:13</span> <span class="verse-body">effregit autem civitatem opinatissimam Meluthi praedavitque omnes filios Tharsis et filios Ismahel qui erant contra faciem deserti et ad austrum terrae Celeon</span></p>
<p id="judith-2-14"><span class="verse-num">2:14</span> <span class="verse-body">et transiit Eufraten et venit ad Mesopotamiam et fregit omnes civitates excelsas quae erant ibi a torrente Mambre usquequo perveniatur ad mare</span></p>
<p id="judith-2-15"><span class="verse-num">2:15</span> <span class="verse-body">et occupavit terminos eius a Cilicia usque ad fines Iafeth qui sunt ad austrum</span></p>
<p id="judith-2-16"><span class="verse-num">2:16</span> <span class="verse-body">abduxitque omnes filios Madian ac praedavit omnem locupletationem eorum omnesque resistentes sibi occidit in ore gladii</span></p>
<p id="judith-2-17"><span class="verse-num">2:17</span> <span class="verse-body">et post haec descendit in campos Damasci in diebus messis et succendit omnia sata omnesque arbores ac vineas fecit incidi</span></p>
<p id="judith-2-18"><span class="verse-num">2:18</span> <span class="verse-body">et cecidit timor illius super omnes inhabitantes terram __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a></p>
<p id="judith-3-1"><span class="verse-num">3:1</span> <span class="verse-body">tunc miserunt legatos suos universarum urbium et provinciarum reges ac principes Syriae scilicet Mesopotamiae et Syriae Sobal et Lybiae atque Ciliciae qui venientes ad Holofernem dixerunt</span></p>
<p id="judith-3-2"><span class="verse-num">3:2</span> <span class="verse-body">desinat indignatio tua circa nos melius est enim ut viventes serviamus Nabuchodonosor regi magno et subditi simus tibi quam morientes cum interitu nostro ipsi servitutis nostrae damna patiamini</span></p>
<p id="judith-3-3"><span class="verse-num">3:3</span> <span class="verse-body">omnis civitas nostra omnisque possessio omnes colles et montes et campi armenta boum greges ovium caprarumque equorum camelorumque et universae facultates nostrae atque familiae in conspectu tuo sunt</span></p>
<p id="judith-3-4"><span class="verse-num">3:4</span> <span class="verse-body">sint omnia sub lege tua</span></p>
<p id="judith-3-5"><span class="verse-num">3:5</span> <span class="verse-body">nos iam et filii nostri servi tui sumus</span></p>
<p id="judith-3-6"><span class="verse-num">3:6</span> <span class="verse-body">veni nobis pacificus dominus et utere servitia nostra sicut placuerit tibi</span></p>
<p id="judith-3-7"><span class="verse-num">3:7</span> <span class="verse-body">tunc descendit de montibus cum equitibus in virtute magna et obtinuit omnem civitatem et omnem inhabitantem terram</span></p>
<p id="judith-3-8"><span class="verse-num">3:8</span> <span class="verse-body">de universis autem urbibus adsumpsit sibi auxiliarios viros fortes et electos ad bellum</span></p>
<p id="judith-3-9"><span class="verse-num">3:9</span> <span class="verse-body">tantusque metus provinciis illius incubuit ut universarum urbium habitatores principes et honorati simul cum populis exirent in obviam venienti</span></p>
<p id="judith-3-10"><span class="verse-num">3:10</span> <span class="verse-body">excipientes eum cum coronis et lampadibus ducentes choros in tibiis et tympanis</span></p>
<p id="judith-3-11"><span class="verse-num">3:11</span> <span class="verse-body">nec ista tamen facientes ferocitatem eius pectoris mitigare potuerunt</span></p>
<p id="judith-3-12"><span class="verse-num">3:12</span> <span class="verse-body">nam et civitates eorum destruxit et lucos eorum excidit</span></p>
<p id="judith-3-13"><span class="verse-num">3:13</span> <span class="verse-body">praeceperat enim illi Nabuchodonosor rex ut omnes deos terrae exterminaret videlicet ut ipse solus diceretur deus ab his nationibus quae potuissent Holofernis potentia subiugari</span></p>
<p id="judith-3-14"><span class="verse-num">3:14</span> <span class="verse-body">pertransiens autem Syriam Subal et omnem Apamiam omnemque Mesopotamiam venit ad Idumeos in terra Gabaa</span></p>
<p id="judith-3-15"><span class="verse-num">3:15</span> <span class="verse-body">accepitque civitates eorum et sedit ibi per triginta dies in quibus diebus adunari praecepit universum exercitum virtutis suae __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a></p>
<p id="judith-4-1"><span class="verse-num">4:1</span> <span class="verse-body">tunc audientes haec filii Israhel qui habitabant in terra Iudaeae timuerunt valde a facie eius</span></p>
<p id="judith-4-2"><span class="verse-num">4:2</span> <span class="verse-body">tremor etiam et horror invasit sensus eorum ne hoc faceret Hierusalem et templo Domini quod fecerat ceteris civitatibus et templis earum</span></p>
<p id="judith-4-3"><span class="verse-num">4:3</span> <span class="verse-body">et miserunt in omnem Samariam per circuitum usque Hiericho et praeoccupaverunt omnes vertices montium</span></p>
<p id="judith-4-4"><span class="verse-num">4:4</span> <span class="verse-body">et muris circumdederunt vicos suos et congregaverunt frumenta in praeparatione pugnae</span></p>
<p id="judith-4-5"><span class="verse-num">4:5</span> <span class="verse-body">sacerdos etiam Heliachim scripsit ad universos qui erant contra Hesdraelon quae est contra faciem campi magni iuxta Dothain et universis per quos transitus esse poterat</span></p>
<p id="judith-4-6"><span class="verse-num">4:6</span> <span class="verse-body">ut obtinerent ascensus montium per quos via esse poterat ad Hierusalem ut illic custodirent ubi angustum iter esse poterat inter montes</span></p>
<p id="judith-4-7"><span class="verse-num">4:7</span> <span class="verse-body">et fecerunt filii Israhel secundum quod constituerat eis sacerdos Domini Heliachim</span></p>
<p id="judith-4-8"><span class="verse-num">4:8</span> <span class="verse-body">et clamavit omnis populus ad Dominum instantia magna et humiliaverunt animas suas in ieiuniis ipsi et mulieres eorum</span></p>
<p id="judith-4-9"><span class="verse-num">4:9</span> <span class="verse-body">et induerunt se sacerdotes ciliciis et infantes prostraverunt contra faciem templi Domini et altare Domini operuerunt cilicio</span></p>
<p id="judith-4-10"><span class="verse-num">4:10</span> <span class="verse-body">et clamaverunt ad Deum Israhel unianimiter ne darentur in praedam infantes eorum et uxores eorum in divisionem et civitates eorum in exterminium et sancta eorum in pollutionibus</span></p>
<p id="judith-4-11"><span class="verse-num">4:11</span> <span class="verse-body">tunc Heliachim sacerdos Domini magnus circuivit omnem Israhel adlocutusque est eos</span></p>
<p id="judith-4-12"><span class="verse-num">4:12</span> <span class="verse-body">dicens scitote quoniam exaudivit Dominus preces vestras si manentes permanseritis in ieiuniis et orationibus in conspectu Domini</span></p>
<p id="judith-4-13"><span class="verse-num">4:13</span> <span class="verse-body">memores estote Mosi servi Domini qui Amalech confidentem in virtute sua et in potentia sua et in exercitu suo et in clypeis suis et in curribus suis et in equitibus suis non ferro pugnando sed precibus sanctis orando deiecit</span></p>
<p id="judith-4-14"><span class="verse-num">4:14</span> <span class="verse-body">sic erunt universi hostes Israhel si perseveraveritis in hoc opere quo coepistis</span></p>
<p id="judith-4-15"><span class="verse-num">4:15</span> <span class="verse-body">ad hanc igitur exhortationem eius deprecantes Dominum permanebant in conspectu Domini</span></p>
<p id="judith-4-16"><span class="verse-num">4:16</span> <span class="verse-body">ita ut etiam hii qui holocausta Domino offerebant praecincti ciliciis offerrent sacrificia Domino et erat cinis super capita eorum</span></p>
<p id="judith-4-17"><span class="verse-num">4:17</span> <span class="verse-body">et ex toto corde suo omnes orabant Deum ut visitaret populum suum Israhel __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a></p>
<p id="judith-5-1"><span class="verse-num">5:1</span> <span class="verse-body">nuntiatumque est Holoferni principi militiae Assyriorum quod filii Israhel praepararent se ad resistendum ac montium itinera conclusissent</span></p>
<p id="judith-5-2"><span class="verse-num">5:2</span> <span class="verse-body">et furore nimio exarsit iracundia magna vocavitque omnes principes Moab et duces Ammon</span></p>
<p id="judith-5-3"><span class="verse-num">5:3</span> <span class="verse-body">et dixit eis dicite mihi quid sit populus iste qui montana obsidet aut quae et quales et quantae sint civitates eorum quae etiam sit virtus eorum aut quae sit multitudo eorum vel quis rex militiae illorum</span></p>
<p id="judith-5-4"><span class="verse-num">5:4</span> <span class="verse-body">quare prae omnibus qui habitant in oriente isti contempserunt et non exierunt in obviam nobis ut susciperent nos cum pace</span></p>
<p id="judith-5-5"><span class="verse-num">5:5</span> <span class="verse-body">tunc Achior dux omnium filiorum Ammon respondens ait si digneris audire domine meus dicam veritatem in conspectu tuo de populo isto qui in montanis habitat et non egredietur verbum falsum ex ore meo</span></p>
<p id="judith-5-6"><span class="verse-num">5:6</span> <span class="verse-body">populus iste ex progenie Chaldeorum est</span></p>
<p id="judith-5-7"><span class="verse-num">5:7</span> <span class="verse-body">hic primum in Mesopotamiam habitavit quoniam noluerunt sequi deos patrum suorum qui erant in terra Chaldeorum</span></p>
<p id="judith-5-8"><span class="verse-num">5:8</span> <span class="verse-body">deserentes itaque caerimonias patrum suorum quae in multitudine deorum erant</span></p>
<p id="judith-5-9"><span class="verse-num">5:9</span> <span class="verse-body">unum Deum caeli coluerunt qui et praecepit eis ut exirent inde et habitarent in Charam cumque cooperuisset omnem terram fames descenderunt in Aegyptum illicque per quadringentos annos sic multiplicati sunt ut dinumerari eorum non possit exercitus</span></p>
<p id="judith-5-10"><span class="verse-num">5:10</span> <span class="verse-body">cumque gravaret eos rex Aegypti atque in aedificationibus urbium suarum in luto et latere subiugasset eos clamaverunt ad Deum suum et percussit totam terram Aegypti plagis variis</span></p>
<p id="judith-5-11"><span class="verse-num">5:11</span> <span class="verse-body">cumque eiecissent eos a se Aegyptii et cessasset plaga ab eis et iterum eos vellent capere et ad suum servitium revocare</span></p>
<p id="judith-5-12"><span class="verse-num">5:12</span> <span class="verse-body">fugientibus his Deus caeli mare aperuit ita ut hinc inde aquae quasi murus solidarentur et isti pede sicco fundum maris perambulando transirent</span></p>
<p id="judith-5-13"><span class="verse-num">5:13</span> <span class="verse-body">in quo loco dum innumerabilis exercitus Aegyptiorum eos persequeretur ita aquis coopertus est ut non remaneret vel unus qui factum posteris nuntiaret</span></p>
<p id="judith-5-14"><span class="verse-num">5:14</span> <span class="verse-body">egressis etiam mare Rubrum deserta Sina montis occurrerunt in quibus numquam homo habitare potuit vel filius hominis requievit</span></p>
<p id="judith-5-15"><span class="verse-num">5:15</span> <span class="verse-body">illic fontes amari obdulcati sunt eis ad bibendum et per annos quadraginta annonam de caelo consecuti sunt</span></p>
<p id="judith-5-16"><span class="verse-num">5:16</span> <span class="verse-body">ubicumque ingressi sunt sine arcu et sagitta et absque scuta et gladio Deus eorum pro eis pugnavit et vicit</span></p>
<p id="judith-5-17"><span class="verse-num">5:17</span> <span class="verse-body">et non fuit qui insultaret populo isti nisi quando recessit a cultura Domini Dei sui</span></p>
<p id="judith-5-18"><span class="verse-num">5:18</span> <span class="verse-body">quotienscumque autem praeter ipsum Deum suum alterum coluerunt dati sunt in praedam et in gladium et in obprobrium</span></p>
<p id="judith-5-19"><span class="verse-num">5:19</span> <span class="verse-body">quotienscumque autem paenituerunt se recessisse a cultura Dei sui dedit eis Deus caeli virtutem resistendi</span></p>
<p id="judith-5-20"><span class="verse-num">5:20</span> <span class="verse-body">denique Chananeum regem et Iebuseum et Ferezeum et Hettheum et Eveum et Amorreum et omnes potentes in Esebon prostraverunt et terras eorum et civitates eorum ipsi possederunt</span></p>
<p id="judith-5-21"><span class="verse-num">5:21</span> <span class="verse-body">et usque dum non peccarent in conspectu Dei sui erant cum illis bona Deus enim illorum odit iniquitatem</span></p>
<p id="judith-5-22"><span class="verse-num">5:22</span> <span class="verse-body">nam et ante hos annos cum recessissent a via quam dederat illis Deus ut ambularent in eam exterminati sunt proeliis multis nationibus et plurimi eorum captivi abducti sunt in terram non suam</span></p>
<p id="judith-5-23"><span class="verse-num">5:23</span> <span class="verse-body">nuper autem reversi ad Deum suum ex dispersione qua dispersi fuerant adunati sunt et ascenderunt montana haec omnia et iterum possident Hierusalem ubi sunt sancta eorum</span></p>
<p id="judith-5-24"><span class="verse-num">5:24</span> <span class="verse-body">nunc ergo meus domine perquire si est aliqua iniquitas eorum in conspectu Dei eorum ascendamus ad illos quoniam tradens tradet illos Deus eorum tibi et subiugati erunt sub iugo potentiae tuae</span></p>
<p id="judith-5-25"><span class="verse-num">5:25</span> <span class="verse-body">si autem non est offensio populi huius coram Deo suo non poterimus resistere illis quoniam Deus eorum defendet illos et erimus in obprobrium universae terrae</span></p>
<p id="judith-5-26"><span class="verse-num">5:26</span> <span class="verse-body">et factum est cum cessasset loqui Achior verba irati sunt omnes magnates Holofernis et cogitabant interficere eum dicentes ad alterutrum</span></p>
<p id="judith-5-27"><span class="verse-num">5:27</span> <span class="verse-body">quis iste est qui filios Israhel posse dicat resistere regi Nabuchodonosor et exercitibus eius homines inermes et sine virtute et sine peritia artis pugnae</span></p>
<p id="judith-5-28"><span class="verse-num">5:28</span> <span class="verse-body">ut ergo agnoscat Achior quoniam fallit nos ascendemus in montana et cum capti fuerint potentes eorum tunc cum eisdem gladio transverberabitur</span></p>
<p id="judith-5-29"><span class="verse-num">5:29</span> <span class="verse-body">ut sciat omnis gens quoniam Nabuchodonosor deus terrae est et praeter ipsum alius non est __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a></p>
<p id="judith-6-1"><span class="verse-num">6:1</span> <span class="verse-body">factum est autem cum cessassent loqui indignatus Holofernis vehementer dixit ad Achior</span></p>
<p id="judith-6-2"><span class="verse-num">6:2</span> <span class="verse-body">quoniam prophetasti nobis dicens quod gens Israhel defendatur a Deo suo ut ostendam tibi quia non est deus nisi Nabuchodonosor</span></p>
<p id="judith-6-3"><span class="verse-num">6:3</span> <span class="verse-body">cum percusserimus eos omnes sicut hominem unum tunc et ipse cum illis Assyriorum gladio interibis et omnis Israhel tecum perditione disperiet</span></p>
<p id="judith-6-4"><span class="verse-num">6:4</span> <span class="verse-body">et probabis quoniam Nabuchodonosor dominus sit universae terrae tuncque gladius militiae meae transiet per latera tua et confixus cades inter vulneratos Israhel et non respirabis ultra donec extermineris cum illis</span></p>
<p id="judith-6-5"><span class="verse-num">6:5</span> <span class="verse-body">porro autem si prophetiam tuam veram existimas non concidat vultus tuus et pallor qui faciem tuam obtinuit abscedat a te si verba mea haec putas impleri non posse</span></p>
<p id="judith-6-6"><span class="verse-num">6:6</span> <span class="verse-body">ut autem noveris quia simul cum illis haec experieris ecce ex hac hora illorum populo sociaberis ut dum dignas mei gladii poenas exceperint ipse simul ultioni subiaceas</span></p>
<p id="judith-6-7"><span class="verse-num">6:7</span> <span class="verse-body">tunc Holofernis praecepit servis suis ut conprehenderent Achior ut ducerent eum in Bethuliam et traderent eum in manu filiorum Israhel</span></p>
<p id="judith-6-8"><span class="verse-num">6:8</span> <span class="verse-body">et accipientes eum servi Holofernis profecti sunt per campestria sed cum adpropinquassent ad montana exierunt contra eos fundibalarii</span></p>
<p id="judith-6-9"><span class="verse-num">6:9</span> <span class="verse-body">illi autem divertentes a latere montis ligaverunt Achior ad arborem manibus et pedibus et sic vinctum de restibus dimiserunt eum et reversi sunt ad dominum suum</span></p>
<p id="judith-6-10"><span class="verse-num">6:10</span> <span class="verse-body">porro filii Israhel descendentes de Bethulia venerunt ad eum quem solventes duxerunt ad Bethuliam atque in medio populi illum statuentes percontati sunt quid rerum esset quod illum vinctum Assyrii reliquissent</span></p>
<p id="judith-6-11"><span class="verse-num">6:11</span> <span class="verse-body">in diebus illis erant illic principes Ozias filius Micha de tribu Symeon et Carmi qui et Gothonihel</span></p>
<p id="judith-6-12"><span class="verse-num">6:12</span> <span class="verse-body">in medio itaque seniorum et in conspectu omnium Achior dixit omnia quae locutus ipse fuerat ab Holoferne interrogatus et qualiter populus Holofernis voluisset propter hoc verbum interficere eum</span></p>
<p id="judith-6-13"><span class="verse-num">6:13</span> <span class="verse-body">quemadmodum ipse Holofernis iratus iusserit eum Israhelitis hac de causa tradi ut dum vinceret filios Israhel tunc etiam ipsum Achior diversis iubeat suppliciis interire propter hoc quod dixisset Deus caeli defensor eorum est</span></p>
<p id="judith-6-14"><span class="verse-num">6:14</span> <span class="verse-body">cumque universa Achior exposuisset omnis populus cecidit in faciem adorantes Dominum et communi lamentatione et fletu unianimes preces suas Deo effuderunt</span></p>
<p id="judith-6-15"><span class="verse-num">6:15</span> <span class="verse-body">dicentes Domine Deus caeli et terrae intuere superbiam illorum et respice ad nostram humilitatem et faciem tuorum sanctorum adtende et ostende quia non derelinquis praesumentes de te et praesumentes de se et de sua virtute gloriantes humilias</span></p>
<p id="judith-6-16"><span class="verse-num">6:16</span> <span class="verse-body">finito itaque fletu et per totum diem populorum oratione conpleta consolati sunt Achior</span></p>
<p id="judith-6-17"><span class="verse-num">6:17</span> <span class="verse-body">dicentes Deus patrum nostrorum cuius tu virtutem praedicasti ipse tibi hanc dabit vicissitudinem ut eorum magis tu interitum videas</span></p>
<p id="judith-6-18"><span class="verse-num">6:18</span> <span class="verse-body">cum vero Dominus Deus noster dederit hanc libertatem servis suis sit et tecum Deus in medio nostri ut sicut placuerit tibi ita cum tuis omnibus converseris</span></p>
<p id="judith-6-19"><span class="verse-num">6:19</span> <span class="verse-body">tunc Ozias finito consilio suscepit eum in domum suam et fecit cenam magnam</span></p>
<p id="judith-6-20"><span class="verse-num">6:20</span> <span class="verse-body">et vocatis omnibus presbyteris simul expleto ieiunio refecerunt</span></p>
<p id="judith-6-21"><span class="verse-num">6:21</span> <span class="verse-body">postea vero convocatus omnis populus et per totam noctem intra ecclesiam oraverunt petentes auxilium a Deo Israhel __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a></p>
<p id="judith-7-1"><span class="verse-num">7:1</span> <span class="verse-body">Holofernis autem altera die praecepit exercitibus suis ut ascenderent contra Bethuliam</span></p>
<p id="judith-7-2"><span class="verse-num">7:2</span> <span class="verse-body">erant autem pedites bellatorum centum viginti milia et equites viginti duo milia praeter praeparationes virorum illorum quos occupaverat captivitas et adducti fuerant de provinciis et urbibus universae iuventutis</span></p>
<p id="judith-7-3"><span class="verse-num">7:3</span> <span class="verse-body">omnes pariter paraverunt se ad pugnam contra filios Israhel et venerunt per crepidinem montis usque ad apicem qui respicit super Dothain a loco qui dicitur Belma usque Chelmo qui est contra Hesdraelon</span></p>
<p id="judith-7-4"><span class="verse-num">7:4</span> <span class="verse-body">filii autem Israhel ut viderunt multitudinem illorum prostraverunt se super terram mittentes cinerem super capita sua unianimes orantes ut Deus Israhel misericordiam suam ostenderet super populum suum</span></p>
<p id="judith-7-5"><span class="verse-num">7:5</span> <span class="verse-body">et adsumentes arma sua bellica sederunt per loca quae angusti itineris tramitem dirigunt inter montuosa et erant custodientes ea tota die et nocte</span></p>
<p id="judith-7-6"><span class="verse-num">7:6</span> <span class="verse-body">porro Holofernis dum circuit per gyrum repperit quod fons qui influebat aquaeductum illorum a parte australi extra civitatem dirigeret incidi praecepit aquaeductum eorum</span></p>
<p id="judith-7-7"><span class="verse-num">7:7</span> <span class="verse-body">erant tamen non longe a muris fontes ex quibus furtim videbantur haurire aquam ad refocilandum potius quam ad potandum</span></p>
<p id="judith-7-8"><span class="verse-num">7:8</span> <span class="verse-body">sed filii Ammon et Moab accesserunt ad Holofernem dicentes filii Israhel non in lancea nec in sagitta confidunt sed montes defendunt illos et muniunt illos colles in praecipitio constituti</span></p>
<p id="judith-7-9"><span class="verse-num">7:9</span> <span class="verse-body">ut ergo sine congressione pugnae possis superare eos pone custodes fontium ut non hauriant ex eis et sine gladio interficies eos vel certe fatigati tradent civitatem suam quam putant civitatem montibus positam superari non posse</span></p>
<p id="judith-7-10"><span class="verse-num">7:10</span> <span class="verse-body">et placuerunt verba haec coram Holoferne et coram omnibus satellitibus eius et constituit per gyrum centenarios per singulos fontes</span></p>
<p id="judith-7-11"><span class="verse-num">7:11</span> <span class="verse-body">cumque ista custodia per dies viginti fuisset expleta defecerunt cisternae et collectiones aquarum omnibus inhabitantibus in Bethuliam ita ut non esset intra civitatem unde satiarentur vel una die quoniam ad mensuram dabatur populis aqua cotidie</span></p>
<p id="judith-7-12"><span class="verse-num">7:12</span> <span class="verse-body">tunc ad Oziam congregati omnes viri feminaeque iuvenes et parvuli simul omnes una voce</span></p>
<p id="judith-7-13"><span class="verse-num">7:13</span> <span class="verse-body">dixerunt iudicet Deus inter nos et te quoniam fecisti in nos mala nolentes loqui pacifice cum Assyriis et propter hoc vendidit nos Deus in manibus eorum</span></p>
<p id="judith-7-14"><span class="verse-num">7:14</span> <span class="verse-body">et ideo non est qui adiuvet cum prosternamur ante oculos eorum in siti et perditione magna</span></p>
<p id="judith-7-15"><span class="verse-num">7:15</span> <span class="verse-body">et nunc congregate universos qui in civitate sunt ut sponte nos tradamus omnes populo Holofernis</span></p>
<p id="judith-7-16"><span class="verse-num">7:16</span> <span class="verse-body">melius est enim ut captivi benedicamus Deum viventes quam moriamur et simus obprobrium omni carni cum videamus uxores nostras et infantes nostros mori ante oculos nostros</span></p>
<p id="judith-7-17"><span class="verse-num">7:17</span> <span class="verse-body">contestamur hodie caelum et terram et Deum patrum nostrorum qui ulciscitur nos secundum peccata nostra ut iam tradatis civitatem in manu militiae Holofernis et sit finis noster brevis in ore gladii qui longior efficitur in ariditate sitis</span></p>
<p id="judith-7-18"><span class="verse-num">7:18</span> <span class="verse-body">et cum haec dixissent factus est fletus et ululatus magnus in ecclesia omnibus et per multas horas una voce clamaverunt ad Deum dicentes</span></p>
<p id="judith-7-19"><span class="verse-num">7:19</span> <span class="verse-body">peccavimus cum patribus nostris iniuste egimus iniquitatem fecimus</span></p>
<p id="judith-7-20"><span class="verse-num">7:20</span> <span class="verse-body">tu quia pius es miserere nostri aut in tuo flagello vindica iniquitates nostras et noli tradere confitentes te populo qui ignorat te</span></p>
<p id="judith-7-21"><span class="verse-num">7:21</span> <span class="verse-body">ut non dicant inter gentes ubi est Deus eorum</span></p>
<p id="judith-7-22"><span class="verse-num">7:22</span> <span class="verse-body">et cum fatigati his clamoribus et his fletibus lassati siluissent</span></p>
<p id="judith-7-23"><span class="verse-num">7:23</span> <span class="verse-body">exsurgens Ozias infusus lacrimis dixit aequo animo estote fratres et hos quinque dies expectemus a Domino misericordiam</span></p>
<p id="judith-7-24"><span class="verse-num">7:24</span> <span class="verse-body">forsitan enim indignationem suam abscidet et dat gloriam nomini suo</span></p>
<p id="judith-7-25"><span class="verse-num">7:25</span> <span class="verse-body">si autem transactis quinque diebus non venerit adiutorium faciemus haec verba quae locuti estis __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a></p>
<p id="judith-8-1"><span class="verse-num">8:1</span> <span class="verse-body">et factum est cum audisset haec Iudith vidua quae erat filia Merari filii Idox filii Ioseph filii Oziae filii Elai filii Iamnor filii Gedeon filii Rafoin filii Acitob filii Melchiae filii Enam filii Nathaniae filii Salathihel filii Symeon filii Ruben</span></p>
<p id="judith-8-2"><span class="verse-num">8:2</span> <span class="verse-body">et vir eius fuit Manasses qui mortuus est in diebus messis hordiariae</span></p>
<p id="judith-8-3"><span class="verse-num">8:3</span> <span class="verse-body">instabat enim super alligantes manipulos in campo et venit aestus super caput eius et mortuus est in Bethuliam civitatem suam et sepultus est illic cum patribus suis</span></p>
<p id="judith-8-4"><span class="verse-num">8:4</span> <span class="verse-body">erat autem Iudith relicta eius vidua iam annis tribus et mensibus sex</span></p>
<p id="judith-8-5"><span class="verse-num">8:5</span> <span class="verse-body">et in superioribus domus suae fecit sibi secretum cubiculum in quo cum puellis suis clausa morabatur</span></p>
<p id="judith-8-6"><span class="verse-num">8:6</span> <span class="verse-body">et habens super lumbos suos cilicium ieiunabat omnibus diebus vitae suae praeter sabbata et neomenia et festa domus Israhel</span></p>
<p id="judith-8-7"><span class="verse-num">8:7</span> <span class="verse-body">erat autem eleganti aspectu nimis cui vir suus reliquerat divitias multas et familiam copiosam ac possessiones armentis boum et gregibus ovium plenas</span></p>
<p id="judith-8-8"><span class="verse-num">8:8</span> <span class="verse-body">et erat haec in eo omnibus famosissima quoniam timebat Dominum valde nec erat qui loqueretur de illa verbum malum</span></p>
<p id="judith-8-9"><span class="verse-num">8:9</span> <span class="verse-body">haec itaque cum audisset quoniam Ozias promisisset quod transacto quinto die traderet civitatem misit ad presbyteros Chabri et Carmin</span></p>
<p id="judith-8-10"><span class="verse-num">8:10</span> <span class="verse-body">et venerunt ad illam et dixit illis quod est hoc verbum in quo consensit Ozias ut tradat civitatem Assyriis si intra quinque dies non venerit vobis adiutorium</span></p>
<p id="judith-8-11"><span class="verse-num">8:11</span> <span class="verse-body">et qui estis vos qui temptatis Dominum</span></p>
<p id="judith-8-12"><span class="verse-num">8:12</span> <span class="verse-body">non est iste sermo qui misericordiam provocet sed potius qui iram excitet et furorem accendat</span></p>
<p id="judith-8-13"><span class="verse-num">8:13</span> <span class="verse-body">posuistis vos tempus miserationis Domini et in arbitrium vestrum diem constituistis ei</span></p>
<p id="judith-8-14"><span class="verse-num">8:14</span> <span class="verse-body">sed quia patiens est Dominus in hoc ipso paeniteamur et indulgentiam eius lacrimis postulemus</span></p>
<p id="judith-8-15"><span class="verse-num">8:15</span> <span class="verse-body">non enim quasi homo Deus sic comminabitur neque sicut filius hominis ad iracundiam inflammabitur</span></p>
<p id="judith-8-16"><span class="verse-num">8:16</span> <span class="verse-body">et ideo humiliemus illi animas nostras et in spiritu constituti humiliato servientes illi</span></p>
<p id="judith-8-17"><span class="verse-num">8:17</span> <span class="verse-body">dicamus flentes Domino ut secundum voluntatem suam sic faciat nobiscum misericordiam suam ut sicut conturbatum est cor nostrum in superbia eorum ita etiam de nostra humilitate gloriemur</span></p>
<p id="judith-8-18"><span class="verse-num">8:18</span> <span class="verse-body">quoniam non sumus secuti peccata patrum nostrorum qui dereliquerunt Deum suum et adoraverunt deos alienos</span></p>
<p id="judith-8-19"><span class="verse-num">8:19</span> <span class="verse-body">pro scelere quo dati sunt in gladium et in rapinam et in confusionem inimicis suis nos autem alterum deum nescimus praeter ipsum</span></p>
<p id="judith-8-20"><span class="verse-num">8:20</span> <span class="verse-body">expectemus humiles consolationem eius et exquiret sanguinem nostrum de adflictionibus inimicorum nostrorum et humiliabit omnes gentes quaecumque insurgunt contra nos et faciet illas sine honore Dominus Deus noster</span></p>
<p id="judith-8-21"><span class="verse-num">8:21</span> <span class="verse-body">et nunc fratres quoniam vos qui estis presbyteri in populo Dei ex vobis pendet anima illorum adloquio vestro corda eorum erigite ut memores sint quia temptati sunt patres nostri ut probarentur si vere colerent Deum suum</span></p>
<p id="judith-8-22"><span class="verse-num">8:22</span> <span class="verse-body">memores esse debent quomodo pater noster Abraham temptatus est et per multas tribulationes probatus Dei amicus effectus est</span></p>
<p id="judith-8-23"><span class="verse-num">8:23</span> <span class="verse-body">sic Isaac sic Iacob sic Moses et omnes qui placuerunt Deo per multas tribulationes transierunt fideles</span></p>
<p id="judith-8-24"><span class="verse-num">8:24</span> <span class="verse-body">illi autem qui temptationes non susceperunt cum timore Domini et patientia sua inproperium murmurationis suae contra Dominum protulerunt</span></p>
<p id="judith-8-25"><span class="verse-num">8:25</span> <span class="verse-body">exterminati sunt ab exterminatore et a serpentibus perierunt</span></p>
<p id="judith-8-26"><span class="verse-num">8:26</span> <span class="verse-body">et nos ergo non ulciscamur nos pro his quae patimur</span></p>
<p id="judith-8-27"><span class="verse-num">8:27</span> <span class="verse-body">sed reputantes peccatis nostris haec ipsa minora esse supplicia flagella Domini quasi servi qui corripimur ad emendationem non ad perditionem nostram evenisse credamus</span></p>
<p id="judith-8-28"><span class="verse-num">8:28</span> <span class="verse-body">et dixerunt illi Ozias et presbyteri omnia quae locuta es vera sunt et non est in sermonibus tuis ulla reprehensio</span></p>
<p id="judith-8-29"><span class="verse-num">8:29</span> <span class="verse-body">nunc ergo ora pro nobis quoniam mulier sancta es et timens Dominum</span></p>
<p id="judith-8-30"><span class="verse-num">8:30</span> <span class="verse-body">et dixit illis Iudith sicut quod loqui potui Dei esse cognoscitis</span></p>
<p id="judith-8-31"><span class="verse-num">8:31</span> <span class="verse-body">ita quod facere disposui probate si ex Deo est et orate ut firmum faciat consilium meum Deus</span></p>
<p id="judith-8-32"><span class="verse-num">8:32</span> <span class="verse-body">stabitis vos ad portam nocte ista et ego exeam cum abra mea et orate ut sicut dixistis in diebus quinque respiciat Dominus populum suum Israhel</span></p>
<p id="judith-8-33"><span class="verse-num">8:33</span> <span class="verse-body">vos autem nolo scrutemini actum meum et usque dum renuntiem vobis nihil aliud fiat nisi oratio pro me ad Dominum Deum nostrum</span></p>
<p id="judith-8-34"><span class="verse-num">8:34</span> <span class="verse-body">et dixit ad eam Ozias princeps Iudaeae vade in pace et Dominus sit tecum in ultione inimicorum nostrorum et revertentes abierunt __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a></p>
<p id="judith-9-1"><span class="verse-num">9:1</span> <span class="verse-body">quibus abscedentibus Iudith ingressa est oratorium suum et induens se cilicio posuit cinerem super caput suum et prosternens se Domino clamavit ad Dominum dicens</span></p>
<p id="judith-9-2"><span class="verse-num">9:2</span> <span class="verse-body">Domine Deus patris mei Symeon qui dedisti illi gladium in defensione alienigenarum qui violatores extiterunt in coinquinatione sua et denudaverunt femur virginis in confusionem</span></p>
<p id="judith-9-3"><span class="verse-num">9:3</span> <span class="verse-body">et dedisti mulieres eorum in praedam et filias eorum in captivitatem et omnem praedam in divisionem servis tuis qui zelaverunt zelum tuum subveni quaeso te Domine Deus meus mihi viduae</span></p>
<p id="judith-9-4"><span class="verse-num">9:4</span> <span class="verse-body">tu enim fecisti priora et illa post illa cogitasti et hoc factum est quod ipse voluisti</span></p>
<p id="judith-9-5"><span class="verse-num">9:5</span> <span class="verse-body">omnes enim viae tuae paratae sunt et tua iudicia in providentia tua posuisti</span></p>
<p id="judith-9-6"><span class="verse-num">9:6</span> <span class="verse-body">respice castra Assyriorum nunc sicut tunc castra videre Aegyptiorum dignatus es quando post servos tous armati currebant confidentes in quadrigis et in equitatu suo et in multitudine bellatorum</span></p>
<p id="judith-9-7"><span class="verse-num">9:7</span> <span class="verse-body">sed aspexisti super castra eorum et tenebrae fatigaverunt eos</span></p>
<p id="judith-9-8"><span class="verse-num">9:8</span> <span class="verse-body">tenuit pedes eorum abyssus et aquae operuerunt eos</span></p>
<p id="judith-9-9"><span class="verse-num">9:9</span> <span class="verse-body">sic fiant et isti Domine qui confidunt in multitudine sua et in corribus suis et in contis et in sagittis suis et in lanceis gloriantur</span></p>
<p id="judith-9-10"><span class="verse-num">9:10</span> <span class="verse-body">et nesciunt quia tu ipse es Deus noster qui conteris bella ab initio et Dominus nomen est tibi</span></p>
<p id="judith-9-11"><span class="verse-num">9:11</span> <span class="verse-body">erige brachium tuum sicut ab initio et adlide virtutem eorum in virtute tua cadat virtus eorum in iracundiam tuam qui promittunt se violare sancta tua et polluere tabernaculum honoris tui et deicere gladio suo cornu altaris tui</span></p>
<p id="judith-9-12"><span class="verse-num">9:12</span> <span class="verse-body">fac Domine ut gladio proprio eius superbia amputetur</span></p>
<p id="judith-9-13"><span class="verse-num">9:13</span> <span class="verse-body">capiatur laqueo oculorum suorum in me et percuties eum ex labiis caritatis meae</span></p>
<p id="judith-9-14"><span class="verse-num">9:14</span> <span class="verse-body">da mihi in animo constantiam ut contemnam illum et virtutem ut evertam illum</span></p>
<p id="judith-9-15"><span class="verse-num">9:15</span> <span class="verse-body">erit enim memoriale nominis tui cum manus feminea deiecerit eum</span></p>
<p id="judith-9-16"><span class="verse-num">9:16</span> <span class="verse-body">non enim in multitudine est virtus tua Domine neque in equorum viribus voluntas tua nec superbi ab initio placuerunt tibi sed humilium et mansuetorum tibi semper placuit deprecatio</span></p>
<p id="judith-9-17"><span class="verse-num">9:17</span> <span class="verse-body">Deus caelorum creator aquarum et dominus totius creaturae exaudi me miseram deprecantem et de tua misericordia praesumentem</span></p>
<p id="judith-9-18"><span class="verse-num">9:18</span> <span class="verse-body">memento Domine testamenti tui et da verbum in ore meo et in corde meo consilium corrobora ut domus tua in tua sanctificatione permaneat</span></p>
<p id="judith-9-19"><span class="verse-num">9:19</span> <span class="verse-body">et omnes gentes agnoscant quoniam tu es Deus et non est alius praeter te __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a></p>
<p id="judith-10-1"><span class="verse-num">10:1</span> <span class="verse-body">factum est autem cum cessasset clamare ad Dominum surrexit de loco quo iacuerat prostrata Domino</span></p>
<p id="judith-10-2"><span class="verse-num">10:2</span> <span class="verse-body">vocavitque abram suam et descendens in domum suam abstulit a se cilicium et exuit se vestimentis viduitatis suae</span></p>
<p id="judith-10-3"><span class="verse-num">10:3</span> <span class="verse-body">et lavit corpus suum et unxit se myrro optimo et discriminavit crinem capitis sui et inposuit mitram super caput suum et induit se vestimentis iucunditatis suae induitque sandalia pedibus suis adsumpsitque dextraliola et lilia et inaures et anulos et omnibus ornamentis suis ornavit se</span></p>
<p id="judith-10-4"><span class="verse-num">10:4</span> <span class="verse-body">cui etiam Dominus contulit splendorem quoniam omnis ista conpositio non ex libidine sed ex virtute pendebat et ideo Dominus hanc in illam pulchritudinem ampliavit ut inconparabili decore omnium oculis appareret</span></p>
<p id="judith-10-5"><span class="verse-num">10:5</span> <span class="verse-body">inposuit itaque abrae suae ascopam vini et vas olei et pulenta et palatas et panes et caseum et profecta est</span></p>
<p id="judith-10-6"><span class="verse-num">10:6</span> <span class="verse-body">cumque venisset ad portas civitatis invenerunt expectantem Oziam et presbyteros civitatis</span></p>
<p id="judith-10-7"><span class="verse-num">10:7</span> <span class="verse-body">qui cum vidissent eam stupentes mirati sunt nimis pulchritudinem eius</span></p>
<p id="judith-10-8"><span class="verse-num">10:8</span> <span class="verse-body">nihil tamen interrogantes eam dimiserunt transire dicentes Deus patrum nostrorum det tibi gratiam et omne consilium tui cordis sua virtute corroboret ut glorietur super te Hierusalem et sit nomen tuum in numero sanctorum et iustorum</span></p>
<p id="judith-10-9"><span class="verse-num">10:9</span> <span class="verse-body">et dixerunt hii qui illic erant omnes una voce fiat fiat</span></p>
<p id="judith-10-10"><span class="verse-num">10:10</span> <span class="verse-body">Iudith vero orans Dominum transiit portas ipsa et abra eius</span></p>
<p id="judith-10-11"><span class="verse-num">10:11</span> <span class="verse-body">factum est autem cum descenderet montem circa ortum diei occurrerunt ei exploratores Assyriorum et tenuerunt illam dicentes unde venis aut quo vadis</span></p>
<p id="judith-10-12"><span class="verse-num">10:12</span> <span class="verse-body">quae respondit filia sum Hebraeorum ideo ego fugi a facie eorum quoniam futurum agnovi quod dentur vobis in depraedationem pro eo quod contemnentes vos noluerunt ultro tradere se ipsos ut invenirent misericordiam in conspectu vestro</span></p>
<p id="judith-10-13"><span class="verse-num">10:13</span> <span class="verse-body">hac de causa cogitavi mecum dicens vadam ad faciem principis Holofernis ut indicem illi secreta illorum et ostendam illi quo aditu possit obtinere eos ita ut non cadat unus vir de exercitu eius</span></p>
<p id="judith-10-14"><span class="verse-num">10:14</span> <span class="verse-body">et cum audissent viri verba eius considerabant faciem eius et erat in oculis eorum stupor quoniam mirabantur pulchritudinem eius nimis</span></p>
<p id="judith-10-15"><span class="verse-num">10:15</span> <span class="verse-body">et dixerunt ad eam conservasti animam tuam eo quod tale repperisti consilium ut descenderes ad dominum nostrum</span></p>
<p id="judith-10-16"><span class="verse-num">10:16</span> <span class="verse-body">hoc autem scias quoniam cum steteris in conspectu eius bene tibi faciet et eris gratissima in corde eius duxeruntque illam ad tabernaculum Holofernis et nuntiantes eam</span></p>
<p id="judith-10-17"><span class="verse-num">10:17</span> <span class="verse-body">cumque intrasset ante faciem eius statim captus est in suis oculis Holofernis</span></p>
<p id="judith-10-18"><span class="verse-num">10:18</span> <span class="verse-body">dixeruntque ad eum satellites eius quis contemnat populum Hebraeorum qui tam decoras mulieres habent ut non pro his merito pugnare contra eos debeamus</span></p>
<p id="judith-10-19"><span class="verse-num">10:19</span> <span class="verse-body">videns itaque Holofernem Iudith sedentem in conopeo quod erat ex purpura et auro et zmaragdo et lapidibus pretiosis intextum</span></p>
<p id="judith-10-20"><span class="verse-num">10:20</span> <span class="verse-body">et cum in faciem eius intendisset adoravit eum prosternens se super terram et levaverunt illam servi Holofernis iubente domino suo __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a></p>
<p id="judith-11-1"><span class="verse-num">11:1</span> <span class="verse-body">tunc Holofernis dixit ei aequo animo esto et noli pavere in corde tuo quoniam ego numquam nocui virum qui voluit servire Nabuchodonosor regi</span></p>
<p id="judith-11-2"><span class="verse-num">11:2</span> <span class="verse-body">populus autem tuus si non contempsisset me non adlevassem lanceam meam super illum</span></p>
<p id="judith-11-3"><span class="verse-num">11:3</span> <span class="verse-body">nunc autem dic mihi qua ex causa recessisti ab illis et placuit tibi ut venires ad nos</span></p>
<p id="judith-11-4"><span class="verse-num">11:4</span> <span class="verse-body">et dixit illi Iudith sume verba ancillae tuae quoniam si secutus fueris verba ancillae tuae perfectam rem faciet Dominus tecum</span></p>
<p id="judith-11-5"><span class="verse-num">11:5</span> <span class="verse-body">vivit enim Nabuchodonosor rex terrae et vivit virtus eius quae est in te ad correptionem omnium animarum errantium quoniam non solum homines serviunt illi per te sed et bestiae agri obtemperant illi</span></p>
<p id="judith-11-6"><span class="verse-num">11:6</span> <span class="verse-body">nuntiatur enim industria animi tui universis gentibus et indicatum est omni saeculo quoniam tu solus bonus et potens es in omni regno eius et disciplina tua omnibus provinciis praedicatur</span></p>
<p id="judith-11-7"><span class="verse-num">11:7</span> <span class="verse-body">nec hoc latet quod locutus est Achior nec illud ignoratur quod ei iusseris evenire</span></p>
<p id="judith-11-8"><span class="verse-num">11:8</span> <span class="verse-body">constat enim Deum nostrum sic peccatis offensum ut mandaverit per prophetas suos ad populum quod tradat eos pro peccatis suis</span></p>
<p id="judith-11-9"><span class="verse-num">11:9</span> <span class="verse-body">et quoniam sciunt se offendisse Deum suum filii Israhel tremor tuus super ipsos est</span></p>
<p id="judith-11-10"><span class="verse-num">11:10</span> <span class="verse-body">insuper etiam fames invasit eos et ab ariditate aquae iam inter mortuos conputantur</span></p>
<p id="judith-11-11"><span class="verse-num">11:11</span> <span class="verse-body">denique hoc ordinant ut interficiant pecora sua et sanguinem eorum bibant</span></p>
<p id="judith-11-12"><span class="verse-num">11:12</span> <span class="verse-body">et sancta Domini sui quae praecepit Deus non contingi in frumento vino et oleo haec cogitaverunt inpendere et volunt consumere quae nec manibus deberent contingere ergo quoniam haec faciunt certum est quod in perditione dabuntur</span></p>
<p id="judith-11-13"><span class="verse-num">11:13</span> <span class="verse-body">quod ego ancilla tua cognoscens fugi ab illis et misit me Dominus haec ipsa nuntiare tibi</span></p>
<p id="judith-11-14"><span class="verse-num">11:14</span> <span class="verse-body">ego enim ancilla tua Deum colo etiam nunc apud te et exiet ancilla tua et orabo Deum</span></p>
<p id="judith-11-15"><span class="verse-num">11:15</span> <span class="verse-body">et dicet mihi quando eis reddat peccatum suum et veniens nuntiabo tibi ita ut ego adducam te per mediam Hierusalem et habebis omnem populum Israhel sicut oves quibus non est pastor et non latrabit vel unus contra te</span></p>
<p id="judith-11-16"><span class="verse-num">11:16</span> <span class="verse-body">quoniam haec mihi dicta sunt per providentiam Dei</span></p>
<p id="judith-11-17"><span class="verse-num">11:17</span> <span class="verse-body">et quoniam iratus est illis Deus hoc ipsa missa sum nuntiare tibi</span></p>
<p id="judith-11-18"><span class="verse-num">11:18</span> <span class="verse-body">placuerunt autem omnia verba haec coram Holoferne et coram pueris eius et mirabantur ad sapientiam eius et dicebant alter ad alterum</span></p>
<p id="judith-11-19"><span class="verse-num">11:19</span> <span class="verse-body">non est talis mulier super terram in aspectu in pulchritudine et in sensu verborum</span></p>
<p id="judith-11-20"><span class="verse-num">11:20</span> <span class="verse-body">et dixit ad illam Holofernis bene fecit Deus qui misit te ante populum ut des illum tu in manibus nostris</span></p>
<p id="judith-11-21"><span class="verse-num">11:21</span> <span class="verse-body">et quoniam bona est promissio tua si fecerit mihi hoc Deus tuus erit et meus Deus et tu in domo Nabuchodonosor magna eris et nomen tuum nominabitur in universa terra __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a></p>
<p id="judith-12-1"><span class="verse-num">12:1</span> <span class="verse-body">tunc iussit eam introire ubi repositi erant thesauri eius et iussit illic manere eam et constituit quid daretur illi de convivio suo</span></p>
<p id="judith-12-2"><span class="verse-num">12:2</span> <span class="verse-body">cui respondens Iudith dixit nunc non potero manducare ex his quae mihi praecipis tribui ne veniat super me offensio ex his autem quae mihi detuli manducabo</span></p>
<p id="judith-12-3"><span class="verse-num">12:3</span> <span class="verse-body">cui Holofernis ait si defecerint tibi ista quae tecum detulisti quid faciemus tibi</span></p>
<p id="judith-12-4"><span class="verse-num">12:4</span> <span class="verse-body">et dixit Iudith vivit anima tua domine meus quoniam non expendet omnia haec ancilla tua donec faciat Deus in manu mea haec quae cogitavi et induxerunt illam servi eius in tabernaculo quo praeceperat</span></p>
<p id="judith-12-5"><span class="verse-num">12:5</span> <span class="verse-body">et petiit dum introiret ut daretur ei copia nocte et ante lucem egrediendi foras ad orationem et deprecandi Dominum</span></p>
<p id="judith-12-6"><span class="verse-num">12:6</span> <span class="verse-body">et praecepit cubiculariis suis ut sicut placeret illi exiret et introiret ad orandum Deum suum per triduum</span></p>
<p id="judith-12-7"><span class="verse-num">12:7</span> <span class="verse-body">et exiebat noctibus in vallem Bethuliae et baptizabat se in fontem aquae</span></p>
<p id="judith-12-8"><span class="verse-num">12:8</span> <span class="verse-body">et ut ascendebat orabat Dominum Deum Israhel ut dirigeret viam eius ad liberationem populi sui</span></p>
<p id="judith-12-9"><span class="verse-num">12:9</span> <span class="verse-body">et introiens munda manebat in tabernaculum usque dum acciperet escam suam in vesperam</span></p>
<p id="judith-12-10"><span class="verse-num">12:10</span> <span class="verse-body">et factum est quarto die Holofernis fecit cenam servis suis et dixit ad Bagao eunuchum vade et suade Hebraeam illam ut sponte consentiat habitare mecum</span></p>
<p id="judith-12-11"><span class="verse-num">12:11</span> <span class="verse-body">foedum est enim apud Assyrios si femina inrideat virum agendo ut inmunis transeat ab eo</span></p>
<p id="judith-12-12"><span class="verse-num">12:12</span> <span class="verse-body">tunc introivit Bagao ad Iudith et dixit non vereatur bona puella introire ad dominum meum ut honorificetur ante faciem eius et manducet cum eo et bibat vinum in iucunditate</span></p>
<p id="judith-12-13"><span class="verse-num">12:13</span> <span class="verse-body">cui Iudith respondit quae ego sum ut contradicam domino meo</span></p>
<p id="judith-12-14"><span class="verse-num">12:14</span> <span class="verse-body">omne quod erit ante oculos eius bonum et optimum faciam quicquid autem illi placuerit hoc mihi erit optimum omnibus diebus vitae meae</span></p>
<p id="judith-12-15"><span class="verse-num">12:15</span> <span class="verse-body">et surrexit et ornavit se vestimento suo et ingressa stetit ante faciem eius</span></p>
<p id="judith-12-16"><span class="verse-num">12:16</span> <span class="verse-body">cor autem Holofernis concussum est erat enim ardens in concupiscentia eius</span></p>
<p id="judith-12-17"><span class="verse-num">12:17</span> <span class="verse-body">et dixit ad eam Holofernis bibe nunc et accumbe in iucunditate quoniam gratiam invenisti coram me</span></p>
<p id="judith-12-18"><span class="verse-num">12:18</span> <span class="verse-body">et dixit Iudith bibam domine quoniam magnificata est anima mea hodie prae omnibus diebus meis</span></p>
<p id="judith-12-19"><span class="verse-num">12:19</span> <span class="verse-body">et accepit et manducavit et bibit coram ipso ea quae paraverat illi ancilla eius</span></p>
<p id="judith-12-20"><span class="verse-num">12:20</span> <span class="verse-body">et iucundus factus est Holofernis ad illam bibitque vinum nimis multum quantum numquam biberat in vita sua __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a></p>
<p id="judith-13-1"><span class="verse-num">13:1</span> <span class="verse-body">ut autem sero factum est festinaverunt servi illius ad hospitia sua et conclusit Bagao ostia cubiculi et abiit</span></p>
<p id="judith-13-2"><span class="verse-num">13:2</span> <span class="verse-body">erant autem omnes fatigati a vino</span></p>
<p id="judith-13-3"><span class="verse-num">13:3</span> <span class="verse-body">eratque Iudith sola in cubiculo</span></p>
<p id="judith-13-4"><span class="verse-num">13:4</span> <span class="verse-body">porro Holofernis iacebat in lecto nimia ebrietate sopitus</span></p>
<p id="judith-13-5"><span class="verse-num">13:5</span> <span class="verse-body">dixitque Iudith puellae suae ut staret foras ante cubiculum et observaret</span></p>
<p id="judith-13-6"><span class="verse-num">13:6</span> <span class="verse-body">stetitque Iudith ante lectum orans cum lacrimis et labiorum motu in silentio</span></p>
<p id="judith-13-7"><span class="verse-num">13:7</span> <span class="verse-body">dicens confirma me Domine Deus Israhel et respice in hac hora ad opera manuum mearum ut sicut promisisti Hierusalem civitatem tuam erigas et hoc quod credens per te posse fieri cogitavi perficiam</span></p>
<p id="judith-13-8"><span class="verse-num">13:8</span> <span class="verse-body">et haec cum dixisset accessit ad columnam quae erat ad caput lectuli eius et pugionem eius qui in ea ligatus pendebat exsolvit</span></p>
<p id="judith-13-9"><span class="verse-num">13:9</span> <span class="verse-body">cumque evaginasset illud adprehendit comam capitis eius et ait confirma me Domine Deus Israhel in hac hora</span></p>
<p id="judith-13-10"><span class="verse-num">13:10</span> <span class="verse-body">et percussit bis in cervicem eius et abscidit caput eius et abstulit conopeum eius a columnis et evolvit corpus eius truncum</span></p>
<p id="judith-13-11"><span class="verse-num">13:11</span> <span class="verse-body">et post pusillum exivit et tradidit caput Holofernis ancillae suae et iussit ut mitteret illud in peram suam</span></p>
<p id="judith-13-12"><span class="verse-num">13:12</span> <span class="verse-body">et exierunt duae secundum consuetudinem suam quasi ad orationem et transierunt castra et gyrantes vallem venerunt ad portam civitatis</span></p>
<p id="judith-13-13"><span class="verse-num">13:13</span> <span class="verse-body">et dixit Iudith a longe custodibus murorum aperite portas quoniam nobiscum est Deus qui fecit virtutem in Israhel</span></p>
<p id="judith-13-14"><span class="verse-num">13:14</span> <span class="verse-body">et factum est cum audissent viri vocem eius vocaverunt presbyteros civitatis</span></p>
<p id="judith-13-15"><span class="verse-num">13:15</span> <span class="verse-body">et concurrerunt ad eam omnes a minimo usque ad maximum quoniam speraverunt eam iam non esse venturam</span></p>
<p id="judith-13-16"><span class="verse-num">13:16</span> <span class="verse-body">et accendentes luminaria congyraverunt circa eam universi illa autem ascendens in eminentiori loco iussit fieri silentium cumque omnes tacuissent</span></p>
<p id="judith-13-17"><span class="verse-num">13:17</span> <span class="verse-body">dixit Iudith laudate Dominum Deum nostrum qui non deseruit sperantes in se</span></p>
<p id="judith-13-18"><span class="verse-num">13:18</span> <span class="verse-body">et in me ancillam suam adimplevit misericordiam suam quam promisit domui Israhel et interfecit in manu mea hostem populi sui in hac nocte</span></p>
<p id="judith-13-19"><span class="verse-num">13:19</span> <span class="verse-body">et proferens de pera caput Holofernis ostendit illis dicens ecce caput Holofernis principis militiae Assyriorum et ecce conopeum illius in quo recumbebat in ebrietate sua ubi et per manum feminae percussit illum Dominus Deus noster</span></p>
<p id="judith-13-20"><span class="verse-num">13:20</span> <span class="verse-body">vivit autem ipse Dominus quoniam custodivit me angelus eius et hinc euntem et ibi commorantem et inde huc revertentem et non permisit me ancillam suam Dominus coinquinari sed sine pollutione peccati revocavit me vobis gaudentem in victoria sua in evasione mea in liberatione vestra</span></p>
<p id="judith-13-21"><span class="verse-num">13:21</span> <span class="verse-body">confiteamur illi omnes quoniam bonus quoniam in saeculum misericordia eius</span></p>
<p id="judith-13-22"><span class="verse-num">13:22</span> <span class="verse-body">universi autem adorantes Dominum dixerunt ad eam benedixit te Dominus in virtute sua quia per te ad nihilum redegit inimicos nostros</span></p>
<p id="judith-13-23"><span class="verse-num">13:23</span> <span class="verse-body">porro Ozias princeps populi Israhel dixit ad eam benedicta es tu filia a Domino Deo excelso prae omnibus mulieribus super terram</span></p>
<p id="judith-13-24"><span class="verse-num">13:24</span> <span class="verse-body">benedictus Dominus qui creavit caelum et terram qui te direxit in vulnere capitis principis inimicorum nostrorum</span></p>
<p id="judith-13-25"><span class="verse-num">13:25</span> <span class="verse-body">quia hodie nomen tuum ita magnificavit ut non recedat laus tua de ore hominum qui memores fuerint virtutis Domini in aeternum pro quibus non pepercisti animae tuae propter angustias et tribulationem generis tui sed subvenisti ruinae ante conspectum Dei nostri</span></p>
<p id="judith-13-26"><span class="verse-num">13:26</span> <span class="verse-body">et dixit omnis populus fiat fiat</span></p>
<p id="judith-13-27"><span class="verse-num">13:27</span> <span class="verse-body">porro Achior vocatus venit et dixit ei Deus Israhel cui tu testimonium dedisti quod ulciscatur de inimicis suis ipse caput omnium incredulorum incidit in hac nocte in manu mea</span></p>
<p id="judith-13-28"><span class="verse-num">13:28</span> <span class="verse-body">ut probes quia ita est ecce caput Holofernis qui in contemptu superbiae suae Deum Israhel contempsit et tibi interitum minabatur dicens cum captus fuerit populus Israhel gladio perforari praecipiam latera tua</span></p>
<p id="judith-13-29"><span class="verse-num">13:29</span> <span class="verse-body">videns autem Achior caput Holofernis angustiatus prae pavore cecidit in faciem suam super terram et aestuavit anima eius</span></p>
<p id="judith-13-30"><span class="verse-num">13:30</span> <span class="verse-body">postea vero quam resumpto spiritu recreatus est procidit ad pedes eius et adoravit eam et dixit</span></p>
<p id="judith-13-31"><span class="verse-num">13:31</span> <span class="verse-body">benedicta tu Deo tuo in omni tabernaculo Iacob quoniam in omni gente quae audierit nomen tuum magnificabit Deum Israhel super te __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a></p>
<p id="judith-14-1"><span class="verse-num">14:1</span> <span class="verse-body">dixit autem Iudith ad omnem populum audite me fratres suspendite caput hoc super muros nostros</span></p>
<p id="judith-14-2"><span class="verse-num">14:2</span> <span class="verse-body">et erit cum exierit sol accipiat unusquisque arma sua et exite cum impetu non ut descendatis deorsum sed quasi impetum facientes</span></p>
<p id="judith-14-3"><span class="verse-num">14:3</span> <span class="verse-body">tunc exploratores necesse erit ut fugiant ad principem suum excitandum ad pugnam</span></p>
<p id="judith-14-4"><span class="verse-num">14:4</span> <span class="verse-body">cumque duces eorum cucurrerint ad tabernaculum Holofernis et invenerint eum truncum in suo sanguine volutatum decidet super eos timor</span></p>
<p id="judith-14-5"><span class="verse-num">14:5</span> <span class="verse-body">cumque cognoveritis fugere illos ite post illos securi quoniam Dominus conteret eos sub pedibus vestris</span></p>
<p id="judith-14-6"><span class="verse-num">14:6</span> <span class="verse-body">tunc Achior videns virtutem quam fecit Deus Israhel relicto gentilitatis ritu credidit Deo et circumcidit carnem praeputii sui et adpositus est ad populum Israhel et omnis successio generis eius usque in hodiernum diem</span></p>
<p id="judith-14-7"><span class="verse-num">14:7</span> <span class="verse-body">mox autem ut ortus est dies suspenderunt super muros caput Holofernis accepitque unusquisque vir arma sua et egressi sunt cum grandi strepitu et ululatu</span></p>
<p id="judith-14-8"><span class="verse-num">14:8</span> <span class="verse-body">quod videntes exploratores ad tabernaculum cucurrerunt</span></p>
<p id="judith-14-9"><span class="verse-num">14:9</span> <span class="verse-body">porro hii qui in tabernaculo erant venientes et ante ingressum cubiculi perstrepentes excitandi gratia inquietudinem arte moliebantur ut non ab excitantibus sed a sonantibus Holofernis evigilaret</span></p>
<p id="judith-14-10"><span class="verse-num">14:10</span> <span class="verse-body">nullus enim audebat cubiculum virtutis Assyriorum pulsando aut intrando aperire</span></p>
<p id="judith-14-11"><span class="verse-num">14:11</span> <span class="verse-body">sed cum venissent duces eius et tribuni et universi maiores exercitus Assyriorum dixerunt cubiculariis</span></p>
<p id="judith-14-12"><span class="verse-num">14:12</span> <span class="verse-body">intrate et excitate illum quoniam egressi mures de cavernis suis ausi sunt provocare ad proelium</span></p>
<p id="judith-14-13"><span class="verse-num">14:13</span> <span class="verse-body">tunc ingressus Bagao cubiculum eius stetit ante cortinam et plausum fecit manibus suis suspicabatur enim illum cum Iudith dormire</span></p>
<p id="judith-14-14"><span class="verse-num">14:14</span> <span class="verse-body">sed cum nullum motum iacentis sensu aurium caperet accessit proximans ad cortinam et elevans eam videns iacens cadaver absque capite Holofernis in suo sanguine tabefactum iacere super terram et clamavit voce magna cum fletu et scidit vestimenta sua</span></p>
<p id="judith-14-15"><span class="verse-num">14:15</span> <span class="verse-body">et ingressus tabernaculum Iudith non invenit eam et exilivit foras ad populum</span></p>
<p id="judith-14-16"><span class="verse-num">14:16</span> <span class="verse-body">et dixit una mulier hebraea fecit confusionem in domo regis Nabuchodonosor ecce enim Holofernis iacet in terra et caput ipsius non est in illo</span></p>
<p id="judith-14-17"><span class="verse-num">14:17</span> <span class="verse-body">quod cum audissent principes virtutis Assyriorum sciderunt omnes vestimenta sua et intolerabilis timor et tremor cecidit super eos et turbati sunt animi eorum valde</span></p>
<p id="judith-14-18"><span class="verse-num">14:18</span> <span class="verse-body">et factus est clamor inconparabilis in media castra eorum __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a></p>
<p id="judith-15-1"><span class="verse-num">15:1</span> <span class="verse-body">cumque omnis exercitus decollatum Holofernem audisset fugit mens et consilium ab eis et solo tremore et metu agitati fugae praesidium sumunt</span></p>
<p id="judith-15-2"><span class="verse-num">15:2</span> <span class="verse-body">ita ut nullus loqueretur cum proximo suo sed inclinato capite relictis omnibus evadere Hebraeos quos armatos venire super se audierant fugientes per vias camporum et semitas collium</span></p>
<p id="judith-15-3"><span class="verse-num">15:3</span> <span class="verse-body">videntes itaque filii Israhel fugientes illos descenderunt clangentes tubis et ululantes post ipsos</span></p>
<p id="judith-15-4"><span class="verse-num">15:4</span> <span class="verse-body">et quoniam Assyrii non adunati in fuga ibant praecipites filii autem Israhel uno agmine persequentes debilitabant omnes quos invenire potuissent</span></p>
<p id="judith-15-5"><span class="verse-num">15:5</span> <span class="verse-body">misitque Ozias nuntios per omnes civitates et regiones Israhel</span></p>
<p id="judith-15-6"><span class="verse-num">15:6</span> <span class="verse-body">omnis itaque regio omnisque urbs electam iuventutem misit armatam post eos et persecuti sunt eos in ore gladii quousque pervenirent ad extremitatem finium suarum</span></p>
<p id="judith-15-7"><span class="verse-num">15:7</span> <span class="verse-body">reliqui autem qui erant in Bethulia ingressi sunt castra Assyriorum et praedam quam fugientes Assyrii reliquerant abstulerunt et honestati sunt valde</span></p>
<p id="judith-15-8"><span class="verse-num">15:8</span> <span class="verse-body">hii vero qui victores reversi sunt ad Bethuliam omnia quaeque erant illorum abstulerunt secum ita ut non esset numerus in pecoribus in iumentis et universis mobilibus eorum ut a minimo usque ad magnum omnes divites fierent de praedationibus eorum</span></p>
<p id="judith-15-9"><span class="verse-num">15:9</span> <span class="verse-body">Ioachim autem summus pontifex de Hierusalem venit in Bethuliam cum universis presbyteris suis ut videret Iudith</span></p>
<p id="judith-15-10"><span class="verse-num">15:10</span> <span class="verse-body">quae cum exisset ad illum benedixerunt illam omnes una voce dicentes tu gloria Hierusalem tu laetitia Israhel tu honorificentia populi nostri</span></p>
<p id="judith-15-11"><span class="verse-num">15:11</span> <span class="verse-body">quia fecisti viriliter et confortatum est cor tuum eo quod castitatem amaveris et post virum tuum alterum non scieris ideo et manus Domini confortavit te et ideo eris benedicta in aeternum</span></p>
<p id="judith-15-12"><span class="verse-num">15:12</span> <span class="verse-body">et dixit omnis populus fiat fiat</span></p>
<p id="judith-15-13"><span class="verse-num">15:13</span> <span class="verse-body">per dies autem triginta vix collecta est spolia Assyriorum a populo Israhel</span></p>
<p id="judith-15-14"><span class="verse-num">15:14</span> <span class="verse-body">porro autem universa quae Holofernis peculiaria fuisse probata sunt dederunt Iudith in auro et argento et vestibus et gemmis et omni supellectile et tradita sunt illi omnia a populo</span></p>
<p id="judith-15-15"><span class="verse-num">15:15</span> <span class="verse-body">et omnes populi gaudebant cum mulieribus et virginibus et iuvenibus in organis et citharis __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a> <a href="#judith-16-29">29</a> <a href="#judith-16-30">30</a></p>
<p id="judith-16-1"><span class="verse-num">16:1</span> <span class="verse-body">tunc cantavit canticum hoc Domino Iudith dicens</span></p>
<p id="judith-16-2"><span class="verse-num">16:2</span> <span class="verse-body">incipite Domino in tympanis cantate Deo in cymbalis modulamini illi psalmum novum exaltate et invocate nomen eius</span></p>
<p id="judith-16-3"><span class="verse-num">16:3</span> <span class="verse-body">Dominus conterens bella Dominus nomen est illi</span></p>
<p id="judith-16-4"><span class="verse-num">16:4</span> <span class="verse-body">qui posuit castra sua in medio populi sui ut eriperet nos de manu omnium inimicorum nostrorum</span></p>
<p id="judith-16-5"><span class="verse-num">16:5</span> <span class="verse-body">venit Assur ex montibus ab aquilone in multitudine fortitudinis suae cuius multitudo obturavit torrentes et equi eorum cooperuerunt valles</span></p>
<p id="judith-16-6"><span class="verse-num">16:6</span> <span class="verse-body">dixit se incensurum fines meos et iuvenes meos occisurum gladio infantes meos dare in praedam et virgines in captivitatem</span></p>
<p id="judith-16-7"><span class="verse-num">16:7</span> <span class="verse-body">Dominus autem omnipotens nocuit eum et tradidit eum in manus feminae et confudit eum</span></p>
<p id="judith-16-8"><span class="verse-num">16:8</span> <span class="verse-body">non enim cecidit potens eorum a iuvenibus nec filii Titan percusserunt eum nec excelsi gigantes inposuerunt se illi sed Iudith filia Merari in specie faciei suae dissolvit eum</span></p>
<p id="judith-16-9"><span class="verse-num">16:9</span> <span class="verse-body">exuit enim se vestimenta viduitatis et induit se vestimenta laetitiae in exultatione filiorum Israhel</span></p>
<p id="judith-16-10"><span class="verse-num">16:10</span> <span class="verse-body">unxit faciem suam unguento conligavit cincinnos suos mitra ad decipiendum illum</span></p>
<p id="judith-16-11"><span class="verse-num">16:11</span> <span class="verse-body">sandalia eius rapuerunt oculos eius pulchritudo eius captivam fecit animam eius amputavit pugione cervicem eius</span></p>
<p id="judith-16-12"><span class="verse-num">16:12</span> <span class="verse-body">horruerunt Persae constantiam eius et Medi audaciam eius</span></p>
<p id="judith-16-13"><span class="verse-num">16:13</span> <span class="verse-body">tunc ululaverunt castra Assyriorum quando apparuerunt humiles mei arescentes in siti</span></p>
<p id="judith-16-14"><span class="verse-num">16:14</span> <span class="verse-body">filii puellarum conpunxerunt eos et sicut pueros fugientes occiderunt eos perierunt in proelio a facie Domini mei</span></p>
<p id="judith-16-15"><span class="verse-num">16:15</span> <span class="verse-body">hymnum cantemus Domino hymnum novum cantemus Deo nostro</span></p>
<p id="judith-16-16"><span class="verse-num">16:16</span> <span class="verse-body">Adonai Domine magnus es tu et praeclarus in virtute et quem superare nemo potest</span></p>
<p id="judith-16-17"><span class="verse-num">16:17</span> <span class="verse-body">tibi serviat omnis creatura tua quia dixisti et facta sunt misisti spiritum tuum et creata sunt et non est qui resistat voci tuae</span></p>
<p id="judith-16-18"><span class="verse-num">16:18</span> <span class="verse-body">montes a fundamentis movebuntur cum aquis petrae sicut cera liquescent ante faciem tuam</span></p>
<p id="judith-16-19"><span class="verse-num">16:19</span> <span class="verse-body">qui autem timent te magni erunt apud te prae omnia</span></p>
<p id="judith-16-20"><span class="verse-num">16:20</span> <span class="verse-body">vae genti insurgenti super genus meum Dominus enim omnipotens vindicabit in eis in die iudicii visitabit illos</span></p>
<p id="judith-16-21"><span class="verse-num">16:21</span> <span class="verse-body">dabit enim ignem et vermes in carnes eorum ut urantur et sentiant usque in sempiternum</span></p>
<p id="judith-16-22"><span class="verse-num">16:22</span> <span class="verse-body">et factum est post haec omnis populus post victoriam venit ad Hierusalem adorare Dominum et mox ut purificati sunt obtulerunt omnes holocausta et vota et repromissiones suas</span></p>
<p id="judith-16-23"><span class="verse-num">16:23</span> <span class="verse-body">porro Iudith universa vasa bellica Holofernis quae dedit illi populus et conopeum quod ipsa sustulerat in anathema oblivionis</span></p>
<p id="judith-16-24"><span class="verse-num">16:24</span> <span class="verse-body">erat autem populus iucundus secundum faciem sanctorum et per tres menses gaudium huius victoriae celebratum est cum Iudith</span></p>
<p id="judith-16-25"><span class="verse-num">16:25</span> <span class="verse-body">post dies autem illos unusquisque rediit in sua et Iudith magna facta est in Bethulia et praeclarior erat universae terrae Israhel</span></p>
<p id="judith-16-26"><span class="verse-num">16:26</span> <span class="verse-body">erat etiam virtuti castitatis adiuncta ita ut non cognosceret virum omnibus diebus vitae suae ex quo defunctus est Manasses vir eius</span></p>
<p id="judith-16-27"><span class="verse-num">16:27</span> <span class="verse-body">erat autem diebus festis procedens cum gloria magna</span></p>
<p id="judith-16-28"><span class="verse-num">16:28</span> <span class="verse-body">mansit autem in domo viri sui annos centum quinque et dimisit abram suam liberam et defuncta est ac sepulta cum viro suo in Bethuliam</span></p>
<p id="judith-16-29"><span class="verse-num">16:29</span> <span class="verse-body">luxitque illam omnis populus diebus septem</span></p>
<p id="judith-16-30"><span class="verse-num">16:30</span> <span class="verse-body">in omni autem spatio vitae eius non fuit qui perturbaret Israhel et post mortem eius annis multis __________________________________________________________________ Laodiceans __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a></p>
<p id="judith-1-1"><span class="verse-num">1:1</span> <span class="verse-body">Paulus apostolus non ab hominibus neque per hominem sed per Iesum Christum, fratribus qui sunt Laodiciae.</span></p>
<p id="judith-1-2"><span class="verse-num">1:2</span> <span class="verse-body">gratia vobis et pax a Deo Patre et Domino Iesu Christo.</span></p>
<p id="judith-1-3"><span class="verse-num">1:3</span> <span class="verse-body">gratias ago Christo per omnem orationem meam, quod permanentes estis in eo et perseverantes in operibus eius, promissum expectantes in diem iudicii.</span></p>
<p id="judith-1-4"><span class="verse-num">1:4</span> <span class="verse-body">neque destituant vos quorundam vaniloquia insinuantium, ut vos evertant a veritate evangelii quod a me praedicatur.</span></p>
<p id="judith-1-5"><span class="verse-num">1:5</span> <span class="verse-body">et nunc faciet Deus, ut qui sunt ex me ad profectum veritatis evangelii deservientes et facientes benignitatem operum quae salutis vitae aeternae</span></p>
<p id="judith-1-6"><span class="verse-num">1:6</span> <span class="verse-body">et nunc palam sunt vincula mea quae patior in Christo; quibus laetor et gaudeo.</span></p>
<p id="judith-1-7"><span class="verse-num">1:7</span> <span class="verse-body">et hoc mihi est ad salutem perpetuam; quod ipsum factum orationibus vestris et administrantem Spiritum Sanctum, sive per vitam sive per mortem.</span></p>
<p id="judith-1-8"><span class="verse-num">1:8</span> <span class="verse-body">est enim mihi vere vita in Christo et mori gaudium.</span></p>
<p id="judith-1-9"><span class="verse-num">1:9</span> <span class="verse-body">et in ipsum in vobis faciet misericordiam suam, ut eandem dilectionem habeatis et sitis unianimes.</span></p>
<p id="judith-1-10"><span class="verse-num">1:10</span> <span class="verse-body">ergo, dilectissimi, ut audistis praesentia mei, ita retinete et facite in timore Dei, et erit vobis vita in aeternum;</span></p>
<p id="judith-1-11"><span class="verse-num">1:11</span> <span class="verse-body">est enim Deus qui operatur in vos.</span></p>
<p id="judith-1-12"><span class="verse-num">1:12</span> <span class="verse-body">et facite sine retractu quaecumque facitis.</span></p>
<p id="judith-1-13"><span class="verse-num">1:13</span> <span class="verse-body">et quod est, dilectissimi, gaudete in Christo. et praecavete sordidos in lucro.</span></p>
<p id="judith-1-14"><span class="verse-num">1:14</span> <span class="verse-body">omnes sint petitiones vestrae palam apud Deum. et estote firmi in sensu Christi.</span></p>
<p id="judith-1-15"><span class="verse-num">1:15</span> <span class="verse-body">et quae integra et vera et pudica et iusta et amabilia facite.</span></p>
<p id="judith-1-16"><span class="verse-num">1:16</span> <span class="verse-body">et quae audistis et accepistis, in corde retinete, et erit vobis pax.</span></p>
<p id="judith-1-17"><span class="verse-num">1:17</span> <span class="verse-body">salutate omnes fratres in osculo sancto.</span></p>
<p id="judith-1-18"><span class="verse-num">1:18</span> <span class="verse-body">salutant vos sancti.</span></p>
<p id="judith-1-19"><span class="verse-num">1:19</span> <span class="verse-body">gratia Domini Iesu cum spiritu vestro. __________________________________________________________________ 1 Maccabees __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a> <a href="#judith-1-33">33</a> <a href="#judith-1-34">34</a> <a href="#judith-1-35">35</a> <a href="#judith-1-36">36</a> <a href="#judith-1-37">37</a> <a href="#judith-1-38">38</a> <a href="#judith-1-39">39</a> <a href="#judith-1-40">40</a> <a href="#judith-1-41">41</a> <a href="#judith-1-42">42</a> <a href="#judith-1-43">43</a> <a href="#judith-1-44">44</a> <a href="#judith-1-45">45</a> <a href="#judith-1-46">46</a> <a href="#judith-1-47">47</a> <a href="#judith-1-48">48</a> <a href="#judith-1-49">49</a> <a href="#judith-1-50">50</a> <a href="#judith-1-51">51</a> <a href="#judith-1-52">52</a> <a href="#judith-1-53">53</a> <a href="#judith-1-54">54</a> <a href="#judith-1-55">55</a> <a href="#judith-1-56">56</a> <a href="#judith-1-57">57</a> <a href="#judith-1-58">58</a> <a href="#judith-1-59">59</a> <a href="#judith-1-60">60</a> <a href="#judith-1-61">61</a> <a href="#judith-1-62">62</a> <a href="#judith-1-63">63</a> <a href="#judith-1-64">64</a> <a href="#judith-1-65">65</a> <a href="#judith-1-66">66</a> <a href="#judith-1-67">67</a></p>
<p id="judith-1-1"><span class="verse-num">1:1</span> <span class="verse-body">et factum est postquam percussit Alexander Philippi Macedo qui primus regnavit in Graecia egressus de terra Cetthim Darium regem Persarum et Medorum</span></p>
<p id="judith-1-2"><span class="verse-num">1:2</span> <span class="verse-body">constituit proelia multa et omnium obtinuit munitiones et interfecit reges terrae</span></p>
<p id="judith-1-3"><span class="verse-num">1:3</span> <span class="verse-body">et pertransiit usque ad fines terrae et accepit spolia multitudinis gentium et siluit terra in conspectu eius</span></p>
<p id="judith-1-4"><span class="verse-num">1:4</span> <span class="verse-body">et congregavit virtutem exercituum fortem nimis et exaltatum est et elevatum cor eius</span></p>
<p id="judith-1-5"><span class="verse-num">1:5</span> <span class="verse-body">et obtinuit regiones gentium et tyrannos et facti sunt illi in tributum</span></p>
<p id="judith-1-6"><span class="verse-num">1:6</span> <span class="verse-body">et post haec decidit in lectum et cognovit quia moritur</span></p>
<p id="judith-1-7"><span class="verse-num">1:7</span> <span class="verse-body">et vocavit pueros suos nobiles qui secum erant nutriti a iuventute et divisit illis regnum suum cum adhuc viveret</span></p>
<p id="judith-1-8"><span class="verse-num">1:8</span> <span class="verse-body">et regnavit Alexander annis duodecim et mortuus est</span></p>
<p id="judith-1-9"><span class="verse-num">1:9</span> <span class="verse-body">et obtinuerunt pueri eius regnum unusquisque in loco suo</span></p>
<p id="judith-1-10"><span class="verse-num">1:10</span> <span class="verse-body">et inposuerunt sibi omnes diademata post mortem eius et filii eorum post eos annis multis et multiplicata sunt mala in terra</span></p>
<p id="judith-1-11"><span class="verse-num">1:11</span> <span class="verse-body">et exiit ex eis radix peccatrix Antiochus Inlustris filius Antiochi regis qui fuerat Romae obses et regnavit in anno centesimo tricesimo et septimo regni Graecorum</span></p>
<p id="judith-1-12"><span class="verse-num">1:12</span> <span class="verse-body">in diebus illis exierunt ex Israhel filii iniqui et suaserunt multis dicentes eamus et disponamus testamentum cum gentibus quae circa nos sunt quia ex quo recessimus ab eis invenerunt nos multa mala</span></p>
<p id="judith-1-13"><span class="verse-num">1:13</span> <span class="verse-body">et bonus visus est sermo in oculis eorum</span></p>
<p id="judith-1-14"><span class="verse-num">1:14</span> <span class="verse-body">et destinaverunt aliqui de populo et abierunt ad regem et dedit illis potestatem ut facerent iustitiam gentium</span></p>
<p id="judith-1-15"><span class="verse-num">1:15</span> <span class="verse-body">et aedificaverunt gymnasium in Hierosolymis secundum leges nationum</span></p>
<p id="judith-1-16"><span class="verse-num">1:16</span> <span class="verse-body">et fecerunt sibi praeputia et recesserunt a testamento sancto et iuncti sunt nationibus et venundati sunt ut facerent malum</span></p>
<p id="judith-1-17"><span class="verse-num">1:17</span> <span class="verse-body">et paratum est regnum in conspectu Antiochi et coepit regnare in terra Aegypti ut regnaret super duo regna</span></p>
<p id="judith-1-18"><span class="verse-num">1:18</span> <span class="verse-body">et intravit in Aegyptum in multitudine gravi in curribus et elefantis et equitibus et copiosa navium multitudine</span></p>
<p id="judith-1-19"><span class="verse-num">1:19</span> <span class="verse-body">et constituit bellum adversus Ptolomeum regem Aegypti et veritus est Ptolomeus a facie eius et fugit et ceciderunt vulnerati multi</span></p>
<p id="judith-1-20"><span class="verse-num">1:20</span> <span class="verse-body">et conprehendit civitates munitas in terra Aegypti et accepit spolia terrae Aegypti</span></p>
<p id="judith-1-21"><span class="verse-num">1:21</span> <span class="verse-body">et convertit Antiochus postquam percussit Aegyptum in centesimo et quadragesimo et tertio anno et ascendit ad Israhel</span></p>
<p id="judith-1-22"><span class="verse-num">1:22</span> <span class="verse-body">et ascendit Hierosolymis in multitudine gravi</span></p>
<p id="judith-1-23"><span class="verse-num">1:23</span> <span class="verse-body">et intravit in sanctificationem cum superbia et accepit altare aureum et candelabrum luminis et universa vasa eius et mensam propositionis et libatoria et fialas et mortariola aurea et velum et coronas et ornamentum aureum quod in facie templi erat et comminuit omnia</span></p>
<p id="judith-1-24"><span class="verse-num">1:24</span> <span class="verse-body">et accepit argentum et aurum et vasa concupiscibilia et accepit thesauros occultos quos invenit et sublatis omnibus abiit in terram suam</span></p>
<p id="judith-1-25"><span class="verse-num">1:25</span> <span class="verse-body">et fecit caedem hominum et locutus est superbia magna</span></p>
<p id="judith-1-26"><span class="verse-num">1:26</span> <span class="verse-body">et factus est planctus magnus in Israhel et in omni loco eorum</span></p>
<p id="judith-1-27"><span class="verse-num">1:27</span> <span class="verse-body">et ingemuerunt principes et seniores virgines et iuvenes infirmati sunt et speciositas mulierum inmutata est</span></p>
<p id="judith-1-28"><span class="verse-num">1:28</span> <span class="verse-body">omnis maritus sumpsit lamentum quae sedebant in toro maritali lugebant</span></p>
<p id="judith-1-29"><span class="verse-num">1:29</span> <span class="verse-body">et commota est terra super habitantes in ea et universa domus Iacob induit confusionem</span></p>
<p id="judith-1-30"><span class="verse-num">1:30</span> <span class="verse-body">et post duos annos dierum misit rex principem tributorum in civitates Iuda et venit Hierusalem cum turba magna</span></p>
<p id="judith-1-31"><span class="verse-num">1:31</span> <span class="verse-body">et locutus est ad eos verba pacifica in dolo et crediderunt ei</span></p>
<p id="judith-1-32"><span class="verse-num">1:32</span> <span class="verse-body">et inruit super civitatem repente et percussit eam plaga et perdidit populum multum ex Israhel</span></p>
<p id="judith-1-33"><span class="verse-num">1:33</span> <span class="verse-body">et accepit spolia civitatis et succendit eam igni et destruxit domos eius et muros eius in circuitu</span></p>
<p id="judith-1-34"><span class="verse-num">1:34</span> <span class="verse-body">et captivas duxerunt mulieres et natos et pecora possederunt</span></p>
<p id="judith-1-35"><span class="verse-num">1:35</span> <span class="verse-body">et aedificaverunt civitatem David muro magno et firmo et turribus firmis et facta est illis in arcem</span></p>
<p id="judith-1-36"><span class="verse-num">1:36</span> <span class="verse-body">et posuerunt illic gentem peccatorum viros iniquos et convaluerunt in ea et posuerunt arma et escas et congregaverunt spolia Hierusalem</span></p>
<p id="judith-1-37"><span class="verse-num">1:37</span> <span class="verse-body">et reposuerunt illic et facti sunt in laqueum magnum</span></p>
<p id="judith-1-38"><span class="verse-num">1:38</span> <span class="verse-body">et factum est hoc ad insidias sanctificationi et in diabolum malum in Israhel</span></p>
<p id="judith-1-39"><span class="verse-num">1:39</span> <span class="verse-body">et effuderunt sanguinem innocentem per circuitum sanctificationis et contaminaverunt sanctificationem</span></p>
<p id="judith-1-40"><span class="verse-num">1:40</span> <span class="verse-body">et fugerunt habitatores Hierusalem propter eos et facta est habitatio exterorum et facta est extera semini suo et nati eius reliquerunt eam</span></p>
<p id="judith-1-41"><span class="verse-num">1:41</span> <span class="verse-body">sanctificatio eius desolata est sicut solitudo dies festi eius conversi sunt in luctum sabbata eius in obprobrium honores eius in nihilum</span></p>
<p id="judith-1-42"><span class="verse-num">1:42</span> <span class="verse-body">secundum gloriam eius multiplicata est ignominia eius et sublimitas eius conversa est in luctum</span></p>
<p id="judith-1-43"><span class="verse-num">1:43</span> <span class="verse-body">et scripsit rex Antiochus omni regno suo ut esset omnis populus unus et reliquerunt unusquisque legem suam</span></p>
<p id="judith-1-44"><span class="verse-num">1:44</span> <span class="verse-body">et consenserunt omnes gentes secundum verbum regis Antiochi</span></p>
<p id="judith-1-45"><span class="verse-num">1:45</span> <span class="verse-body">et multi ex Israhel consenserunt ei et sacrificaverunt idolis et coinquinaverunt sabbatum</span></p>
<p id="judith-1-46"><span class="verse-num">1:46</span> <span class="verse-body">et misit rex Antiochus libros per manus nuntiorum in Hierusalem et in omnes civitates Iudae ut sequerentur legem gentium terrae</span></p>
<p id="judith-1-47"><span class="verse-num">1:47</span> <span class="verse-body">et prohiberent holocausta et sacrificia et placationes fieri in templo Dei</span></p>
<p id="judith-1-48"><span class="verse-num">1:48</span> <span class="verse-body">et prohiberent celebrari sabbatum et dies sollemnes</span></p>
<p id="judith-1-49"><span class="verse-num">1:49</span> <span class="verse-body">et coinquinari sancta et sanctum populum Israhel</span></p>
<p id="judith-1-50"><span class="verse-num">1:50</span> <span class="verse-body">et iussit aedificari aras et templa et idola et immolari carnes suillas et pecora communia</span></p>
<p id="judith-1-51"><span class="verse-num">1:51</span> <span class="verse-body">et relinquere filios suos incircumcisos et coinquinari animas eorum in omnibus inmundis et abominationibus ita ut obliviscerentur legem et inmutarent omnes iustificationes Dei</span></p>
<p id="judith-1-52"><span class="verse-num">1:52</span> <span class="verse-body">et quicumque non fecisset secundum verbum regis Antiochi moreretur</span></p>
<p id="judith-1-53"><span class="verse-num">1:53</span> <span class="verse-body">secundum omnia verba haec scripsit omni regno suo et praeposuit principes populo qui haec fieri cogerent</span></p>
<p id="judith-1-54"><span class="verse-num">1:54</span> <span class="verse-body">et iusserunt civitatibus Iudae sacrificare</span></p>
<p id="judith-1-55"><span class="verse-num">1:55</span> <span class="verse-body">et congregati sunt multi de populo ad eos qui dereliquerant legem Domini et fecerunt mala super terram</span></p>
<p id="judith-1-56"><span class="verse-num">1:56</span> <span class="verse-body">et effugaverunt populum Israhel in abditis et in absconditis fugitivorum locis</span></p>
<p id="judith-1-57"><span class="verse-num">1:57</span> <span class="verse-body">die quintadecima mensis casleu quinto et quadragesimo anno aedificavit rex Antiochus abominandum idolum desolationis super altare Dei et per universas civitates Iudae in circuitu aedificaverunt aras</span></p>
<p id="judith-1-58"><span class="verse-num">1:58</span> <span class="verse-body">et ante ianuas domorum et in plateis incendebant tura et sacrificabant</span></p>
<p id="judith-1-59"><span class="verse-num">1:59</span> <span class="verse-body">et libros legis Dei conbuserunt igni scindentes eos</span></p>
<p id="judith-1-60"><span class="verse-num">1:60</span> <span class="verse-body">et apud quemcumque inveniebantur libri testamenti Domini et quicumque observabant legem Domini secundum edictum regis trucidabant eum</span></p>
<p id="judith-1-61"><span class="verse-num">1:61</span> <span class="verse-body">in virtute sua faciebant haec populo Israhel qui inveniebantur in omni mense in civitatibus</span></p>
<p id="judith-1-62"><span class="verse-num">1:62</span> <span class="verse-body">et quinta et vicesima die mensis sacrificabant super aram quae erat contra altare</span></p>
<p id="judith-1-63"><span class="verse-num">1:63</span> <span class="verse-body">et mulieres quae circumcidebant filios suos trucidabantur secundum iussum regis Antiochi</span></p>
<p id="judith-1-64"><span class="verse-num">1:64</span> <span class="verse-body">et suspendebant pueros a cervicibus per universas domos eorum et eos qui circumciderunt eos trucidabant</span></p>
<p id="judith-1-65"><span class="verse-num">1:65</span> <span class="verse-body">et multi de populo Israhel definierunt apud se ut non manducarent inmunda et elegerunt magis mori quam cibis coinquinari inmundis</span></p>
<p id="judith-1-66"><span class="verse-num">1:66</span> <span class="verse-body">et noluerunt infringere legem Dei sanctam et trucidati sunt</span></p>
<p id="judith-1-67"><span class="verse-num">1:67</span> <span class="verse-body">et facta est ira magna super populum valde __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a> <a href="#judith-2-30">30</a> <a href="#judith-2-31">31</a> <a href="#judith-2-32">32</a> <a href="#judith-2-33">33</a> <a href="#judith-2-34">34</a> <a href="#judith-2-35">35</a> <a href="#judith-2-36">36</a> <a href="#judith-2-37">37</a> <a href="#judith-2-38">38</a> <a href="#judith-2-39">39</a> <a href="#judith-2-40">40</a> <a href="#judith-2-41">41</a> <a href="#judith-2-42">42</a> <a href="#judith-2-43">43</a> <a href="#judith-2-44">44</a> <a href="#judith-2-45">45</a> <a href="#judith-2-46">46</a> <a href="#judith-2-47">47</a> <a href="#judith-2-48">48</a> <a href="#judith-2-49">49</a> <a href="#judith-2-50">50</a> <a href="#judith-2-51">51</a> <a href="#judith-2-52">52</a> <a href="#judith-2-53">53</a> <a href="#judith-2-54">54</a> <a href="#judith-2-55">55</a> <a href="#judith-2-56">56</a> <a href="#judith-2-57">57</a> <a href="#judith-2-58">58</a> <a href="#judith-2-59">59</a> <a href="#judith-2-60">60</a> <a href="#judith-2-61">61</a> <a href="#judith-2-62">62</a> <a href="#judith-2-63">63</a> <a href="#judith-2-64">64</a> <a href="#judith-2-65">65</a> <a href="#judith-2-66">66</a> <a href="#judith-2-67">67</a> <a href="#judith-2-68">68</a> <a href="#judith-2-69">69</a> <a href="#judith-2-70">70</a></p>
<p id="judith-2-1"><span class="verse-num">2:1</span> <span class="verse-body">in illis diebus surrexit Matthathias filius Iohannis filii Simeonis sacerdos ex filiis Ioarim ab Hierusalem et consedit in monte Modin</span></p>
<p id="judith-2-2"><span class="verse-num">2:2</span> <span class="verse-body">et habebat filios quinque Iohannan qui cognominabatur Gaddis</span></p>
<p id="judith-2-3"><span class="verse-num">2:3</span> <span class="verse-body">et Simeon qui cognominabatur Thasi</span></p>
<p id="judith-2-4"><span class="verse-num">2:4</span> <span class="verse-body">et Iudas qui vocabatur Macchabeus</span></p>
<p id="judith-2-5"><span class="verse-num">2:5</span> <span class="verse-body">et Eleazarus qui cognominabatur Abaron et Ionathas qui cognominabatur Apphus</span></p>
<p id="judith-2-6"><span class="verse-num">2:6</span> <span class="verse-body">hii viderunt mala quae fiebant in populo Iuda et in Hierusalem</span></p>
<p id="judith-2-7"><span class="verse-num">2:7</span> <span class="verse-body">et dixit Matthathias vae mihi ut quid natus sum videre contritionem populi mei et contritionem civitatis sanctae et sedere illic cum datur in manibus inimicorum</span></p>
<p id="judith-2-8"><span class="verse-num">2:8</span> <span class="verse-body">sancta in manu extraneorum facta sunt templum eius sicut homo ignobilis</span></p>
<p id="judith-2-9"><span class="verse-num">2:9</span> <span class="verse-body">vasa gloriae eius captiva abducta sunt trucidati sunt iuvenes eius in plateis et iuvenes eius ceciderunt gladio inimicorum</span></p>
<p id="judith-2-10"><span class="verse-num">2:10</span> <span class="verse-body">quae gens non hereditavit regnum eius et non obtinuit spolia eius</span></p>
<p id="judith-2-11"><span class="verse-num">2:11</span> <span class="verse-body">omnis conpositio eius ablata est quae erat libera facta est ancilla</span></p>
<p id="judith-2-12"><span class="verse-num">2:12</span> <span class="verse-body">et ecce sancta nostra et pulchritudo nostra et claritas nostra desolata est et coinquinaverunt eam gentes</span></p>
<p id="judith-2-13"><span class="verse-num">2:13</span> <span class="verse-body">quo ergo nobis adhuc vivere</span></p>
<p id="judith-2-14"><span class="verse-num">2:14</span> <span class="verse-body">et scidit Matthathias et filii eius vestimenta sua et operuerunt se ciliciis et planxerunt valde</span></p>
<p id="judith-2-15"><span class="verse-num">2:15</span> <span class="verse-body">et venerunt illuc qui missi erant a rege Antiocho ut cogerent eos qui confugerant in civitate Modin immolare et accendere et a lege Dei discedere</span></p>
<p id="judith-2-16"><span class="verse-num">2:16</span> <span class="verse-body">et multi de populo Israhel consentientes accesserunt ad eos sed Matthathias et filii eius constanter steterunt</span></p>
<p id="judith-2-17"><span class="verse-num">2:17</span> <span class="verse-body">et respondentes qui missi erant ab Antiocho dixerunt Matthathiae princeps et clarissimus et magnus es in hac civitate et ornatus filiis et fratribus</span></p>
<p id="judith-2-18"><span class="verse-num">2:18</span> <span class="verse-body">ergo accede prior et fac iussum regis sicut fecerunt omnes gentes et viri Iuda et qui remanserunt in Hierusalem et eris tu et filii tui inter amicos regis et amplificatus argento et auro et muneribus multis</span></p>
<p id="judith-2-19"><span class="verse-num">2:19</span> <span class="verse-body">et respondit Matthathias et dixit magna voce et si omnes gentes regi Antiocho oboediunt ut discedat unusquisque a servitute patrum suorum et consentiunt mandatis eius</span></p>
<p id="judith-2-20"><span class="verse-num">2:20</span> <span class="verse-body">ego et filii mei et fratres mei oboediemus legi patrum nostrorum</span></p>
<p id="judith-2-21"><span class="verse-num">2:21</span> <span class="verse-body">propitius sit nobis Deus non est nobis utile relinquere legem et iustitias Dei</span></p>
<p id="judith-2-22"><span class="verse-num">2:22</span> <span class="verse-body">non audibimus verba regis Antiochi nec sacrificabimus transgredientes legis nostrae mandata ut eamus altera via</span></p>
<p id="judith-2-23"><span class="verse-num">2:23</span> <span class="verse-body">et ut cessavit loqui verba haec accessit quidam Iudaeus in omnium oculis sacrificare idolis super aram in civitate Modin secundum iussum regis</span></p>
<p id="judith-2-24"><span class="verse-num">2:24</span> <span class="verse-body">et vidit Matthathias et doluit et contremuerunt renes eius et ascendit furor eius secundum iudicium legis et insiliens trucidavit eum super aram</span></p>
<p id="judith-2-25"><span class="verse-num">2:25</span> <span class="verse-body">sed et virum quem miserat rex Antiochus qui cogebat immolari occidit in ipso tempore et aram destruxit</span></p>
<p id="judith-2-26"><span class="verse-num">2:26</span> <span class="verse-body">et zelatus est legem sicut fecit Finees Zambri filio Salomi</span></p>
<p id="judith-2-27"><span class="verse-num">2:27</span> <span class="verse-body">et exclamavit Matthathias voce magna dicens omnis qui zelum habet legis statuens testamentum exeat post me</span></p>
<p id="judith-2-28"><span class="verse-num">2:28</span> <span class="verse-body">et fugit ipse et filii eius in montes et reliquerunt quaecumque habebant in civitate</span></p>
<p id="judith-2-29"><span class="verse-num">2:29</span> <span class="verse-body">tunc descenderunt multi quaerentes iudicium et iustitiam in desertum</span></p>
<p id="judith-2-30"><span class="verse-num">2:30</span> <span class="verse-body">ut sederent ibi ipsi et filii eorum et mulieres eorum et pecora eorum quoniam induraverunt super eos mala</span></p>
<p id="judith-2-31"><span class="verse-num">2:31</span> <span class="verse-body">et renuntiatum est viris regis et exercitui qui erat in Hierusalem civitate David quoniam discessissent viri quidam qui dissipaverunt mandatum regis in loca occulta in deserto et abissent post illos multi</span></p>
<p id="judith-2-32"><span class="verse-num">2:32</span> <span class="verse-body">et statim perrexerunt ad eos et constituerunt adversus eos proelium in die sabbatorum</span></p>
<p id="judith-2-33"><span class="verse-num">2:33</span> <span class="verse-body">et dixerunt ad eos resistitis et nunc adhuc exite et facite secundum verbum regis et vivetis</span></p>
<p id="judith-2-34"><span class="verse-num">2:34</span> <span class="verse-body">et dixerunt non exibimus neque faciemus verbum regis ut polluamus diem sabbatorum</span></p>
<p id="judith-2-35"><span class="verse-num">2:35</span> <span class="verse-body">et concitaverunt adversus eos proelium</span></p>
<p id="judith-2-36"><span class="verse-num">2:36</span> <span class="verse-body">et non responderunt eis nec oppilaverunt loca occulta</span></p>
<p id="judith-2-37"><span class="verse-num">2:37</span> <span class="verse-body">dicentes moriamur omnes in simplicitate nostra et testes erunt super nos caelum et terra quod iniuste perditis nos</span></p>
<p id="judith-2-38"><span class="verse-num">2:38</span> <span class="verse-body">et intulerunt eis bellum sabbatis et mortui sunt ipsi et uxores eorum et filii eorum et pecora eorum usque ad mille animas hominum</span></p>
<p id="judith-2-39"><span class="verse-num">2:39</span> <span class="verse-body">et cognovit Matthathias et amici eius et luctum habuerunt super eos valde</span></p>
<p id="judith-2-40"><span class="verse-num">2:40</span> <span class="verse-body">et dixit vir proximo suo si omnes fecerimus sicut fratres nostri fecerunt et non pugnaverimus adversus gentes pro animabus nostris et iustificationibus nostris citius disperdent nos a terra</span></p>
<p id="judith-2-41"><span class="verse-num">2:41</span> <span class="verse-body">et cogitaverunt in illa die dicentes omnis homo quicumque venerit ad nos in bello die sabbatorum pugnemus adversus eum et non moriemur omnes sicut mortui sunt fratres nostri in occultis</span></p>
<p id="judith-2-42"><span class="verse-num">2:42</span> <span class="verse-body">tunc congregata est ad eos synagoga Asideorum fortis viribus ex Israhel omnis voluntarius in lege</span></p>
<p id="judith-2-43"><span class="verse-num">2:43</span> <span class="verse-body">et omnes qui fugiebant a malis additi sunt ad eos et facti sunt illis ad firmamentum</span></p>
<p id="judith-2-44"><span class="verse-num">2:44</span> <span class="verse-body">et collegerunt exercitum et percusserunt peccatores in ira sua et viros iniquos in indignatione sua et ceteri fugerunt ad nationes ut evaderent</span></p>
<p id="judith-2-45"><span class="verse-num">2:45</span> <span class="verse-body">et circuivit Matthathias et amici eius et destruxerunt aras</span></p>
<p id="judith-2-46"><span class="verse-num">2:46</span> <span class="verse-body">et circumciderunt pueros incircumcisos quotquot invenerunt in finibus Israhel in fortitudine</span></p>
<p id="judith-2-47"><span class="verse-num">2:47</span> <span class="verse-body">et persecuti sunt filios superbiae et prosperatum est opus in manu eorum</span></p>
<p id="judith-2-48"><span class="verse-num">2:48</span> <span class="verse-body">et obtinuerunt legem de manibus gentium et de manibus regum et non dederunt cornu peccatori</span></p>
<p id="judith-2-49"><span class="verse-num">2:49</span> <span class="verse-body">et adpropinquaverunt dies Matthathiae moriendi et dixit filiis suis nunc confortata est superbia et castigatio et tempus eversionis et ira indignationis</span></p>
<p id="judith-2-50"><span class="verse-num">2:50</span> <span class="verse-body">nunc ergo o filii aemulatores estote legis et date animas vestras pro testamento patrum</span></p>
<p id="judith-2-51"><span class="verse-num">2:51</span> <span class="verse-body">et mementote operum patrum quae fecerunt in generationibus suis et accipietis gloriam magnam et nomen aeternum</span></p>
<p id="judith-2-52"><span class="verse-num">2:52</span> <span class="verse-body">Abraham nonne in temptatione inventus est fidelis et reputatum est ei ad iustitiam</span></p>
<p id="judith-2-53"><span class="verse-num">2:53</span> <span class="verse-body">Ioseph in tempore angustiae suae custodivit mandatum et factus est dominus Aegypti</span></p>
<p id="judith-2-54"><span class="verse-num">2:54</span> <span class="verse-body">Finees pater noster zelando zelum Dei accepit testamentum sacerdotii aeterni</span></p>
<p id="judith-2-55"><span class="verse-num">2:55</span> <span class="verse-body">Iesus dum implet verbum factus est dux Israhel</span></p>
<p id="judith-2-56"><span class="verse-num">2:56</span> <span class="verse-body">Chaleb dum testificatur in ecclesia accepit hereditatem</span></p>
<p id="judith-2-57"><span class="verse-num">2:57</span> <span class="verse-body">David in sua misericordia consecutus est sedem regni in saecula</span></p>
<p id="judith-2-58"><span class="verse-num">2:58</span> <span class="verse-body">Helias dum zelat zelum legis receptus est in caelum</span></p>
<p id="judith-2-59"><span class="verse-num">2:59</span> <span class="verse-body">Ananias Azarias Misahel credentes liberati sunt de flamma</span></p>
<p id="judith-2-60"><span class="verse-num">2:60</span> <span class="verse-body">Danihel in sua simplicitate liberatus est de ore leonum</span></p>
<p id="judith-2-61"><span class="verse-num">2:61</span> <span class="verse-body">et ita cogitate per generationem et generationem quia omnes qui sperant in eum non infirmantur</span></p>
<p id="judith-2-62"><span class="verse-num">2:62</span> <span class="verse-body">et a verbis viri peccatoris non timueritis quia gloria eius stercus et vermis est</span></p>
<p id="judith-2-63"><span class="verse-num">2:63</span> <span class="verse-body">hodie extollitur et cras non invenietur quia conversus est in terram suam et cogitatio eius periet</span></p>
<p id="judith-2-64"><span class="verse-num">2:64</span> <span class="verse-body">vos ergo filii confortamini et viriliter agite in lege quia in ipsa gloriosi eritis</span></p>
<p id="judith-2-65"><span class="verse-num">2:65</span> <span class="verse-body">et ecce Simeon frater vester scio quod vir consilii est ipsum audite semper et ipse vobis erit pater</span></p>
<p id="judith-2-66"><span class="verse-num">2:66</span> <span class="verse-body">et Iudas Macchabeus fortis viribus a iuventute sua sit vobis princeps militiae et ipse aget bellum populi</span></p>
<p id="judith-2-67"><span class="verse-num">2:67</span> <span class="verse-body">et vos adducetis ad vos omnes factores legis et vindicate vindictam populi vestri</span></p>
<p id="judith-2-68"><span class="verse-num">2:68</span> <span class="verse-body">et retribuite retributionem gentibus et intendite in praeceptum legis</span></p>
<p id="judith-2-69"><span class="verse-num">2:69</span> <span class="verse-body">et benedixit eos et adpositus est ad patres suos</span></p>
<p id="judith-2-70"><span class="verse-num">2:70</span> <span class="verse-body">et defunctus est centesimo et quadragesimo et sexto anno et sepultus est a filiis suis in sepulchris patrum suorum in Modin et planxerunt eum omnis Israhel planctu magno __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a> <a href="#judith-3-32">32</a> <a href="#judith-3-33">33</a> <a href="#judith-3-34">34</a> <a href="#judith-3-35">35</a> <a href="#judith-3-36">36</a> <a href="#judith-3-37">37</a> <a href="#judith-3-38">38</a> <a href="#judith-3-39">39</a> <a href="#judith-3-40">40</a> <a href="#judith-3-41">41</a> <a href="#judith-3-42">42</a> <a href="#judith-3-43">43</a> <a href="#judith-3-44">44</a> <a href="#judith-3-45">45</a> <a href="#judith-3-46">46</a> <a href="#judith-3-47">47</a> <a href="#judith-3-48">48</a> <a href="#judith-3-49">49</a> <a href="#judith-3-50">50</a> <a href="#judith-3-51">51</a> <a href="#judith-3-52">52</a> <a href="#judith-3-53">53</a> <a href="#judith-3-54">54</a> <a href="#judith-3-55">55</a> <a href="#judith-3-56">56</a> <a href="#judith-3-57">57</a> <a href="#judith-3-58">58</a> <a href="#judith-3-59">59</a> <a href="#judith-3-60">60</a></p>
<p id="judith-3-1"><span class="verse-num">3:1</span> <span class="verse-body">et surrexit Iudas qui vocabatur Macchabeus filius eius pro eo</span></p>
<p id="judith-3-2"><span class="verse-num">3:2</span> <span class="verse-body">et adiuvabant eum omnes fratres eius et universi qui se coniunxerant patri eius et proeliabantur proelium Israhel cum laetitia</span></p>
<p id="judith-3-3"><span class="verse-num">3:3</span> <span class="verse-body">et dilatavit gloriam populo suo et induit se loricam sicut gigans et succinxit se arma bellica sua in proeliis et protegebat castra gladio suo</span></p>
<p id="judith-3-4"><span class="verse-num">3:4</span> <span class="verse-body">similis factus est leoni in operibus suis et sicut catulus leonis rugiens in venatione</span></p>
<p id="judith-3-5"><span class="verse-num">3:5</span> <span class="verse-body">et persecutus est iniquos perscrutans eos et qui conturbabant populum suum succendit flammis</span></p>
<p id="judith-3-6"><span class="verse-num">3:6</span> <span class="verse-body">et repulsi sunt inimici prae timore eius et omnes operarii iniquitatis conturbati sunt et directa est salus in manu eius</span></p>
<p id="judith-3-7"><span class="verse-num">3:7</span> <span class="verse-body">et exacerbabat reges multos et laetificabat Iacob in operibus suis et in saeculum memoria eius in benedictione</span></p>
<p id="judith-3-8"><span class="verse-num">3:8</span> <span class="verse-body">et perambulavit civitates Iuda et perdidit impios ex eis et avertit iram ab Israhel</span></p>
<p id="judith-3-9"><span class="verse-num">3:9</span> <span class="verse-body">et nominatus est usque ad novissimum terrae et congregavit pereuntes</span></p>
<p id="judith-3-10"><span class="verse-num">3:10</span> <span class="verse-body">et congregavit Apollonius gentes et a Samaria virtutem multam et magnam ad bellandum contra Israhel</span></p>
<p id="judith-3-11"><span class="verse-num">3:11</span> <span class="verse-body">et cognovit Iudas et exiit obviam illi et percussit et occidit illum et ceciderunt vulnerati multi et reliqui fugerunt</span></p>
<p id="judith-3-12"><span class="verse-num">3:12</span> <span class="verse-body">et accepit spolia eorum et gladium Apollonii abstulit Iudas et erat pugnans in eo omnibus diebus</span></p>
<p id="judith-3-13"><span class="verse-num">3:13</span> <span class="verse-body">et audivit Seron princeps exercitus Syriae quod congregavit Iudas congregationem et ecclesiam fidelium secum</span></p>
<p id="judith-3-14"><span class="verse-num">3:14</span> <span class="verse-body">et ait faciam mihi nomen et glorificabor in regno et debellabo Iudam et eos qui cum ipso sunt qui spernebant verbum regis</span></p>
<p id="judith-3-15"><span class="verse-num">3:15</span> <span class="verse-body">et praeparavit se et ascenderunt cum eo castra impiorum fortes auxiliarii ut facerent vindictam in filios Israhel</span></p>
<p id="judith-3-16"><span class="verse-num">3:16</span> <span class="verse-body">et adpropinquaverunt usque Bethoron et exivit Iudas obviam illi cum paucis</span></p>
<p id="judith-3-17"><span class="verse-num">3:17</span> <span class="verse-body">ut viderunt autem exercitum venientem sibi obviam dixerunt Iudae quomodo poterimus pauci pugnare ad multitudinem tantam tam fortem et nos fatigati sumus ieiunio hodie</span></p>
<p id="judith-3-18"><span class="verse-num">3:18</span> <span class="verse-body">et ait Iudas facile est concludi multos in manus paucorum et non est differentia in conspectu Dei caeli liberare in multis et in paucis</span></p>
<p id="judith-3-19"><span class="verse-num">3:19</span> <span class="verse-body">quia non in multitudine exercitus victoria belli sed de caelo fortitudo est</span></p>
<p id="judith-3-20"><span class="verse-num">3:20</span> <span class="verse-body">ipsi veniunt ad nos in multitudine contumaci et superba ut disperdant nos et uxores nostras et filios nostros et ut spolient nos</span></p>
<p id="judith-3-21"><span class="verse-num">3:21</span> <span class="verse-body">nos vero pugnabimus pro animabus nostris et legibus nostris</span></p>
<p id="judith-3-22"><span class="verse-num">3:22</span> <span class="verse-body">et ipse Dominus conteret eos ante faciem nostram vos autem ne timueritis eos</span></p>
<p id="judith-3-23"><span class="verse-num">3:23</span> <span class="verse-body">ut cessavit autem loquens insiluit in eos subito et contritus est Seron et exercitus eius in conspectu ipsius</span></p>
<p id="judith-3-24"><span class="verse-num">3:24</span> <span class="verse-body">et persequebatur eum in descensu Bethoron usque in campum et ceciderunt ex eis octingenti viri reliqui autem fugerunt in terram Philisthim</span></p>
<p id="judith-3-25"><span class="verse-num">3:25</span> <span class="verse-body">et cecidit timor Iudae ac fratrum eius et formido super omnes gentes in circuitu eorum</span></p>
<p id="judith-3-26"><span class="verse-num">3:26</span> <span class="verse-body">et pervenit ad regem nomen eius et de proeliis Iudae narrabant omnes gentes</span></p>
<p id="judith-3-27"><span class="verse-num">3:27</span> <span class="verse-body">ut audivit autem Antiochus sermones istos iratus est animo et misit et congregavit exercitum universi regni sui castra fortia valde</span></p>
<p id="judith-3-28"><span class="verse-num">3:28</span> <span class="verse-body">et aperuit aerarium suum et dedit stipendia exercitui in annum et mandavit illis ut essent parati ad omnia</span></p>
<p id="judith-3-29"><span class="verse-num">3:29</span> <span class="verse-body">et vidit quod defecit pecunia de thesauris et tributa regionis modica propter dissensionem et plagam quam fecit in terra ut tolleret legitima quae erant a primis diebus</span></p>
<p id="judith-3-30"><span class="verse-num">3:30</span> <span class="verse-body">et timuit ne non haberet et semel et bis in sumptus et donativa quae dederat ante larga manu et abundaverat super reges qui ante eum fuerant</span></p>
<p id="judith-3-31"><span class="verse-num">3:31</span> <span class="verse-body">consternatus erat animo valde et cogitavit ire in Persidem et accipere tributa regionum et congregare argentum multum</span></p>
<p id="judith-3-32"><span class="verse-num">3:32</span> <span class="verse-body">et reliquit Lysiam hominem nobilem de genere regali super negotia regia a flumine Eufraten usque ad flumen Aegypti</span></p>
<p id="judith-3-33"><span class="verse-num">3:33</span> <span class="verse-body">et ut nutriret Antiochum filium suum donec rediret</span></p>
<p id="judith-3-34"><span class="verse-num">3:34</span> <span class="verse-body">et tradidit ei medium exercitum et elefantos et mandavit ei de omnibus quae volebat et de inhabitantibus Iudaeam et Hierusalem</span></p>
<p id="judith-3-35"><span class="verse-num">3:35</span> <span class="verse-body">ut mitteret ad eos exercitum ad conterendam et extirpandam virtutem Israhel et reliquias Hierusalem et auferendam memoriam de loco</span></p>
<p id="judith-3-36"><span class="verse-num">3:36</span> <span class="verse-body">et ut constitueret habitatores filios alienigenas in omnibus finibus eorum et sorte distribueret terram eorum</span></p>
<p id="judith-3-37"><span class="verse-num">3:37</span> <span class="verse-body">et rex adsumpsit partem exercitus residui et exivit ab Antiochia civitate regni sui anno centesimo et quadragesimo et septimo et transfretavit Eufraten flumen et perambulabat superiores regiones</span></p>
<p id="judith-3-38"><span class="verse-num">3:38</span> <span class="verse-body">et elegit Lysias Ptolomeum filium Dorimini et Nicanorem et Gorgiam viros potentes ex amicis regis</span></p>
<p id="judith-3-39"><span class="verse-num">3:39</span> <span class="verse-body">et misit cum eis quadraginta milia virorum et septem milia equitum ut venirent in terram Iuda et disperderent eam secundum verbum regis</span></p>
<p id="judith-3-40"><span class="verse-num">3:40</span> <span class="verse-body">et processerunt ut irent cum universa virtute sua et venerunt et adplicuerunt Ammaum in terra campestri</span></p>
<p id="judith-3-41"><span class="verse-num">3:41</span> <span class="verse-body">et audierunt mercatores regionum nomen eorum et acceperunt argentum et aurum multum valde et pueros et venerunt in castra ut acciperent filios Israhel in servos et additi sunt ad eos exercitus Syriae et terrae alienigenarum</span></p>
<p id="judith-3-42"><span class="verse-num">3:42</span> <span class="verse-body">et vidit Iudas et fratres eius quia multiplicata sunt mala et exercitus adplicabat ad fines eorum et cognoverunt verba regis quae mandavit populo facere in interitum et consummationem</span></p>
<p id="judith-3-43"><span class="verse-num">3:43</span> <span class="verse-body">et dixerunt unusquisque ad proximum suum erigamus deiectionem populi nostri et pugnemus pro populo nostro et sanctis nostris</span></p>
<p id="judith-3-44"><span class="verse-num">3:44</span> <span class="verse-body">et congregatus est conventus ut essent parati in proelium et ut orarent et peterent misericordiam et miserationes</span></p>
<p id="judith-3-45"><span class="verse-num">3:45</span> <span class="verse-body">et Hierusalem non habitabatur sed erat sicut desertum non erat qui ingrederetur et egrederetur de natis eius et sanctum conculcabatur et filii alienigenarum erant in arce ibi erat habitatio gentium et ablata est voluptas ab Iacob et defecit ibi tibia et cithara</span></p>
<p id="judith-3-46"><span class="verse-num">3:46</span> <span class="verse-body">et congregati sunt et venerunt in Masefat contra Hierusalem quia locus orationis erat in Masefat ante Israhel</span></p>
<p id="judith-3-47"><span class="verse-num">3:47</span> <span class="verse-body">et ieiunaverunt illa die et induerunt se ciliciis et cinere in capite suo et destituerunt vestimenta sua</span></p>
<p id="judith-3-48"><span class="verse-num">3:48</span> <span class="verse-body">et expanderunt librum legis de quibus scrutabantur gentes similitudinem simulacrorum suorum</span></p>
<p id="judith-3-49"><span class="verse-num">3:49</span> <span class="verse-body">et adtulerunt ornamenta sacerdotalia et primitias et decimas et suscitaverunt nazoreos qui impleverant dies</span></p>
<p id="judith-3-50"><span class="verse-num">3:50</span> <span class="verse-body">et clamaverunt voce magna in caelum dicentes quid faciemus istis et quo eos ducemus</span></p>
<p id="judith-3-51"><span class="verse-num">3:51</span> <span class="verse-body">et sancta tua conculcata sunt et contaminata sunt et sacerdotes tui in luctu et humilitate</span></p>
<p id="judith-3-52"><span class="verse-num">3:52</span> <span class="verse-body">et ecce nationes convenerunt adversum nos ut nos disperdant tu scis quae cogitant in nos</span></p>
<p id="judith-3-53"><span class="verse-num">3:53</span> <span class="verse-body">quomodo poterimus subsistere ante facies illorum nisi tu adiuves nos</span></p>
<p id="judith-3-54"><span class="verse-num">3:54</span> <span class="verse-body">et tubis exclamaverunt voce magna</span></p>
<p id="judith-3-55"><span class="verse-num">3:55</span> <span class="verse-body">et post hoc constituit Iudas duces populi tribunos et centuriones et pentecontarcos et decuriones</span></p>
<p id="judith-3-56"><span class="verse-num">3:56</span> <span class="verse-body">et dixit his qui aedificabant domos et sponsabant uxores et plantabant vineas et formidolosis ut redirent unusquisque in domum suam secundum legem</span></p>
<p id="judith-3-57"><span class="verse-num">3:57</span> <span class="verse-body">et moverunt castra et conlocaverunt ad austrum Ammaum</span></p>
<p id="judith-3-58"><span class="verse-num">3:58</span> <span class="verse-body">et ait Iudas accingimini et estote filii potentes et estote parati in mane ut pugnetis adversus nationes has quae convenerunt disperdere nos et sancta nostra</span></p>
<p id="judith-3-59"><span class="verse-num">3:59</span> <span class="verse-body">quoniam melius est nos mori in bello quam videre mala gentis nostrae et sanctorum</span></p>
<p id="judith-3-60"><span class="verse-num">3:60</span> <span class="verse-body">sicut autem fuerit voluntas in caelo sic fiat __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a> <a href="#judith-4-38">38</a> <a href="#judith-4-39">39</a> <a href="#judith-4-40">40</a> <a href="#judith-4-41">41</a> <a href="#judith-4-42">42</a> <a href="#judith-4-43">43</a> <a href="#judith-4-44">44</a> <a href="#judith-4-45">45</a> <a href="#judith-4-46">46</a> <a href="#judith-4-47">47</a> <a href="#judith-4-48">48</a> <a href="#judith-4-49">49</a> <a href="#judith-4-50">50</a> <a href="#judith-4-51">51</a> <a href="#judith-4-52">52</a> <a href="#judith-4-53">53</a> <a href="#judith-4-54">54</a> <a href="#judith-4-55">55</a> <a href="#judith-4-56">56</a> <a href="#judith-4-57">57</a> <a href="#judith-4-58">58</a> <a href="#judith-4-59">59</a> <a href="#judith-4-60">60</a> <a href="#judith-4-61">61</a></p>
<p id="judith-4-1"><span class="verse-num">4:1</span> <span class="verse-body">et adsumpsit Gorgias quinque milia virorum et mille equites electos et moverunt castra nocte</span></p>
<p id="judith-4-2"><span class="verse-num">4:2</span> <span class="verse-body">ut adplicarent ad castra Iudaeorum et percuterent eos subito et filii qui erant ex arce erant illi duces</span></p>
<p id="judith-4-3"><span class="verse-num">4:3</span> <span class="verse-body">et audivit Iudas et surrexit ipse et potentes percutere virtutem exercituum regis quae erat in Ammaum</span></p>
<p id="judith-4-4"><span class="verse-num">4:4</span> <span class="verse-body">adhuc enim dispersus erat exercitus a castris</span></p>
<p id="judith-4-5"><span class="verse-num">4:5</span> <span class="verse-body">et venit Gorgias in castra Iudae noctu et neminem invenit et quaerebant eos in montibus quoniam dixit fugiunt hii a nobis</span></p>
<p id="judith-4-6"><span class="verse-num">4:6</span> <span class="verse-body">et cum dies factus esset apparuit Iudas in campo cum tribus milibus virorum tantum quia tegumenta et gladios non habebant</span></p>
<p id="judith-4-7"><span class="verse-num">4:7</span> <span class="verse-body">et viderunt castra gentium valida et loricatos et equitatus in circuitu eorum et hii docti proelium</span></p>
<p id="judith-4-8"><span class="verse-num">4:8</span> <span class="verse-body">et ait Iudas viris qui secum erant ne timueritis multitudinem eorum et impetum eorum ne formidetis</span></p>
<p id="judith-4-9"><span class="verse-num">4:9</span> <span class="verse-body">mementote qualiter salvi facti sunt patres nostri in mari Rubro cum sequeretur eos Pharao cum exercitu</span></p>
<p id="judith-4-10"><span class="verse-num">4:10</span> <span class="verse-body">et nunc clamemus in caelum et miserebitur nostri et testamenti patrum nostrorum et conteret exercitum istum ante faciem nostram hodie</span></p>
<p id="judith-4-11"><span class="verse-num">4:11</span> <span class="verse-body">et scient omnes gentes quia est qui redimat et liberet Israhel</span></p>
<p id="judith-4-12"><span class="verse-num">4:12</span> <span class="verse-body">et levaverunt alienigenae oculos suos et viderunt eos venientes ex adverso</span></p>
<p id="judith-4-13"><span class="verse-num">4:13</span> <span class="verse-body">et exierunt de castris in proelium et tuba cecinerunt hii qui fuerant cum Iuda</span></p>
<p id="judith-4-14"><span class="verse-num">4:14</span> <span class="verse-body">et congressi sunt et contritae sunt gentes et fugerunt in campum</span></p>
<p id="judith-4-15"><span class="verse-num">4:15</span> <span class="verse-body">novissimi autem ceciderunt gladio et persecuti sunt eos usque Gesoron et usque in campos Idumeae et Azoti et Iamniae et ceciderunt ex illis ad tria milia virorum</span></p>
<p id="judith-4-16"><span class="verse-num">4:16</span> <span class="verse-body">et reversus est Iudas et exercitus eius sequens eum</span></p>
<p id="judith-4-17"><span class="verse-num">4:17</span> <span class="verse-body">et dixit ad populum non concupiscatis spolia quia bellum contra nos est</span></p>
<p id="judith-4-18"><span class="verse-num">4:18</span> <span class="verse-body">et Gorgias et exercitus eius in monte prope nos sed state contra inimicos nostros et expugnate eos et post hoc sumetis spolia</span></p>
<p id="judith-4-19"><span class="verse-num">4:19</span> <span class="verse-body">et adhuc loquente Iuda haec apparuit pars quaedam prospiciens de monte</span></p>
<p id="judith-4-20"><span class="verse-num">4:20</span> <span class="verse-body">et vidit quod in fugam conversi sunt et succensa sunt castra fumus enim qui videbatur declarabat quod factum est</span></p>
<p id="judith-4-21"><span class="verse-num">4:21</span> <span class="verse-body">quibus illi conspectis timuerunt valde aspicientes simul et Iudam et exercitum in campo paratum ad proelium</span></p>
<p id="judith-4-22"><span class="verse-num">4:22</span> <span class="verse-body">et fugerunt omnes in campo alienigenarum</span></p>
<p id="judith-4-23"><span class="verse-num">4:23</span> <span class="verse-body">et Iudas reversus est ad spolia castrorum et acceperunt aurum multum et argentum et hyacinthum et purpuram marinam et opes magnas</span></p>
<p id="judith-4-24"><span class="verse-num">4:24</span> <span class="verse-body">et conversi hymnum canebant et benedicebant in caelum quoniam bonum est quoniam in saeculum misericordia eius</span></p>
<p id="judith-4-25"><span class="verse-num">4:25</span> <span class="verse-body">et facta est salus magna in Israhel in illa die</span></p>
<p id="judith-4-26"><span class="verse-num">4:26</span> <span class="verse-body">quicumque autem alienigenarum evaserunt venerunt et nuntiaverunt Lysiae universa quae acciderant</span></p>
<p id="judith-4-27"><span class="verse-num">4:27</span> <span class="verse-body">quibus auditis ille consternatus est animo deficiebat quod non qualia voluit talia contigerunt in Israhel et qualia mandavit rex</span></p>
<p id="judith-4-28"><span class="verse-num">4:28</span> <span class="verse-body">et sequenti anno congregavit electorum virorum sexaginta milia et equitum quinque milia ut debellaret eos</span></p>
<p id="judith-4-29"><span class="verse-num">4:29</span> <span class="verse-body">et venerunt in Iudaeam et castra posuerunt in Bethoron et occurrit illis Iudas cum decem milibus viris</span></p>
<p id="judith-4-30"><span class="verse-num">4:30</span> <span class="verse-body">et viderunt exercitum fortem et oravit et dixit benedictus es salvator Israhel qui contrivisti impetum potentis in manu servi tui David et tradidisti castra alienigenarum in manus Ionathae filii Saul et armigeri eius</span></p>
<p id="judith-4-31"><span class="verse-num">4:31</span> <span class="verse-body">conclude exercitum istum in manu populi tui Israhel et confundantur in exercitu suo et equitibus</span></p>
<p id="judith-4-32"><span class="verse-num">4:32</span> <span class="verse-body">da illis formidinem et tabefac audaciam virtutis eorum et commoveantur contritione sua</span></p>
<p id="judith-4-33"><span class="verse-num">4:33</span> <span class="verse-body">deice eos gladio diligentium te et conlaudent te omnes qui noverunt nomen tuum in hymnis</span></p>
<p id="judith-4-34"><span class="verse-num">4:34</span> <span class="verse-body">et commiserunt et ceciderunt de exercitu Lysiae quinque milia virorum</span></p>
<p id="judith-4-35"><span class="verse-num">4:35</span> <span class="verse-body">videns autem Lysias suorum fugam et Iudaeorum audaciam et quod parati sunt aut vivere aut mori fortiter abiit Antiochiam et elegit milites ut multiplicatus rursus veniret in Iudaeam</span></p>
<p id="judith-4-36"><span class="verse-num">4:36</span> <span class="verse-body">dixit autem Iudas et fratres eius ecce contriti sunt inimici nostri ascendamus nunc mundare sancta et renovare</span></p>
<p id="judith-4-37"><span class="verse-num">4:37</span> <span class="verse-body">et congregatus est omnis exercitus et ascenderunt in montem Sion</span></p>
<p id="judith-4-38"><span class="verse-num">4:38</span> <span class="verse-body">et viderunt sanctificationem desertam et altare profanatum et portas exustas et in atriis virgulta nata sicut in saltu vel montibus et pastoforia diruta</span></p>
<p id="judith-4-39"><span class="verse-num">4:39</span> <span class="verse-body">sciderunt vestimenta sua et planxerunt planctu magno et inposuerunt cinerem</span></p>
<p id="judith-4-40"><span class="verse-num">4:40</span> <span class="verse-body">et ceciderunt in faciem super terram et exclamaverunt tubis signorum et clamaverunt in caelum</span></p>
<p id="judith-4-41"><span class="verse-num">4:41</span> <span class="verse-body">tunc ordinavit Iudas viros ut pugnarent adversus eos qui erant in arce donec emundarent sancta</span></p>
<p id="judith-4-42"><span class="verse-num">4:42</span> <span class="verse-body">et elegit sacerdotes sine macula voluntatem habentes in lege Dei</span></p>
<p id="judith-4-43"><span class="verse-num">4:43</span> <span class="verse-body">et mundaverunt sancta et tulerunt lapides contaminationis in locum inmundum</span></p>
<p id="judith-4-44"><span class="verse-num">4:44</span> <span class="verse-body">et cogitavit de altare holocaustorum quod profanatum erat quid de eo faceret</span></p>
<p id="judith-4-45"><span class="verse-num">4:45</span> <span class="verse-body">et incidit illi consilium bonum ut destrueret illud ne forte esset illis in obprobrium quia contaminaverunt illud gentes et demoliti sunt illud</span></p>
<p id="judith-4-46"><span class="verse-num">4:46</span> <span class="verse-body">et reposuerunt lapides in monte domus in loco apto quoadusque veniret propheta et responderet de eis</span></p>
<p id="judith-4-47"><span class="verse-num">4:47</span> <span class="verse-body">et acceperunt lapides integros secundum legem et aedificaverunt altare novum secundum illud quod fuit prius</span></p>
<p id="judith-4-48"><span class="verse-num">4:48</span> <span class="verse-body">et aedificaverunt sancta et quae intra domum intrinsecus et aedem et atria sanctificaverunt</span></p>
<p id="judith-4-49"><span class="verse-num">4:49</span> <span class="verse-body">et fecerunt vasa sancta nova et intulerunt candelabrum et altare incensorum et mensam in templum</span></p>
<p id="judith-4-50"><span class="verse-num">4:50</span> <span class="verse-body">et incensum posuerunt super altare et accenderunt lucernas quae super candelabrum erant et lucebant in templo</span></p>
<p id="judith-4-51"><span class="verse-num">4:51</span> <span class="verse-body">et posuerunt super mensam panes et adpenderunt vela et consummaverunt omnia opera quae fecerunt</span></p>
<p id="judith-4-52"><span class="verse-num">4:52</span> <span class="verse-body">et ante matutinum surrexerunt quinta et vicesima mensis noni hic mensis casleu centesimi quadragesimi octavi anni</span></p>
<p id="judith-4-53"><span class="verse-num">4:53</span> <span class="verse-body">et obtulerunt sacrificium secundum legem super altare holocaustorum novum quod fecerunt</span></p>
<p id="judith-4-54"><span class="verse-num">4:54</span> <span class="verse-body">secundum tempus et secundum diem in qua contaminaverunt illud gentes in ipsa renovatum est in canticis et citharis et cinyris et cymbalis</span></p>
<p id="judith-4-55"><span class="verse-num">4:55</span> <span class="verse-body">et cecidit omnis populus et adoraverunt et benedixerunt in caelum ei qui prosperavit eis</span></p>
<p id="judith-4-56"><span class="verse-num">4:56</span> <span class="verse-body">et fecerunt dedicationem altaris diebus octo et obtulerunt holocausta cum laetitia et salutaria laudis</span></p>
<p id="judith-4-57"><span class="verse-num">4:57</span> <span class="verse-body">et ornaverunt faciem templi coronis aureis et scutulis et dedicaverunt portas et pastoforia et inposuerunt eis ianuas</span></p>
<p id="judith-4-58"><span class="verse-num">4:58</span> <span class="verse-body">et facta est laetitia in populo magna valde et aversum est obprobrium gentium</span></p>
<p id="judith-4-59"><span class="verse-num">4:59</span> <span class="verse-body">et statuit Iudas et fratres eius et universa ecclesia Israhel ut agatur dies dedicationis altaris in temporibus suis ab anno in annum per dies octo a quinta et vicesima mensis casleu cum laetitia et gaudio</span></p>
<p id="judith-4-60"><span class="verse-num">4:60</span> <span class="verse-body">et aedificaverunt in tempore illo montem Sion et per circuitum muros altos et turres firmas nequando venirent gentes et conculcarent eam sicut antea fecerunt</span></p>
<p id="judith-4-61"><span class="verse-num">4:61</span> <span class="verse-body">et conlocavit illic exercitum ut servarent eam et munivit eam ad custodiendam Bethsuram ut haberet populus munitionem contra faciem Idumeae __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a> <a href="#judith-5-40">40</a> <a href="#judith-5-41">41</a> <a href="#judith-5-42">42</a> <a href="#judith-5-43">43</a> <a href="#judith-5-44">44</a> <a href="#judith-5-45">45</a> <a href="#judith-5-46">46</a> <a href="#judith-5-47">47</a> <a href="#judith-5-48">48</a> <a href="#judith-5-49">49</a> <a href="#judith-5-50">50</a> <a href="#judith-5-51">51</a> <a href="#judith-5-52">52</a> <a href="#judith-5-53">53</a> <a href="#judith-5-54">54</a> <a href="#judith-5-55">55</a> <a href="#judith-5-56">56</a> <a href="#judith-5-57">57</a> <a href="#judith-5-58">58</a> <a href="#judith-5-59">59</a> <a href="#judith-5-60">60</a> <a href="#judith-5-61">61</a> <a href="#judith-5-62">62</a> <a href="#judith-5-63">63</a> <a href="#judith-5-64">64</a> <a href="#judith-5-65">65</a> <a href="#judith-5-66">66</a> <a href="#judith-5-67">67</a> <a href="#judith-5-68">68</a></p>
<p id="judith-5-1"><span class="verse-num">5:1</span> <span class="verse-body">et factum est ut audierunt gentes in circuitu quia aedificatum est altare et sancta sicut prius et iratae sunt valde</span></p>
<p id="judith-5-2"><span class="verse-num">5:2</span> <span class="verse-body">et cogitabant tollere genus Iacob qui erant inter eos et coeperunt occidere de populo et persequi</span></p>
<p id="judith-5-3"><span class="verse-num">5:3</span> <span class="verse-body">et debellabat Iudas filios Esau in Idumea et eos qui erant in Acrabattene quia circumsedebant Israhelitas et percussit eos plaga magna</span></p>
<p id="judith-5-4"><span class="verse-num">5:4</span> <span class="verse-body">et recordatus est malitiam filiorum Bean qui erant populo in laqueum et in scandalum insidiantes in via</span></p>
<p id="judith-5-5"><span class="verse-num">5:5</span> <span class="verse-body">et conclusi sunt ab eo in turribus et adplicuit ad eos et anathematizavit eos et incendit turres eorum igni cum omnibus qui in eis erant</span></p>
<p id="judith-5-6"><span class="verse-num">5:6</span> <span class="verse-body">et transiit ad filios Ammon et invenit manum fortem et populum copiosum et Timotheum ducem ipsorum</span></p>
<p id="judith-5-7"><span class="verse-num">5:7</span> <span class="verse-body">et commisit cum eis proelia multa et contriti sunt in conspectu eorum et percussit eos</span></p>
<p id="judith-5-8"><span class="verse-num">5:8</span> <span class="verse-body">et cepit Iazer civitatem et filias eius et reversus est in Iudaeam</span></p>
<p id="judith-5-9"><span class="verse-num">5:9</span> <span class="verse-body">et congregatae sunt gentes quae sunt in Galaad adversus Israhelitas qui erant in finibus eorum ut tollerent eos et fugerunt in Datheman munitionem</span></p>
<p id="judith-5-10"><span class="verse-num">5:10</span> <span class="verse-body">et miserunt litteras ad Iudam et fratres eius dicentes congregatae sunt adversum nos gentes per circuitum ut auferant nos</span></p>
<p id="judith-5-11"><span class="verse-num">5:11</span> <span class="verse-body">et parant venire et occupare munitionem in quam confugimus et Timotheus est dux exercitus eorum</span></p>
<p id="judith-5-12"><span class="verse-num">5:12</span> <span class="verse-body">nunc ergo veni eripe nos de manibus eorum quia cecidit multitudo de nobis</span></p>
<p id="judith-5-13"><span class="verse-num">5:13</span> <span class="verse-body">et omnes fratres nostri qui erant in locis Tubi interfecti sunt et captivas abduxerunt uxores eorum et natos et spolia et peremerunt illic ferme mille viros</span></p>
<p id="judith-5-14"><span class="verse-num">5:14</span> <span class="verse-body">et adhuc epistulae legebantur et ecce alii nuntii venerunt de Galilea conscissis tunicis nuntiantes secundum verba haec</span></p>
<p id="judith-5-15"><span class="verse-num">5:15</span> <span class="verse-body">dicentes convenisse adversum se a Ptolomaida et Tyro et Sidone et omni Galilea alienigenas ut nos consumant</span></p>
<p id="judith-5-16"><span class="verse-num">5:16</span> <span class="verse-body">ut audivit autem Iudas et populus sermones istos convenit ecclesia magna cogitare quid facerent fratribus suis qui in tribulatione erant et expugnabantur ab eis</span></p>
<p id="judith-5-17"><span class="verse-num">5:17</span> <span class="verse-body">dixitque Iudas Simoni fratri suo elige tibi viros et vade et libera fratres tuos in Galilea ego enim et frater meus Ionathas ibimus in Galaditin</span></p>
<p id="judith-5-18"><span class="verse-num">5:18</span> <span class="verse-body">et reliquit Iosepphum filium Zacchariae et Azariam duces populi cum residuo exercitu in Iudaeam ad custodiendum</span></p>
<p id="judith-5-19"><span class="verse-num">5:19</span> <span class="verse-body">et praecepit illi dicens praeesto populo huic et nolite bellum committere adversus gentes donec revertamur</span></p>
<p id="judith-5-20"><span class="verse-num">5:20</span> <span class="verse-body">et dati sunt Simoni viri tria milia ut iret in Galileam Iudae autem octo milia in Galaditin</span></p>
<p id="judith-5-21"><span class="verse-num">5:21</span> <span class="verse-body">et abiit Simon in Galileam et commisit proelia multa cum gentibus et contritae sunt gentes a facie eius et persecutus est eos usque ad portam</span></p>
<p id="judith-5-22"><span class="verse-num">5:22</span> <span class="verse-body">Ptolomaidis et ceciderunt de gentibus fere tria milia virorum et accepit spolia eorum</span></p>
<p id="judith-5-23"><span class="verse-num">5:23</span> <span class="verse-body">et sumpsit eos qui erant in Galilea et in Arbatis cum uxoribus et natis et omnibus quae erant illis et adduxit in Iudaeam cum laetitia magna</span></p>
<p id="judith-5-24"><span class="verse-num">5:24</span> <span class="verse-body">et Iudas Macchabeus et Ionathas et fratres eius transierunt Iordanem et abierunt viam trium dierum per desertum</span></p>
<p id="judith-5-25"><span class="verse-num">5:25</span> <span class="verse-body">et occurrerunt eis Nabuthei et susceperunt eos pacifice et narraverunt eis omnia quae acciderunt fratribus in Galaditide</span></p>
<p id="judith-5-26"><span class="verse-num">5:26</span> <span class="verse-body">et quia multi ex eis conprehensi sunt in Basara et Bosor et in Alimis et in Casfor et Macet et Carnain hae omnes civitates munitae et magnae</span></p>
<p id="judith-5-27"><span class="verse-num">5:27</span> <span class="verse-body">sed et in ceteris civitatibus Galaditidis tenentur conprehensi et in crastinum constituerunt admovere exercitum civitatibus his et conprehendere et tollere eos in una die</span></p>
<p id="judith-5-28"><span class="verse-num">5:28</span> <span class="verse-body">et convertit Iudas et exercitus eius viam in desertum Bosor repente et occupavit civitatem et occidit omnem masculum in ore gladii et accepit omnia spolia eorum et succendit eam igni</span></p>
<p id="judith-5-29"><span class="verse-num">5:29</span> <span class="verse-body">et surrexerunt inde nocte et ibant usque ad munitionem</span></p>
<p id="judith-5-30"><span class="verse-num">5:30</span> <span class="verse-body">et factum est diluculo cum adlevassent oculos suos ecce populus multus cuius non erat numerus portantes scalas et machinas ut conprehenderent munitionem et expugnarent eos</span></p>
<p id="judith-5-31"><span class="verse-num">5:31</span> <span class="verse-body">et vidit Iudas quia coepit bellum et clamor belli ascendit in caelum sicut tuba et clamor magnus de civitate</span></p>
<p id="judith-5-32"><span class="verse-num">5:32</span> <span class="verse-body">et exercitui dixit pugnate hodie pro fratribus vestris</span></p>
<p id="judith-5-33"><span class="verse-num">5:33</span> <span class="verse-body">et venit tribus ordinibus post eos et exclamaverunt tubis et clamaverunt in oratione</span></p>
<p id="judith-5-34"><span class="verse-num">5:34</span> <span class="verse-body">et cognoverunt castra Timothei quia Macchabeus est et refugerunt a facie eius et percusserunt eos plaga magna et ceciderunt ex eis in illa die fere octo milia virorum</span></p>
<p id="judith-5-35"><span class="verse-num">5:35</span> <span class="verse-body">et divertit Iudas in Maspha et expugnavit et cepit eam et occidit omnem masculum eius et sumpsit spolia eius et succendit eam igni</span></p>
<p id="judith-5-36"><span class="verse-num">5:36</span> <span class="verse-body">inde perrexit et cepit Casbon et Maged et Bosor et reliquas civitates Galaditidis</span></p>
<p id="judith-5-37"><span class="verse-num">5:37</span> <span class="verse-body">post haec autem verba congregavit Timotheus exercitum alium et castra posuit contra Rafon trans torrentem</span></p>
<p id="judith-5-38"><span class="verse-num">5:38</span> <span class="verse-body">et misit Iudas speculari exercitum et renuntiaverunt ei dicentes quia convenerunt ad eum omnes gentes quae in circuitu nostro sunt exercitus multus nimis</span></p>
<p id="judith-5-39"><span class="verse-num">5:39</span> <span class="verse-body">et Arabas conduxit in auxilium et castra posuerunt trans torrentem parati venire ad te in proelium et abiit Iudas obviam illis</span></p>
<p id="judith-5-40"><span class="verse-num">5:40</span> <span class="verse-body">et ait Timotheus principibus exercitus sui cum adpropiaverit Iudas et exercitus eius ad torrentem aquae si transierit ad nos prior non poterimus sustinere eum quia potens poterit adversum nos</span></p>
<p id="judith-5-41"><span class="verse-num">5:41</span> <span class="verse-body">si vero timuerit transire et posuerit castra extra flumen transfretemus ad eos et poterimus adversus illum</span></p>
<p id="judith-5-42"><span class="verse-num">5:42</span> <span class="verse-body">ut autem adpropinquavit Iudas ad torrentem aquae statuit scribas populi secus torrentem et mandavit eis dicens neminem hominum reliqueritis sed veniant omnes in proelium</span></p>
<p id="judith-5-43"><span class="verse-num">5:43</span> <span class="verse-body">et transfretavit ad illos prior et omnis populus post eum et contritae sunt ante faciem eorum omnes gentes et proiecerunt arma sua et fugerunt ad fanum quod est in Carnain</span></p>
<p id="judith-5-44"><span class="verse-num">5:44</span> <span class="verse-body">et occupavit ipsam civitatem et fanum succendit igni cum omnibus qui erant in ipso et oppressa est Carnain et non potuit sustinere contra faciem Iudae</span></p>
<p id="judith-5-45"><span class="verse-num">5:45</span> <span class="verse-body">et congregavit Iudas universos Israhelitas qui erant in Galaditiden a minimo usque ad maximum et uxores eorum et natos et exercitum magnum valde ut venirent in terram Iudae</span></p>
<p id="judith-5-46"><span class="verse-num">5:46</span> <span class="verse-body">et venerunt usque Efron et haec civitas magna in ingressu posita munita valde et non erat declinare ab ea dextra vel sinistra sed per mediam iter erat</span></p>
<p id="judith-5-47"><span class="verse-num">5:47</span> <span class="verse-body">et incluserunt se qui erant in civitate et obstruxerunt portas lapidibus et misit ad eos Iudas verbis pacificis</span></p>
<p id="judith-5-48"><span class="verse-num">5:48</span> <span class="verse-body">dicens transeamus per terram vestram ut eamus in terram nostram et nemo vobis nocebit tantum pedibus transibimus et nolebant eis aperire</span></p>
<p id="judith-5-49"><span class="verse-num">5:49</span> <span class="verse-body">et praecepit Iudas praedicare in castris ut adplicarent unusquisque in quo erat loco</span></p>
<p id="judith-5-50"><span class="verse-num">5:50</span> <span class="verse-body">et adplicuerunt viri virtutis et obpugnavit civitatem illam tota die et tota nocte et tradita est civitas in manu eius</span></p>
<p id="judith-5-51"><span class="verse-num">5:51</span> <span class="verse-body">et peremerunt omnem masculum in ore gladii et eradicavit eam et accepit spolia eius et transiit per totam civitatem super interfectos</span></p>
<p id="judith-5-52"><span class="verse-num">5:52</span> <span class="verse-body">et transgressi sunt Iordanem in campo magno contra Bethsan</span></p>
<p id="judith-5-53"><span class="verse-num">5:53</span> <span class="verse-body">et erat Iudas congregans extremos et exhortabatur populum per totam viam donec venerunt in terram Iuda</span></p>
<p id="judith-5-54"><span class="verse-num">5:54</span> <span class="verse-body">et ascenderunt in montem Sion cum laetitia et gaudio et obtulerunt holocausta quod nemo ex eis cecidisset donec reverterentur in pace</span></p>
<p id="judith-5-55"><span class="verse-num">5:55</span> <span class="verse-body">et in diebus quibus erat Iudas et Ionathas in terra Galaad et Simeon frater eius in Galilea contra faciem Ptolomaidis</span></p>
<p id="judith-5-56"><span class="verse-num">5:56</span> <span class="verse-body">audivit Iosepphus Zacchariae filius et Azarias princeps virtutis res bene gestas et proelia quae facta sunt</span></p>
<p id="judith-5-57"><span class="verse-num">5:57</span> <span class="verse-body">et dixit faciamus et ipsi nobis nomen et eamus pugnare adversum gentes quae in circuitu nostro sunt</span></p>
<p id="judith-5-58"><span class="verse-num">5:58</span> <span class="verse-body">et praecepit his qui erant in exercitu suo et abierunt Iamniam</span></p>
<p id="judith-5-59"><span class="verse-num">5:59</span> <span class="verse-body">et exivit Gorgias de civitate et viri eius obviam illi in pugnam</span></p>
<p id="judith-5-60"><span class="verse-num">5:60</span> <span class="verse-body">et fugati sunt Iosepphus et Azarias usque in fines Iudae et ceciderunt illa die de populo Israhel ad duo milia viri et facta est fuga magna in populo</span></p>
<p id="judith-5-61"><span class="verse-num">5:61</span> <span class="verse-body">quia non audierunt Iudam et fratres eius existimantes se fortiter facturos</span></p>
<p id="judith-5-62"><span class="verse-num">5:62</span> <span class="verse-body">ipsi autem non erant de semine virorum illorum per quos salus facta est in Israhel</span></p>
<p id="judith-5-63"><span class="verse-num">5:63</span> <span class="verse-body">et viri Iuda magnificati sunt valde in conspectu omnis Israhel et gentium omnium ubi audiebatur nomen eorum</span></p>
<p id="judith-5-64"><span class="verse-num">5:64</span> <span class="verse-body">et convenerunt ad eos fausta adclamantes</span></p>
<p id="judith-5-65"><span class="verse-num">5:65</span> <span class="verse-body">et exivit Iudas et fratres eius et expugnabant filios Esau in terra quae ad austrum est et percussit Chebron et filias eius et muros eius et turres succendit in circuitu</span></p>
<p id="judith-5-66"><span class="verse-num">5:66</span> <span class="verse-body">et movit castra ut iret in terra alienigenarum et perambulabat Samariam</span></p>
<p id="judith-5-67"><span class="verse-num">5:67</span> <span class="verse-body">in illa die ceciderunt sacerdotes in bello dum vult fortiter facere dum sine consilio exiit in proelium</span></p>
<p id="judith-5-68"><span class="verse-num">5:68</span> <span class="verse-body">et declinavit Iudas in Azotum in terra alienigenarum et vidit aras eorum et spolia deorum ipsorum succendit igni et cepit spolia civitatum et regressus est in terram Iuda __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a> <a href="#judith-6-32">32</a> <a href="#judith-6-33">33</a> <a href="#judith-6-34">34</a> <a href="#judith-6-35">35</a> <a href="#judith-6-36">36</a> <a href="#judith-6-37">37</a> <a href="#judith-6-38">38</a> <a href="#judith-6-39">39</a> <a href="#judith-6-40">40</a> <a href="#judith-6-41">41</a> <a href="#judith-6-42">42</a> <a href="#judith-6-43">43</a> <a href="#judith-6-44">44</a> <a href="#judith-6-45">45</a> <a href="#judith-6-46">46</a> <a href="#judith-6-47">47</a> <a href="#judith-6-48">48</a> <a href="#judith-6-49">49</a> <a href="#judith-6-50">50</a> <a href="#judith-6-51">51</a> <a href="#judith-6-52">52</a> <a href="#judith-6-53">53</a> <a href="#judith-6-54">54</a> <a href="#judith-6-55">55</a> <a href="#judith-6-56">56</a> <a href="#judith-6-57">57</a> <a href="#judith-6-58">58</a> <a href="#judith-6-59">59</a> <a href="#judith-6-60">60</a> <a href="#judith-6-61">61</a> <a href="#judith-6-62">62</a> <a href="#judith-6-63">63</a></p>
<p id="judith-6-1"><span class="verse-num">6:1</span> <span class="verse-body">et rex Antiochus perambulavit superiores regiones et audivit esse civitatem Elymaidem in Perside nobilissimam et copiosam in argento et auro</span></p>
<p id="judith-6-2"><span class="verse-num">6:2</span> <span class="verse-body">templumque in ea locuples valde et illic velamina aurea et loricae et scuta quae reliquit Alexander Philippi rex Macedo qui regnavit primus in Graecia</span></p>
<p id="judith-6-3"><span class="verse-num">6:3</span> <span class="verse-body">et venit et quaerebat civitatem capere et praedare eam et non potuit quoniam innotuit sermo his qui erant in civitate</span></p>
<p id="judith-6-4"><span class="verse-num">6:4</span> <span class="verse-body">et insurrexerunt in proelium et fugit inde et abiit cum tristitia magna et reversus est Babyloniam</span></p>
<p id="judith-6-5"><span class="verse-num">6:5</span> <span class="verse-body">et venit qui nuntiaret ei in Perside quia fugata sunt castra quae erant in terra Iuda</span></p>
<p id="judith-6-6"><span class="verse-num">6:6</span> <span class="verse-body">et quia abiit Lysias cum virtute forti in primis et fugatus est a facie Iudaeorum et invaluerunt armis et viribus et spoliis multis quas ceperunt</span></p>
<p id="judith-6-7"><span class="verse-num">6:7</span> <span class="verse-body">et quia diruerunt abominationem quam aedificaverat super altare quod erat in Hierusalem et sanctificationem sicut prius circumdederunt muris excelsis sed et Bethsuram civitatem suam</span></p>
<p id="judith-6-8"><span class="verse-num">6:8</span> <span class="verse-body">et factum est ut audivit rex sermones istos expavit et commotus est valde et decidit in lectum et incidit in languorem prae tristitia quia non est factum sicut cogitabat</span></p>
<p id="judith-6-9"><span class="verse-num">6:9</span> <span class="verse-body">et erat illic dies multos quia renovata est in eo tristitia magna et arbitratus est se mori</span></p>
<p id="judith-6-10"><span class="verse-num">6:10</span> <span class="verse-body">et vocavit omnes amicos suos et dixit illis recessit somnus ab oculis meis et concidi et corrui corde prae sollicitudine</span></p>
<p id="judith-6-11"><span class="verse-num">6:11</span> <span class="verse-body">et dixi in corde meo in quantam tribulationem deveni et in quos fluctus tristitiae in qua nunc sum qui iucundus eram et dilectus in potestate mea</span></p>
<p id="judith-6-12"><span class="verse-num">6:12</span> <span class="verse-body">nunc vero reminiscor malorum quae feci in Hierusalem unde abstuli omnia spolia argentea et aurea quae erant in ea et misi auferri habitantes Iudaeam sine causa</span></p>
<p id="judith-6-13"><span class="verse-num">6:13</span> <span class="verse-body">cognovi ergo quia propterea invenerunt me mala ista et ecce pereo tristitia magna in terra aliena</span></p>
<p id="judith-6-14"><span class="verse-num">6:14</span> <span class="verse-body">et vocavit Philippum unum de amicis suis et praeposuit eum super universum regnum suum</span></p>
<p id="judith-6-15"><span class="verse-num">6:15</span> <span class="verse-body">et dedit ei diadema et stolam suam et anulum ut adduceret Antiochum filium suum et nutriret eum et regnaret</span></p>
<p id="judith-6-16"><span class="verse-num">6:16</span> <span class="verse-body">et mortuus est illic Antiochus rex anno centesimo quadragesimo et nono</span></p>
<p id="judith-6-17"><span class="verse-num">6:17</span> <span class="verse-body">et cognovit Lysias quoniam mortuus est rex et constituit regnare Antiochum filium eius quem nutrivit adulescentem et vocavit nomen eius Eupator</span></p>
<p id="judith-6-18"><span class="verse-num">6:18</span> <span class="verse-body">et hii qui erant in arce concluserant Israhel in circuitu sanctorum et quaerebant eis mala semper ad firmamentum gentium</span></p>
<p id="judith-6-19"><span class="verse-num">6:19</span> <span class="verse-body">et cogitavit Iudas disperdere eos et convocavit universum populum ut obsiderent eos</span></p>
<p id="judith-6-20"><span class="verse-num">6:20</span> <span class="verse-body">et coirent simul et obsederunt eos anno centesimo quinquagesimo et fecerunt ballistas et machinas</span></p>
<p id="judith-6-21"><span class="verse-num">6:21</span> <span class="verse-body">et exierunt quidam ex eis qui obsidebantur et adiunxerunt se illis aliqui ex impiis Israhel</span></p>
<p id="judith-6-22"><span class="verse-num">6:22</span> <span class="verse-body">et abierunt ad regem et dixerunt quousque non facies iudicium et vindicas fratres nostros</span></p>
<p id="judith-6-23"><span class="verse-num">6:23</span> <span class="verse-body">nos decrevimus servire patri tuo et ambulare in praeceptis eius et obsequi edictis eius</span></p>
<p id="judith-6-24"><span class="verse-num">6:24</span> <span class="verse-body">et filii populi nostri propter hoc abalienabantur se a nobis et quicumque inveniebantur ex nobis interficiebantur et hereditates nostrae diripiebantur</span></p>
<p id="judith-6-25"><span class="verse-num">6:25</span> <span class="verse-body">et non ad nos tantum extenderunt manum sed et in omnes fines nostros</span></p>
<p id="judith-6-26"><span class="verse-num">6:26</span> <span class="verse-body">et ecce adplicuerunt hodie ad arcem in Hierusalem occupare eam et munitionem in Bethsuram munierunt</span></p>
<p id="judith-6-27"><span class="verse-num">6:27</span> <span class="verse-body">et nisi praeveneris eos velocius maiora quam haec facient nec poteris obtinere eos</span></p>
<p id="judith-6-28"><span class="verse-num">6:28</span> <span class="verse-body">et iratus est rex ut audivit et convocavit omnes amicos suos et principes exercitus sui et eos qui super equites erant</span></p>
<p id="judith-6-29"><span class="verse-num">6:29</span> <span class="verse-body">sed et de regnis aliis et insulis et maritimis venerunt ad eum exercitus conducticius</span></p>
<p id="judith-6-30"><span class="verse-num">6:30</span> <span class="verse-body">et erat numerus exercitus centum milia peditum et viginti milia equitum et elefanti triginta duo docti ad proelium</span></p>
<p id="judith-6-31"><span class="verse-num">6:31</span> <span class="verse-body">et venerunt per Idumeam et adplicuerunt ad Bethsuram et pugnaverunt dies multos et fecerunt machinas et exierunt et succenderunt eas igni et pugnaverunt viriliter</span></p>
<p id="judith-6-32"><span class="verse-num">6:32</span> <span class="verse-body">et recessit Iudas ab arce et admovit castra ad Bethzacara contra castra regis</span></p>
<p id="judith-6-33"><span class="verse-num">6:33</span> <span class="verse-body">et surrexit ante lucem et concitavit exercitus impetum contra viam Bethzacara et conparaverunt se exercitus in proelium et tubis cecinerunt</span></p>
<p id="judith-6-34"><span class="verse-num">6:34</span> <span class="verse-body">et elefantis ostenderunt sanguinem uvae et mori ad acuendos eos in proelium</span></p>
<p id="judith-6-35"><span class="verse-num">6:35</span> <span class="verse-body">et diviserunt bestias per legiones et adstiterunt singulis elefantis mille viri in loricis concatenatis et galeae aereae in capitibus eorum et quingenti equites ordinati unicuique bestiae electi erant</span></p>
<p id="judith-6-36"><span class="verse-num">6:36</span> <span class="verse-body">hii ante tempus ubicumque erat bestia erant et quocumque ibat ibant non discedebant ab ea</span></p>
<p id="judith-6-37"><span class="verse-num">6:37</span> <span class="verse-body">sed et turres ligneas super eos firmae protegentes super singulas bestias et super eas machinae et super singulas viri virtutis triginta duo qui pugnabant desuper et intus magister bestiae</span></p>
<p id="judith-6-38"><span class="verse-num">6:38</span> <span class="verse-body">et residuum equitatum hinc et inde statuit in duas partes tubis et exercitum commovere et perurguere constipati in legionibus eius</span></p>
<p id="judith-6-39"><span class="verse-num">6:39</span> <span class="verse-body">et ut refulsit sol in clypeos aureos et aereos resplenduerunt montes ab eis resplenduerunt sicut lampades ignis</span></p>
<p id="judith-6-40"><span class="verse-num">6:40</span> <span class="verse-body">et distincta est pars exercitus regis per montes excelsos et alii per loca humilia et ibant caute et ordinate</span></p>
<p id="judith-6-41"><span class="verse-num">6:41</span> <span class="verse-body">et commovebantur omnes inhabitantes a voce multitudinis eorum et incessu turbae et conlisionis armorum erat enim exercitus magnus valde et fortis</span></p>
<p id="judith-6-42"><span class="verse-num">6:42</span> <span class="verse-body">et adpropiavit Iudas et exercitus eius in proelium et ceciderunt de exercitu regis sescenti viri</span></p>
<p id="judith-6-43"><span class="verse-num">6:43</span> <span class="verse-body">et vidit Eleazar filius Saura unam de bestiis loricatam loricis regis et erat eminens super ceteras bestias et visum est ei quod in ea esset rex</span></p>
<p id="judith-6-44"><span class="verse-num">6:44</span> <span class="verse-body">et dedit se ut liberaret populum suum et adquireret sibi nomen aeternum</span></p>
<p id="judith-6-45"><span class="verse-num">6:45</span> <span class="verse-body">et cucurrit ad eam audaciter in medio legionis interficiens a dextris et a sinistris et cadebant ab eo huc et illuc</span></p>
<p id="judith-6-46"><span class="verse-num">6:46</span> <span class="verse-body">et ivit sub pedes elefanti et subposuit ei et occidit eum et cecidit in terram super ipsum et mortuus est illic</span></p>
<p id="judith-6-47"><span class="verse-num">6:47</span> <span class="verse-body">et videntes virtutem regis et impetum exercitus eius deverterunt ab eis</span></p>
<p id="judith-6-48"><span class="verse-num">6:48</span> <span class="verse-body">castra autem regis ascenderunt contra eos in Hierusalem et adplicuit castra rex ad Iudaeam et montem Sion</span></p>
<p id="judith-6-49"><span class="verse-num">6:49</span> <span class="verse-body">et fecit pacem cum his qui erant in Bethsuram et exierunt de civitate quia non erant eis ibi alimenta conclusis quia sabbata erant terrae</span></p>
<p id="judith-6-50"><span class="verse-num">6:50</span> <span class="verse-body">et conprehendit rex Bethsuram et constituit illic custodiam servare eam</span></p>
<p id="judith-6-51"><span class="verse-num">6:51</span> <span class="verse-body">et convertit castra ad locum sanctificationis dies multos et statuit illic ballistas et machinas et ignis iacula et tormenta ad lapides iactandos et spicula et scorpios ad mittendas sagittas et fundibula</span></p>
<p id="judith-6-52"><span class="verse-num">6:52</span> <span class="verse-body">fecerunt autem et ipsi machinas adversus machinas eorum et pugnaverunt dies multos</span></p>
<p id="judith-6-53"><span class="verse-num">6:53</span> <span class="verse-body">escae autem non erant in civitate eo quod septimus annus esset et qui remanserant in Iudaea de gentibus consumpserant reliquias eorum quae repositae fuerant</span></p>
<p id="judith-6-54"><span class="verse-num">6:54</span> <span class="verse-body">et remanserunt in sanctis viri pauci quoniam obtinuerat eos fames et dispersi sunt unusquisque in locum suum</span></p>
<p id="judith-6-55"><span class="verse-num">6:55</span> <span class="verse-body">et audivit Lysias quod Philippus quem constituit rex Antiochus cum adhuc viveret et nutriret Antiochum filium suum ut regnaret</span></p>
<p id="judith-6-56"><span class="verse-num">6:56</span> <span class="verse-body">et reversus esset a Perside et Media et exercitus qui abierat cum ipso et quia quaerit suscipere regni negotia</span></p>
<p id="judith-6-57"><span class="verse-num">6:57</span> <span class="verse-body">festinavit ire et dicere ad regem et duces exercitus deficimus cotidie et esca nobis modica est et locus quem obsidemus est munitus et incumbit nobis ordinare de regno</span></p>
<p id="judith-6-58"><span class="verse-num">6:58</span> <span class="verse-body">nunc itaque demus dextras hominibus istis et faciamus cum illis pacem et cum omni gente eorum</span></p>
<p id="judith-6-59"><span class="verse-num">6:59</span> <span class="verse-body">et constituamus illis ut ambulent in legitimis suis sicut prius propter legitima enim ipsorum quae despeximus irati sunt et fecerunt omnia haec</span></p>
<p id="judith-6-60"><span class="verse-num">6:60</span> <span class="verse-body">et placuit sermo in conspectu regis et principum et misit ad eos pacem facere et receperunt illam</span></p>
<p id="judith-6-61"><span class="verse-num">6:61</span> <span class="verse-body">et iuravit illis rex et principes et exierunt de munitione</span></p>
<p id="judith-6-62"><span class="verse-num">6:62</span> <span class="verse-body">et intravit rex montem Sion et vidit munitionem loci et rupit ius iuramenti quod iuravit et mandavit destruere murum in gyro</span></p>
<p id="judith-6-63"><span class="verse-num">6:63</span> <span class="verse-body">et discessit festinanter et reversus est Antiochiam et invenit Philippum dominantem civitati et pugnavit adversus eum et occupavit civitatem __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a> <a href="#judith-7-41">41</a> <a href="#judith-7-42">42</a> <a href="#judith-7-43">43</a> <a href="#judith-7-44">44</a> <a href="#judith-7-45">45</a> <a href="#judith-7-46">46</a> <a href="#judith-7-47">47</a> <a href="#judith-7-48">48</a> <a href="#judith-7-49">49</a> <a href="#judith-7-50">50</a></p>
<p id="judith-7-1"><span class="verse-num">7:1</span> <span class="verse-body">anno centesimo quinquagesimo et primo exiit Demetrius Seleuci filius ab urbe Roma et ascendit cum paucis viris in civitatem maritimam et regnavit illic</span></p>
<p id="judith-7-2"><span class="verse-num">7:2</span> <span class="verse-body">et factum est ut ingressus est in domum regni patrum suorum conprehendit exercitus Antiochum et Lysiam ut adduceret eos ad eum</span></p>
<p id="judith-7-3"><span class="verse-num">7:3</span> <span class="verse-body">et res ei innotuit et ait nolite mihi ostendere faciem eorum</span></p>
<p id="judith-7-4"><span class="verse-num">7:4</span> <span class="verse-body">et occidit eos exercitus et sedit Demetrius super sedem regni sui</span></p>
<p id="judith-7-5"><span class="verse-num">7:5</span> <span class="verse-body">et venerunt ad eum viri iniqui et impii ex Israhel et Alchimus dux eorum qui volebat fieri sacerdos</span></p>
<p id="judith-7-6"><span class="verse-num">7:6</span> <span class="verse-body">et accusaverunt populum apud regem dicentes perdidit Iudas et fratres eius amicos tuos et nos disperdit de terra nostra</span></p>
<p id="judith-7-7"><span class="verse-num">7:7</span> <span class="verse-body">nunc ergo mitte virum cui credis et eat et videat exterminium omne quod fecit nobis et regionibus regis et puniit omnes amicos eius et adiutores eorum</span></p>
<p id="judith-7-8"><span class="verse-num">7:8</span> <span class="verse-body">et elegit rex ex amicis suis Bacchidem qui dominabatur trans Flumen magnum in regno et fidelem regi et misit eum</span></p>
<p id="judith-7-9"><span class="verse-num">7:9</span> <span class="verse-body">et Alchimum impium constituit in sacerdotio et mandavit ei facere ultionem in filios Israhel</span></p>
<p id="judith-7-10"><span class="verse-num">7:10</span> <span class="verse-body">et surrexerunt et venerunt cum exercitu magno in terram Iuda et miserunt nuntios et locuti sunt ad Iudam et fratres eius verbis pacificis in dolo</span></p>
<p id="judith-7-11"><span class="verse-num">7:11</span> <span class="verse-body">et non intenderunt sermonibus eorum viderunt enim quia venerunt cum exercitu magno</span></p>
<p id="judith-7-12"><span class="verse-num">7:12</span> <span class="verse-body">et convenerunt ad Alchimum et Bacchidem congregatio scribarum requirere quae iusta sunt</span></p>
<p id="judith-7-13"><span class="verse-num">7:13</span> <span class="verse-body">et primi Asidei qui erant in filiis Israhel et exquirebant ab eis pacem</span></p>
<p id="judith-7-14"><span class="verse-num">7:14</span> <span class="verse-body">dixerunt enim homo sacerdos de semine Aaron venit non decipiet nos</span></p>
<p id="judith-7-15"><span class="verse-num">7:15</span> <span class="verse-body">et locutus est cum eis verba pacifica et iuravit illis dicens non inferemus vobis malum neque amicis vestris</span></p>
<p id="judith-7-16"><span class="verse-num">7:16</span> <span class="verse-body">et crediderunt ei et conprehendit ex eis sexaginta viros et occidit eos in una die secundum verbum quod scriptum est</span></p>
<p id="judith-7-17"><span class="verse-num">7:17</span> <span class="verse-body">carnes sanctorum tuorum et sanguinem ipsorum effuderunt in circuitu Hierusalem et non erat qui sepeliret</span></p>
<p id="judith-7-18"><span class="verse-num">7:18</span> <span class="verse-body">et incubuit timor et tremor in omnem populum quia dixerunt non est ei veritas et iudicium transgressi sunt enim constitutum et iusiurandum quod iuraverunt</span></p>
<p id="judith-7-19"><span class="verse-num">7:19</span> <span class="verse-body">et movit Bacchides castra ab Hierusalem et adplicuit in Bethzetha et misit et conprehendit multos ex eis qui a se refugerant et quosdam de populo mactavit et in puteum magnum proiecit</span></p>
<p id="judith-7-20"><span class="verse-num">7:20</span> <span class="verse-body">et commisit regionem Alchimo et reliquit cum eo auxilium in adiutorium ipsi et abiit Bacchides ad regem</span></p>
<p id="judith-7-21"><span class="verse-num">7:21</span> <span class="verse-body">et satis agebat Alchimus pro principatu sacerdotii sui</span></p>
<p id="judith-7-22"><span class="verse-num">7:22</span> <span class="verse-body">et convenerunt ad eum omnes qui perturbabant populum suum et obtinuerunt terram Iuda et fecerunt plagam magnam in Israhel</span></p>
<p id="judith-7-23"><span class="verse-num">7:23</span> <span class="verse-body">et vidit Iudas omnia mala quae fecit Alchimus et qui cum eo erant in filios Israhel plus multo quam gentes</span></p>
<p id="judith-7-24"><span class="verse-num">7:24</span> <span class="verse-body">et exiit in omnes fines Iudae in circuitu et fecit vindictam in viros desertores et cessaverunt ultra exire in regionem</span></p>
<p id="judith-7-25"><span class="verse-num">7:25</span> <span class="verse-body">vidit autem Alchimus quod praevaluit Iudas et qui cum eo sunt et cognovit quia non potest sustinere eos et regressus est ad regem et accusavit eos multis criminibus</span></p>
<p id="judith-7-26"><span class="verse-num">7:26</span> <span class="verse-body">et misit rex Nicanorem unum ex principibus suis nobilioribus qui erat inimicitias exercens contra Israhel et mandavit ei evertere populum</span></p>
<p id="judith-7-27"><span class="verse-num">7:27</span> <span class="verse-body">et venit Nicanor in Hierusalem cum exercitu magno et misit ad Iudam et ad fratres eius cum dolo verbis pacificis</span></p>
<p id="judith-7-28"><span class="verse-num">7:28</span> <span class="verse-body">dicens non sit pugna inter me et vos veniam cum viris paucis et videam facies vestras cum pace</span></p>
<p id="judith-7-29"><span class="verse-num">7:29</span> <span class="verse-body">et venit ad Iudam et salutaverunt se invicem pacifice et hostes parati erant rapere Iudam</span></p>
<p id="judith-7-30"><span class="verse-num">7:30</span> <span class="verse-body">et innotuit sermo Iudae quoniam cum dolo venerat ad eum et conterritus est ab eo et amplius noluit videre faciem eius</span></p>
<p id="judith-7-31"><span class="verse-num">7:31</span> <span class="verse-body">et cognovit Nicanor quoniam denudatum est consilium eius et exivit obviam Iudae in pugnam iuxta Capharsalama</span></p>
<p id="judith-7-32"><span class="verse-num">7:32</span> <span class="verse-body">et ceciderunt de Nicanoris fere quinque milia viri et fugerunt in civitatem David</span></p>
<p id="judith-7-33"><span class="verse-num">7:33</span> <span class="verse-body">et post haec verba ascendit Nicanor in montem Sion et exierunt de sacerdotibus populi salutare eum in pace et demonstrare ei holocaustomata quae offerebantur pro rege</span></p>
<p id="judith-7-34"><span class="verse-num">7:34</span> <span class="verse-body">et inridens sprevit eos et polluit et locutus est superbe</span></p>
<p id="judith-7-35"><span class="verse-num">7:35</span> <span class="verse-body">et iuravit cum ira dicens nisi traditus fuerit Iudas et exercitus eius in manus meas continuo cum regressus fuero in pace succendam domum istam et exiit cum ira magna</span></p>
<p id="judith-7-36"><span class="verse-num">7:36</span> <span class="verse-body">et intraverunt sacerdotes et steterunt ante faciem altaris et templi et flentes dixerunt</span></p>
<p id="judith-7-37"><span class="verse-num">7:37</span> <span class="verse-body">tu elegisti domum istam Domine ad invocandum nomen tuum in ea ut esset domus orationis et obsecrationis populo tuo</span></p>
<p id="judith-7-38"><span class="verse-num">7:38</span> <span class="verse-body">fac vindictam in homine isto et exercitu eius et cadant gladio memento blasphemias eorum et ne dederis eis ut permaneant</span></p>
<p id="judith-7-39"><span class="verse-num">7:39</span> <span class="verse-body">et exiit Nicanor ab Hierusalem et castra adplicuit ad Bethoron et occurrit illi exercitus Syriae</span></p>
<p id="judith-7-40"><span class="verse-num">7:40</span> <span class="verse-body">et Iudas adplicuit in Adarsa cum tribus milibus viris et oravit Iudas et dixit</span></p>
<p id="judith-7-41"><span class="verse-num">7:41</span> <span class="verse-body">qui missi erant a rege Sennacherib Domine qui blasphemaverunt te exiit angelus et percussit ex eis centum octoginta quinque milia</span></p>
<p id="judith-7-42"><span class="verse-num">7:42</span> <span class="verse-body">sic percute exercitum istum in conspectu nostro hodie et sciant ceteri quia male locutus est super sancta tua et iudica illum secundum malitiam illius</span></p>
<p id="judith-7-43"><span class="verse-num">7:43</span> <span class="verse-body">et commiserunt exercitus proelium tertiadecima die mensis adar et contrita sunt castra Nicanoris et cecidit ipse primus in proelio</span></p>
<p id="judith-7-44"><span class="verse-num">7:44</span> <span class="verse-body">ut vidit autem exercitus eius quia cecidit Nicanor proiecerunt arma sua et fugerunt</span></p>
<p id="judith-7-45"><span class="verse-num">7:45</span> <span class="verse-body">et persecuti sunt eos viam diei unius ab Adasor usquequo veniatur Gazera et tubis cecinerunt post eos cum significationibus</span></p>
<p id="judith-7-46"><span class="verse-num">7:46</span> <span class="verse-body">et exierunt de omnibus castellis Iudae in circuitu et ventilabant eos cornibus et convertebantur iterum ad eos et ceciderunt omnes gladio et non est relictus ex eis nec unus</span></p>
<p id="judith-7-47"><span class="verse-num">7:47</span> <span class="verse-body">et acceperunt spolia eorum et praedam et caput Nicanoris amputaverunt et dexteram eius quam extenderat superbe et adtulerunt et suspenderunt contra Hierusalem</span></p>
<p id="judith-7-48"><span class="verse-num">7:48</span> <span class="verse-body">et laetatus est populus valde et egerunt diem illam in laetitia magna</span></p>
<p id="judith-7-49"><span class="verse-num">7:49</span> <span class="verse-body">et constituit agi omnibus annis diem istam tertiadecima die mensis adar</span></p>
<p id="judith-7-50"><span class="verse-num">7:50</span> <span class="verse-body">et siluit terra Iuda dies paucos __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a></p>
<p id="judith-8-1"><span class="verse-num">8:1</span> <span class="verse-body">et audivit Iudas nomen Romanorum quia sunt potentes viribus et adquiescunt ad omnia quae postulantur ab eis et quicumque accesserunt ad eos statuerunt cum eis amicitias et quia sunt potentes viribus</span></p>
<p id="judith-8-2"><span class="verse-num">8:2</span> <span class="verse-body">audierunt proelia eorum et virtutes bonas quas faciunt in Galatia quia obtinuerunt eos et duxerunt sub tributum</span></p>
<p id="judith-8-3"><span class="verse-num">8:3</span> <span class="verse-body">et quanta fecerunt in regione Hispaniae et quod in potestate redegerunt metalla argenti et auri quae illic sunt et possederunt omnem locum consilio suo et patientia</span></p>
<p id="judith-8-4"><span class="verse-num">8:4</span> <span class="verse-body">locos qui longe erant valde ab eis et reges qui supervenerant illis ab extremis terrae contriverunt et percusserunt eos plaga magna ceteri autem dant eis tributum omnibus annis</span></p>
<p id="judith-8-5"><span class="verse-num">8:5</span> <span class="verse-body">et Philippum et Persen Citiorum regem et ceteros qui adversus eos arma tulerunt contriverunt bello et obtinuerunt eos</span></p>
<p id="judith-8-6"><span class="verse-num">8:6</span> <span class="verse-body">et Antiochum magnum regem Asiae qui eis pugnam intulerat habens centum viginti elefantos et exercitum magnum valde contritum ab eis</span></p>
<p id="judith-8-7"><span class="verse-num">8:7</span> <span class="verse-body">et quia ceperunt eum vivum et statuerunt ei ut daret ipse et qui regnaverint post eum tributum magnum et daret obsides et constitutum</span></p>
<p id="judith-8-8"><span class="verse-num">8:8</span> <span class="verse-body">et regionem Medorum et Lydos et Medos de optimis regionibus eorum et acceptas eas ab illis dederunt Eumeni regi</span></p>
<p id="judith-8-9"><span class="verse-num">8:9</span> <span class="verse-body">et quia qui erant apud Elladam voluerunt ire et tollere eos et innotuit sermo his</span></p>
<p id="judith-8-10"><span class="verse-num">8:10</span> <span class="verse-body">et miserunt ad eos ducem unum et pugnaverunt contra illos et ceciderunt ex eis multi et captivas duxerunt uxores eorum et filios et diripuerunt eos et terram eorum possederunt et destruxerunt muros eorum et in servitutem illos redegerunt usque in hunc diem</span></p>
<p id="judith-8-11"><span class="verse-num">8:11</span> <span class="verse-body">et residua regna et insulas quae aliquando restiterant illis exterminaverunt et in potestatem redegerunt</span></p>
<p id="judith-8-12"><span class="verse-num">8:12</span> <span class="verse-body">cum amicis autem suis et qui in ipsis requiem habebant conservaverunt amicitiam et obtinuerunt regna quae erant proxima et quae longe quia quicumque audiebant nomen eorum timebant eos</span></p>
<p id="judith-8-13"><span class="verse-num">8:13</span> <span class="verse-body">quibus vero vellent auxilio esse ut regnarent regnabant et exaltati sunt valde</span></p>
<p id="judith-8-14"><span class="verse-num">8:14</span> <span class="verse-body">et in omnibus istis nemo portabat diadema nec induebatur purpura ut magnificaretur in ea</span></p>
<p id="judith-8-15"><span class="verse-num">8:15</span> <span class="verse-body">et quia curiam fecerunt sibi et cotidie consulebant trecentos viginti consilium agentes semper de multitudine ut quae digna sunt gerant</span></p>
<p id="judith-8-16"><span class="verse-num">8:16</span> <span class="verse-body">et committunt uni homini magistratum suum per singulos annos dominari universae terrae suae et omnes oboediunt uni et non est invidia neque zelus inter eos</span></p>
<p id="judith-8-17"><span class="verse-num">8:17</span> <span class="verse-body">et elegit Iudas Eupolemum filium Iohannis filii Iacob et Iasonem filium Eleazari et misit eos Romam constituere cum illis amicitiam et societatem</span></p>
<p id="judith-8-18"><span class="verse-num">8:18</span> <span class="verse-body">et ut auferrent ab eis iugum Graecorum quia viderunt quod in servitutem premerent regnum Israhel</span></p>
<p id="judith-8-19"><span class="verse-num">8:19</span> <span class="verse-body">et abierunt Romam viam multam valde et introierunt curiam et dixerunt</span></p>
<p id="judith-8-20"><span class="verse-num">8:20</span> <span class="verse-body">Iudas Macchabeus et fratres eius et populus Iudaeorum miserunt nos ad vos statuere vobiscum societatem et pacem et conscribi nos socios et amicos vestros</span></p>
<p id="judith-8-21"><span class="verse-num">8:21</span> <span class="verse-body">et placuit sermo in conspectu eorum</span></p>
<p id="judith-8-22"><span class="verse-num">8:22</span> <span class="verse-body">et hoc rescriptum quod rescripserunt in tabulis aereis et miserunt Hierusalem ut esset apud eos ibi memoriale pacis et societatis</span></p>
<p id="judith-8-23"><span class="verse-num">8:23</span> <span class="verse-body">bene sit Romanis et genti Iudaeorum in mari et in terra in aeternum gladiusque et hostis procul sit ab eis</span></p>
<p id="judith-8-24"><span class="verse-num">8:24</span> <span class="verse-body">quod si institerit bellum Romanis prius aut omnibus sociis eorum in omni dominatione eorum</span></p>
<p id="judith-8-25"><span class="verse-num">8:25</span> <span class="verse-body">auxilium feret gens Iudaeorum prout tempus dictaverit corde pleno</span></p>
<p id="judith-8-26"><span class="verse-num">8:26</span> <span class="verse-body">et proeliantibus non dabunt neque subministrabunt triticum arma pecuniam naves sicut placuit Romanis et custodient mandata eorum nihil ab eis accipientes</span></p>
<p id="judith-8-27"><span class="verse-num">8:27</span> <span class="verse-body">similiter autem et si genti Iudaeorum prius acciderit bellum adiuvabunt Romani ex animo prout eis tempus permiserit</span></p>
<p id="judith-8-28"><span class="verse-num">8:28</span> <span class="verse-body">et adiuvantibus non dabitur triticum arma pecunia naves sicut placuit Romanis et custodiant mandata eorum absque dolo</span></p>
<p id="judith-8-29"><span class="verse-num">8:29</span> <span class="verse-body">secundum haec verba constituerunt Romani populo Iudaeorum</span></p>
<p id="judith-8-30"><span class="verse-num">8:30</span> <span class="verse-body">quod si post haec verba hii aut illi addere vel demere ad haec aliquid voluerint facient ex proposito suo et quaecumque addiderint vel dempserint rata erunt</span></p>
<p id="judith-8-31"><span class="verse-num">8:31</span> <span class="verse-body">sed et de malis quae Demetrius rex fecit in eos scripsimus ei dicentes quare gravasti iugum tuum super amicos nostros et socios Iudaeos</span></p>
<p id="judith-8-32"><span class="verse-num">8:32</span> <span class="verse-body">si ergo iterum adierint nos adversum te faciemus illis iudicium et pugnabimus tecum mari terraque __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a> <a href="#judith-9-39">39</a> <a href="#judith-9-40">40</a> <a href="#judith-9-41">41</a> <a href="#judith-9-42">42</a> <a href="#judith-9-43">43</a> <a href="#judith-9-44">44</a> <a href="#judith-9-45">45</a> <a href="#judith-9-46">46</a> <a href="#judith-9-47">47</a> <a href="#judith-9-48">48</a> <a href="#judith-9-49">49</a> <a href="#judith-9-50">50</a> <a href="#judith-9-51">51</a> <a href="#judith-9-52">52</a> <a href="#judith-9-53">53</a> <a href="#judith-9-54">54</a> <a href="#judith-9-55">55</a> <a href="#judith-9-56">56</a> <a href="#judith-9-57">57</a> <a href="#judith-9-58">58</a> <a href="#judith-9-59">59</a> <a href="#judith-9-60">60</a> <a href="#judith-9-61">61</a> <a href="#judith-9-62">62</a> <a href="#judith-9-63">63</a> <a href="#judith-9-64">64</a> <a href="#judith-9-65">65</a> <a href="#judith-9-66">66</a> <a href="#judith-9-67">67</a> <a href="#judith-9-68">68</a> <a href="#judith-9-69">69</a> <a href="#judith-9-70">70</a> <a href="#judith-9-71">71</a> <a href="#judith-9-72">72</a> <a href="#judith-9-73">73</a></p>
<p id="judith-9-1"><span class="verse-num">9:1</span> <span class="verse-body">interea ubi audivit Demetrius quia cecidit Nicanor et exercitus eius in proelio adposuit Bacchidem et Alchimum rursum mittere in Iudaeam et dextrum cornu cum illis</span></p>
<p id="judith-9-2"><span class="verse-num">9:2</span> <span class="verse-body">et abierunt viam quae ducit in Galgala et castra posuerunt in Mesaloth quae est in Arbellis et occupaverunt eam et peremerunt animas hominum multas</span></p>
<p id="judith-9-3"><span class="verse-num">9:3</span> <span class="verse-body">et mense primo anni centesimi quinquagesimi et secundi adplicuerunt exercitum ad Hierusalem</span></p>
<p id="judith-9-4"><span class="verse-num">9:4</span> <span class="verse-body">et surrexerunt et abierunt in Berea viginti milia virorum et duo milia equitum</span></p>
<p id="judith-9-5"><span class="verse-num">9:5</span> <span class="verse-body">et Iudas castra posuerat in Laisa et tria milia viri cum eo electi</span></p>
<p id="judith-9-6"><span class="verse-num">9:6</span> <span class="verse-body">et viderunt multitudinem exercitus quia multi sunt et timuerunt valde et multi subtraxerunt se de castris et non remanserunt ex eis nisi octingenti viri</span></p>
<p id="judith-9-7"><span class="verse-num">9:7</span> <span class="verse-body">et vidit Iudas quod defluxit exercitus suus et bellum perurguebat eum confractus est corde quia non habebat tempus congregandi eos et dissolutus est</span></p>
<p id="judith-9-8"><span class="verse-num">9:8</span> <span class="verse-body">et dixit his qui residui erant surgamus et eamus ad adversarios nostros si poterimus pugnare adversus eos</span></p>
<p id="judith-9-9"><span class="verse-num">9:9</span> <span class="verse-body">et avertebant eum dicentes non poterimus sed liberemus animas nostras modo et revertemur ad fratres nostros et pugnabimus adversus eos nos autem pauci sumus</span></p>
<p id="judith-9-10"><span class="verse-num">9:10</span> <span class="verse-body">et ait Iudas absit istam rem facere ut fugiamus ab eis et si adpropiavit tempus nostrum moriamur in virtute propter fratres nostros et non inferamus crimen gloriae nostrae</span></p>
<p id="judith-9-11"><span class="verse-num">9:11</span> <span class="verse-body">et movit exercitus de castris et steterunt illis obviam et divisi sunt equites in duas partes et fundibalarii et sagittarii praeibant exercitum et primi certaminis omnes potentes</span></p>
<p id="judith-9-12"><span class="verse-num">9:12</span> <span class="verse-body">Bacchides autem erat in dextro cornu et proximavit legio ex duabus partibus et clamabant tubis</span></p>
<p id="judith-9-13"><span class="verse-num">9:13</span> <span class="verse-body">exclamaverunt autem et hii qui erant ex parte Iudae etiam ipsi et commota est terra a voce exercituum et commissum est proelium a mane usque ad vesperam</span></p>
<p id="judith-9-14"><span class="verse-num">9:14</span> <span class="verse-body">et vidit Iudas quia firmior est pars exercitus Bacchidis in dextris et convenerunt cum ipso omnes constantes corde</span></p>
<p id="judith-9-15"><span class="verse-num">9:15</span> <span class="verse-body">et contrita est dextra pars ab eis et persecutus est eos usque ad montem Azoti</span></p>
<p id="judith-9-16"><span class="verse-num">9:16</span> <span class="verse-body">et qui in sinistro cornu erant viderunt quod contritum est dextrum cornu et secuti sunt post Iudam et qui cum ipso erant a tergo</span></p>
<p id="judith-9-17"><span class="verse-num">9:17</span> <span class="verse-body">et ingravatum est proelium et ceciderunt vulnerati multi ex his et illis</span></p>
<p id="judith-9-18"><span class="verse-num">9:18</span> <span class="verse-body">et Iudas cecidit et ceteri fugerunt</span></p>
<p id="judith-9-19"><span class="verse-num">9:19</span> <span class="verse-body">et Ionathas et Simon tulerunt Iudam fratrem suum in Modin</span></p>
<p id="judith-9-20"><span class="verse-num">9:20</span> <span class="verse-body">et fleverunt eum omnis populus Israhel planctu magno et lugebant dies multos</span></p>
<p id="judith-9-21"><span class="verse-num">9:21</span> <span class="verse-body">et dixerunt quomodo cecidit potens qui salvum faciebat Israhel</span></p>
<p id="judith-9-22"><span class="verse-num">9:22</span> <span class="verse-body">et cetera verba Iudae bellorum et virtutum quas fecit non sunt descripta multa enim erant valde</span></p>
<p id="judith-9-23"><span class="verse-num">9:23</span> <span class="verse-body">et factum est post obitum Iudae emerserunt iniqui in omnibus finibus Israhel et exorti sunt omnes qui operabantur iniquitatem</span></p>
<p id="judith-9-24"><span class="verse-num">9:24</span> <span class="verse-body">in diebus illis facta est fames magna valde et tradidit se Bacchidi omnis regio eorum cum ipsis</span></p>
<p id="judith-9-25"><span class="verse-num">9:25</span> <span class="verse-body">et elegit Bacchides impios viros et constituit eos dominos regionis</span></p>
<p id="judith-9-26"><span class="verse-num">9:26</span> <span class="verse-body">et exquirebant et perscrutabantur amicos Iudae et adducebant eos ad Bacchidem et vindicabat in illos et inludebat</span></p>
<p id="judith-9-27"><span class="verse-num">9:27</span> <span class="verse-body">et facta est tribulatio magna in Israhel qualis non fuit ex qua die non est visus propheta in Israhel</span></p>
<p id="judith-9-28"><span class="verse-num">9:28</span> <span class="verse-body">et congregati sunt omnes amici Iudae et dixerunt Ionathae</span></p>
<p id="judith-9-29"><span class="verse-num">9:29</span> <span class="verse-body">ex quo frater tuus Iudas defunctus est vir similis ei non est qui exeat contra inimicos Bacchidem et eos qui inimici sunt genti nostrae</span></p>
<p id="judith-9-30"><span class="verse-num">9:30</span> <span class="verse-body">nunc itaque te elegimus hodie esse nobis principem et ducem ad bellandum bellum nostrum</span></p>
<p id="judith-9-31"><span class="verse-num">9:31</span> <span class="verse-body">et suscepit Ionathas tempore illo principatum et surrexit loco Iudae fratris sui</span></p>
<p id="judith-9-32"><span class="verse-num">9:32</span> <span class="verse-body">et cognovit Bacchides et quaerebat eum occidere</span></p>
<p id="judith-9-33"><span class="verse-num">9:33</span> <span class="verse-body">et cognovit Ionathas et Simon frater eius et omnes qui cum eo erant et fugerunt in desertum Thecuae et consederunt ad aquam lacus Asphar</span></p>
<p id="judith-9-34"><span class="verse-num">9:34</span> <span class="verse-body">et cognovit Bacchides et die sabbatorum venit ipse et omnis exercitus eius trans Iordanem</span></p>
<p id="judith-9-35"><span class="verse-num">9:35</span> <span class="verse-body">et misit fratrem suum ducem populi et rogavit Nabatheos amicos suos ut commendaret illis adparatum suum qui erat copiosus</span></p>
<p id="judith-9-36"><span class="verse-num">9:36</span> <span class="verse-body">et exierunt filii Iambri ex Madabas et conprehenderunt Iohannem et omnia quae habebat et abierunt habentes ea</span></p>
<p id="judith-9-37"><span class="verse-num">9:37</span> <span class="verse-body">post haec verba renuntiatum est Ionathae et Simoni fratri eius quia filii Iambri faciunt nuptias magnas et ducunt sponsam ex Nadaba filiam unius de magnis principibus Chanaan cum ambitione magna</span></p>
<p id="judith-9-38"><span class="verse-num">9:38</span> <span class="verse-body">et recordati sunt sanguinis Iohannis fratris sui et ascenderunt et absconderunt se sub tegumento montis</span></p>
<p id="judith-9-39"><span class="verse-num">9:39</span> <span class="verse-body">et levaverunt oculos suos et viderunt et ecce tumultus et adparatus multus et sponsus processit et amici eius et fratres eius obviam illis cum tympanis et musicis et armis multis</span></p>
<p id="judith-9-40"><span class="verse-num">9:40</span> <span class="verse-body">et surrexerunt ad eos cum insidiis et occiderunt eos et ceciderunt multi vulnerati et residui fugerunt in montem et acceperunt omnia spolia eorum</span></p>
<p id="judith-9-41"><span class="verse-num">9:41</span> <span class="verse-body">et conversae sunt nuptiae in luctum et vox musicorum ipsorum in lamentum</span></p>
<p id="judith-9-42"><span class="verse-num">9:42</span> <span class="verse-body">et vindicaverunt vindicta sanguinem fratris sui et reversi sunt ad ripam Iordanis</span></p>
<p id="judith-9-43"><span class="verse-num">9:43</span> <span class="verse-body">et audivit Bacchides et venit die sabbatorum usque ad oram Iordanis in virtute multa</span></p>
<p id="judith-9-44"><span class="verse-num">9:44</span> <span class="verse-body">et dixit ad suos Ionathas surgamus et pugnemus contra inimicos nostros non est enim hodie sicut heri et nudius tertius</span></p>
<p id="judith-9-45"><span class="verse-num">9:45</span> <span class="verse-body">ecce enim bellum ex adverso aqua vero Iordanis hinc et inde et ripae et paludes et saltus et non est locus devertendi</span></p>
<p id="judith-9-46"><span class="verse-num">9:46</span> <span class="verse-body">nunc ergo clamate in caelum ut liberemini de manu inimicorum vestrorum et commissum est bellum</span></p>
<p id="judith-9-47"><span class="verse-num">9:47</span> <span class="verse-body">et extendit Ionatha manum suam percutere Bacchidem et devertit ab eo retro</span></p>
<p id="judith-9-48"><span class="verse-num">9:48</span> <span class="verse-body">et desiluit Ionathan et transnataverunt ad eos Iordanem</span></p>
<p id="judith-9-49"><span class="verse-num">9:49</span> <span class="verse-body">et ceciderunt de parte Bacchidis die illa mille viri et reversi sunt Hierusalem</span></p>
<p id="judith-9-50"><span class="verse-num">9:50</span> <span class="verse-body">et aedificaverunt civitates munitas in Iudaea munitionem quae erat in Hiericho et in Ammaum et in Bethoron et Bethel et Tamnatan et Phara et Thopo muris excelsis et portis et seris</span></p>
<p id="judith-9-51"><span class="verse-num">9:51</span> <span class="verse-body">et posuit custodiam in eis ut inimicitias exercerent in Israhel</span></p>
<p id="judith-9-52"><span class="verse-num">9:52</span> <span class="verse-body">et munivit civitatem Bethsuram et Gazara et arcem et posuit in eis auxilia et adparatum escarum</span></p>
<p id="judith-9-53"><span class="verse-num">9:53</span> <span class="verse-body">et accepit filios principum regionis obsides et posuit eos in arce in Hierusalem in custodia</span></p>
<p id="judith-9-54"><span class="verse-num">9:54</span> <span class="verse-body">et anno centesimo quinquagesimo tertio mense secundo praecepit Alchimus destrui muros domus sanctae interioris et destrui opera prophetarum et coepit destruere</span></p>
<p id="judith-9-55"><span class="verse-num">9:55</span> <span class="verse-body">in tempore illo percussus est Alchimus et inpedita sunt opera illius et obclusum est os eius et dissolutus est paralysin nec ultra loqui potuit verbum et mandare de domo sua</span></p>
<p id="judith-9-56"><span class="verse-num">9:56</span> <span class="verse-body">et mortuus est Alchimus in tempore illo cum tormento magno</span></p>
<p id="judith-9-57"><span class="verse-num">9:57</span> <span class="verse-body">et vidit Bacchides quoniam mortuus est Alchimus et reversus est ad regem et siluit terra annis duobus</span></p>
<p id="judith-9-58"><span class="verse-num">9:58</span> <span class="verse-body">et cogitaverunt omnes iniqui dicentes ecce Ionathas et qui cum eo sunt in silentio habitant confidentes nunc ergo adducamus Bacchidem et conprehendet eos omnes in una nocte</span></p>
<p id="judith-9-59"><span class="verse-num">9:59</span> <span class="verse-body">et abierunt et consilium ei dederunt</span></p>
<p id="judith-9-60"><span class="verse-num">9:60</span> <span class="verse-body">et surrexit ut veniret cum exercitu multo et misit occulte epistulas sociis suis qui erant in Iudaea ut conprehenderent Ionathan et eos qui cum eo erant sed non potuerunt quia innotuit eis consilium eorum</span></p>
<p id="judith-9-61"><span class="verse-num">9:61</span> <span class="verse-body">et adprehendit de viris regionis qui principes erant malitiae quinquaginta viros et occidit eos</span></p>
<p id="judith-9-62"><span class="verse-num">9:62</span> <span class="verse-body">et secessit Ionathas et Simon et qui cum eo erant in Bethbessi quae est in deserto et struxit diruta eius et firmaverunt eam</span></p>
<p id="judith-9-63"><span class="verse-num">9:63</span> <span class="verse-body">et agnovit Bacchides et congregavit universam multitudinem suam et his qui de Iuda erant denuntiavit</span></p>
<p id="judith-9-64"><span class="verse-num">9:64</span> <span class="verse-body">et venit et castra posuit desuper a Bethbesse et obpugnavit eam dies multos et fecit machinas</span></p>
<p id="judith-9-65"><span class="verse-num">9:65</span> <span class="verse-body">et reliquit Ionathas Simonem fratrem suum in civitate et exiit in regionem et venit cum numero</span></p>
<p id="judith-9-66"><span class="verse-num">9:66</span> <span class="verse-body">et percussit Odaren et fratres eius et filios Phaseron in tabernaculo ipsorum et coepit caedere et crescere in virtutibus</span></p>
<p id="judith-9-67"><span class="verse-num">9:67</span> <span class="verse-body">Simon vero et qui cum ipso erant exierunt de civitate et succenderunt machinas</span></p>
<p id="judith-9-68"><span class="verse-num">9:68</span> <span class="verse-body">et pugnaverunt contra Bacchidem et contritus est ab eis et adflixerunt eum valde quoniam consilium eius et congressus eius erat inanis</span></p>
<p id="judith-9-69"><span class="verse-num">9:69</span> <span class="verse-body">et iratus contra viros iniquos qui ei consilium dederant ut veniret in regionem ipsorum multos ex eis occidit ipse autem cogitavit cum reliquis abire in regionem suam</span></p>
<p id="judith-9-70"><span class="verse-num">9:70</span> <span class="verse-body">et cognovit Ionathas et misit ad eum legatos conponere cum ipso pacem et reddere ei captivitatem</span></p>
<p id="judith-9-71"><span class="verse-num">9:71</span> <span class="verse-body">et libenter accepit et fecit secundum verba eius et iuravit nihil se ei facturum mali omnibus diebus vitae eius</span></p>
<p id="judith-9-72"><span class="verse-num">9:72</span> <span class="verse-body">et reddidit ei captivitatem quam prius erat praedatus de terra Iuda et conversus abiit in terram suam et non adposuit amplius venire in fines eius</span></p>
<p id="judith-9-73"><span class="verse-num">9:73</span> <span class="verse-body">et cessavit gladius ex Israhel et habitavit Ionathas in Machemas et coepit Ionathas ibi iudicare populum et exterminavit impios ex Israhel __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a> <a href="#judith-10-43">43</a> <a href="#judith-10-44">44</a> <a href="#judith-10-45">45</a> <a href="#judith-10-46">46</a> <a href="#judith-10-47">47</a> <a href="#judith-10-48">48</a> <a href="#judith-10-49">49</a> <a href="#judith-10-50">50</a> <a href="#judith-10-51">51</a> <a href="#judith-10-52">52</a> <a href="#judith-10-53">53</a> <a href="#judith-10-54">54</a> <a href="#judith-10-55">55</a> <a href="#judith-10-56">56</a> <a href="#judith-10-57">57</a> <a href="#judith-10-58">58</a> <a href="#judith-10-59">59</a> <a href="#judith-10-60">60</a> <a href="#judith-10-61">61</a> <a href="#judith-10-62">62</a> <a href="#judith-10-63">63</a> <a href="#judith-10-64">64</a> <a href="#judith-10-65">65</a> <a href="#judith-10-66">66</a> <a href="#judith-10-67">67</a> <a href="#judith-10-68">68</a> <a href="#judith-10-69">69</a> <a href="#judith-10-70">70</a> <a href="#judith-10-71">71</a> <a href="#judith-10-72">72</a> <a href="#judith-10-73">73</a> <a href="#judith-10-74">74</a> <a href="#judith-10-75">75</a> <a href="#judith-10-76">76</a> <a href="#judith-10-77">77</a> <a href="#judith-10-78">78</a> <a href="#judith-10-79">79</a> <a href="#judith-10-80">80</a> <a href="#judith-10-81">81</a> <a href="#judith-10-82">82</a> <a href="#judith-10-83">83</a> <a href="#judith-10-84">84</a> <a href="#judith-10-85">85</a> <a href="#judith-10-86">86</a> <a href="#judith-10-87">87</a> <a href="#judith-10-88">88</a> <a href="#judith-10-89">89</a></p>
<p id="judith-10-1"><span class="verse-num">10:1</span> <span class="verse-body">et anno centesimo sexagesimo ascendit Alexander Antiochi filius qui cognominatus est Nobilis et occupavit Ptolomaidam et receperunt eum et regnavit illic</span></p>
<p id="judith-10-2"><span class="verse-num">10:2</span> <span class="verse-body">et audivit Demetrius rex et congregavit exercitum valde copiosum et exivit obviam illi in proelium</span></p>
<p id="judith-10-3"><span class="verse-num">10:3</span> <span class="verse-body">et misit Demetrius ad Ionathan epistulam verbis pacificis ut magnificaret eum</span></p>
<p id="judith-10-4"><span class="verse-num">10:4</span> <span class="verse-body">dixit enim anticipemus pacem facere cum eo priusquam faciat cum Alexandro adversus nos</span></p>
<p id="judith-10-5"><span class="verse-num">10:5</span> <span class="verse-body">recordabitur enim omnium quae fecimus in eum et in fratrem eius et in gentem eius</span></p>
<p id="judith-10-6"><span class="verse-num">10:6</span> <span class="verse-body">et dedit ei potestatem congregandi exercitum et fabricare arma et esse ipsum socium eius et obsides qui erant in arce iussit tradi ei</span></p>
<p id="judith-10-7"><span class="verse-num">10:7</span> <span class="verse-body">et venit Ionathas in Hierusalem et legit epistulas in auditu omnis populi et eorum qui in arce erant</span></p>
<p id="judith-10-8"><span class="verse-num">10:8</span> <span class="verse-body">et timuerunt timore magno quoniam audierunt quod dedit ei rex in potestatem congregandi exercitum</span></p>
<p id="judith-10-9"><span class="verse-num">10:9</span> <span class="verse-body">et traditi sunt Ionathae obsides et reddidit eos parentibus suis</span></p>
<p id="judith-10-10"><span class="verse-num">10:10</span> <span class="verse-body">et habitavit Ionathas in Hierusalem et coepit aedificare et innovare civitatem</span></p>
<p id="judith-10-11"><span class="verse-num">10:11</span> <span class="verse-body">et dixit facientibus opera ut struerent muros et montem Sion in circuitu lapidibus quadratis ad munitionem et ita fecerunt</span></p>
<p id="judith-10-12"><span class="verse-num">10:12</span> <span class="verse-body">et fugerunt alienigenae qui erant in munitionibus quas aedificaverat Bacchides</span></p>
<p id="judith-10-13"><span class="verse-num">10:13</span> <span class="verse-body">et reliquit unusquisque locum suum et abiit in terram suam</span></p>
<p id="judith-10-14"><span class="verse-num">10:14</span> <span class="verse-body">tantum in Bethsuram remanserant aliqui ex his qui reliquerant legem et praecepta Dei erat enim haec eis ad refugium</span></p>
<p id="judith-10-15"><span class="verse-num">10:15</span> <span class="verse-body">et audivit Alexander rex promissa quae promisit Demetrius Ionathae et narraverunt ei proelia et virtutes quas ipse fecit et fratres eius et labores quos laboraverunt</span></p>
<p id="judith-10-16"><span class="verse-num">10:16</span> <span class="verse-body">et ait numquid inveniemus aliquem virum talem et nunc faciemus eum amicum et socium nostrum</span></p>
<p id="judith-10-17"><span class="verse-num">10:17</span> <span class="verse-body">et scripsit epistulam et misit ei secundum haec verba dicens</span></p>
<p id="judith-10-18"><span class="verse-num">10:18</span> <span class="verse-body">rex Alexander fratri Ionathae salutem</span></p>
<p id="judith-10-19"><span class="verse-num">10:19</span> <span class="verse-body">audivimus de te quod vir potens viribus et aptus es ut sis amicus noster</span></p>
<p id="judith-10-20"><span class="verse-num">10:20</span> <span class="verse-body">et nunc constituimus te hodie summum sacerdotem gentis tuae et ut amicus regis voceris et misit ei purpuram et coronam auream ut quae nostra sunt sentias et conserves amicitias ad nos</span></p>
<p id="judith-10-21"><span class="verse-num">10:21</span> <span class="verse-body">et induit se Ionathas stolam sanctam septimo mense anno centesimo sexagesimo in die sollemni scenophegiae et congregavit exercitum et fecit arma copiosa</span></p>
<p id="judith-10-22"><span class="verse-num">10:22</span> <span class="verse-body">et audivit Demetrius verba ista et contristatus est et ait</span></p>
<p id="judith-10-23"><span class="verse-num">10:23</span> <span class="verse-body">quid hoc fecimus quod praeoccupavit nos Alexander adprehendere amicitiam Iudaeorum ad munimen sui</span></p>
<p id="judith-10-24"><span class="verse-num">10:24</span> <span class="verse-body">scribam et ego illi verba deprecatoria et dignitates et dona ut sit mecum in adiutorio</span></p>
<p id="judith-10-25"><span class="verse-num">10:25</span> <span class="verse-body">et scripsit in haec verba rex Demetrius genti Iudaeorum salutem</span></p>
<p id="judith-10-26"><span class="verse-num">10:26</span> <span class="verse-body">quoniam servastis ad nos pactum et mansistis in amicitia nostra et non accessistis ad inimicos nostros audivimus et gavisi sumus</span></p>
<p id="judith-10-27"><span class="verse-num">10:27</span> <span class="verse-body">et nunc perseverate adhuc conservare ad nos fidem et retribuemus vobis bona pro his quae fecistis nobiscum</span></p>
<p id="judith-10-28"><span class="verse-num">10:28</span> <span class="verse-body">et remittemus vobis praestationes multas et dabimus vobis donationes</span></p>
<p id="judith-10-29"><span class="verse-num">10:29</span> <span class="verse-body">et nunc absolvo vos et omnes Iudaeos a tributis et pretia salis indulgeo et coronas remitto et tertias seminis</span></p>
<p id="judith-10-30"><span class="verse-num">10:30</span> <span class="verse-body">et dimidiam partem fructus ligni quod est portionis meae relinquo vobis ex hodierno et deinceps ne accipiatur a terra Iuda et a tribus civitatibus quae additae sunt illi ex Samaria et Galilea ex hodierna die et in totum tempus</span></p>
<p id="judith-10-31"><span class="verse-num">10:31</span> <span class="verse-body">et Hierusalem sit sancta et libera cum finibus suis et decimae et tributa ipsius sint</span></p>
<p id="judith-10-32"><span class="verse-num">10:32</span> <span class="verse-body">remitto etiam potestatem arcis quae est in Hierusalem et do eam summo sacerdoti et constituat in ea viros quoscumque ipse elegerit qui custodiant eam</span></p>
<p id="judith-10-33"><span class="verse-num">10:33</span> <span class="verse-body">et omnem animam Iudaeorum quae captiva est a terra Iuda in omni regno meo relinquo liberam gratis ut omnes a tributis resolvantur etiam pecorum suorum</span></p>
<p id="judith-10-34"><span class="verse-num">10:34</span> <span class="verse-body">et omnes dies sollemnes et sabbata et neomeniae et dies decreti et tres dies ante diem sollemnem et tres post diem sollemnem sint omnes inmunitatis et remissionis omnibus Iudaeis qui sunt in regno meo</span></p>
<p id="judith-10-35"><span class="verse-num">10:35</span> <span class="verse-body">et nemo potestatem agere aliquid habeat et movere negotii adversus aliquem eorum in omni causa</span></p>
<p id="judith-10-36"><span class="verse-num">10:36</span> <span class="verse-body">et ut adscribantur ex Iudaeis in exercitu regis ad triginta milia virorum et dabuntur illis copiae ut oportet omnibus exercitibus regis et ex ipsis ordinabuntur qui sint in munitionibus regis magni</span></p>
<p id="judith-10-37"><span class="verse-num">10:37</span> <span class="verse-body">et ex his constituentur supra negotia regni quae aguntur ex fide et principes sint ex eis et ambulent legibus suis sicut praecepit rex in terra Iuda</span></p>
<p id="judith-10-38"><span class="verse-num">10:38</span> <span class="verse-body">et tres civitates quae additae sunt Iudaeae ex regione Samariae cum Iudaea reputentur ut sint sub uno et non oboediant aliae potestati nisi summi sacerdotis</span></p>
<p id="judith-10-39"><span class="verse-num">10:39</span> <span class="verse-body">Ptolomaidam et confines eius quas dedi donum sanctis qui sunt in Hierusalem ad necessarios sumptus sanctorum</span></p>
<p id="judith-10-40"><span class="verse-num">10:40</span> <span class="verse-body">et ego singulis annis dabo quindecim milia siclorum argenti de rationibus regis quae me contingunt</span></p>
<p id="judith-10-41"><span class="verse-num">10:41</span> <span class="verse-body">et omne quod reliquum fuit quod non reddiderant qui super negotia erant annis prioribus ex hoc dabunt in opera domus</span></p>
<p id="judith-10-42"><span class="verse-num">10:42</span> <span class="verse-body">et super haec quinque milia siclorum argenti quae accipiebant de sanctorum ratione per singulos annos et haec ad sacerdotes pertineant qui ministerio funguntur</span></p>
<p id="judith-10-43"><span class="verse-num">10:43</span> <span class="verse-body">et quicumque fugerint in templum quod est in Hierosolymis et in omnibus finibus eius obnoxios regi in omni negotio dimittatis et universa quae sunt eis in regno meo libera habeant</span></p>
<p id="judith-10-44"><span class="verse-num">10:44</span> <span class="verse-body">et ad aedificanda vel restauranda opera sanctorum sumptus dabuntur de ratione regis</span></p>
<p id="judith-10-45"><span class="verse-num">10:45</span> <span class="verse-body">et ad extruendos muros Hierusalem et communiendos in circuitu sumptus dabuntur de ratione regis et ad construendos muros in Iudaea</span></p>
<p id="judith-10-46"><span class="verse-num">10:46</span> <span class="verse-body">ut audivit autem Ionathas et populus sermones istos non crediderunt eis nec receperunt eos quia recordati sunt malitiae magnae quam fecerat in Israhel et tribulaverat eos valde</span></p>
<p id="judith-10-47"><span class="verse-num">10:47</span> <span class="verse-body">et conplacuit eis in Alexandrum quia ipse fuerat eis princeps sermonum pacis et ipsi auxilium ferebant omnibus diebus</span></p>
<p id="judith-10-48"><span class="verse-num">10:48</span> <span class="verse-body">et congregavit Alexander rex exercitum magnum et admovit castra ad Demetrium</span></p>
<p id="judith-10-49"><span class="verse-num">10:49</span> <span class="verse-body">et commiserunt proelium reges et fugit exercitus Alexandri et insecutus est eum Demetrius et incubuit super eos</span></p>
<p id="judith-10-50"><span class="verse-num">10:50</span> <span class="verse-body">et invaluit proelium nimis donec occidit sol et cecidit Demetrius in illa die</span></p>
<p id="judith-10-51"><span class="verse-num">10:51</span> <span class="verse-body">et misit Alexander ad Ptolomeum regem Aegypti legatos secundum haec verba dicens</span></p>
<p id="judith-10-52"><span class="verse-num">10:52</span> <span class="verse-body">quoniam ingressus sum in regnum meum et sedi in sede patrum meorum et obtinui principatum et contrivi Demetrium et possedi regionem nostram</span></p>
<p id="judith-10-53"><span class="verse-num">10:53</span> <span class="verse-body">et commisi cum eo pugnam et contritus est ipse et castra eius a nobis et sedimus in sede regni eius</span></p>
<p id="judith-10-54"><span class="verse-num">10:54</span> <span class="verse-body">et nunc statuamus ad invicem amicitiam et da mihi filiam tuam uxorem et ero gener tuus et ipsi dignitatem</span></p>
<p id="judith-10-55"><span class="verse-num">10:55</span> <span class="verse-body">et respondit Ptolomeus rex dicens felix dies in qua reversus es ad terram patrum tuorum et sedisti in sede regni eorum</span></p>
<p id="judith-10-56"><span class="verse-num">10:56</span> <span class="verse-body">et nunc faciam tibi quae scripsisti sed occurre Ptolomaidae ut videamus nos invicem et spondeam tibi sicut dixisti</span></p>
<p id="judith-10-57"><span class="verse-num">10:57</span> <span class="verse-body">et exiit Ptolomeus de Aegypto ipse et Cleopatra filia eius et venit Ptolomaidae anno centesimo sexagesimo secundo</span></p>
<p id="judith-10-58"><span class="verse-num">10:58</span> <span class="verse-body">et occurrit ei Alexander rex et dedit ei Cleopatram filiam suam et fecit nuptias eius Ptolomaidae sicut reges in magna gloria</span></p>
<p id="judith-10-59"><span class="verse-num">10:59</span> <span class="verse-body">et scripsit rex Alexander Ionathae ut veniret obviam sibi</span></p>
<p id="judith-10-60"><span class="verse-num">10:60</span> <span class="verse-body">et abiit cum gloria Ptolomaidem et occurrit ibi duobus regibus et dedit illis argentum multum et aurum et dona et invenit gratiam in conspectu eorum</span></p>
<p id="judith-10-61"><span class="verse-num">10:61</span> <span class="verse-body">et convenerunt adversus eum viri pestilentes ex Israhel viri iniqui interpellantes adversus eum et non intendit ad eos rex</span></p>
<p id="judith-10-62"><span class="verse-num">10:62</span> <span class="verse-body">et iussit expoliari Ionathan vestimentis suis et induit eum purpura et ita fecerunt et conlocavit eum rex sedere secum</span></p>
<p id="judith-10-63"><span class="verse-num">10:63</span> <span class="verse-body">dixitque principibus exite cum eo in medio civitatis et praedicate ut nemo interpellet adversus eum de ullo negotio nec quisquam ei molestus sit de ulla ratione</span></p>
<p id="judith-10-64"><span class="verse-num">10:64</span> <span class="verse-body">et factum est ut viderunt qui interpellabant gloriam eius quae praedicabatur et opertum eum purpura fugerunt omnes</span></p>
<p id="judith-10-65"><span class="verse-num">10:65</span> <span class="verse-body">et magnificavit eum rex et scripsit eum inter primos amicos et posuit eum ducem et participem principatus</span></p>
<p id="judith-10-66"><span class="verse-num">10:66</span> <span class="verse-body">et reversus est Ionathan in Hierusalem cum pace et laetitia</span></p>
<p id="judith-10-67"><span class="verse-num">10:67</span> <span class="verse-body">in anno centesimo sexagesimo quinto venit Demetrius filius Demetrii a Creta in terram patrum suorum</span></p>
<p id="judith-10-68"><span class="verse-num">10:68</span> <span class="verse-body">et audivit Alexander rex et contristatus est valde et reversus est Antiochiam</span></p>
<p id="judith-10-69"><span class="verse-num">10:69</span> <span class="verse-body">et constituit Demetrius Apollonium qui praeerat Coelesyriae et congregavit exercitum magnum et accessit ad Iamniam et misit ad Ionathan summum sacerdotem</span></p>
<p id="judith-10-70"><span class="verse-num">10:70</span> <span class="verse-body">dicens tu solus resistis nobis ego autem factus sum in derisum et in obprobrium propterea quia tu potestatem exerces in montibus</span></p>
<p id="judith-10-71"><span class="verse-num">10:71</span> <span class="verse-body">nunc ergo si confidis in virtutibus tuis descende ad nos in campum et conparemus illic invicem quia mecum est virtus bellorum</span></p>
<p id="judith-10-72"><span class="verse-num">10:72</span> <span class="verse-body">interroga et disce qui sim ego et ceteri qui auxilio sunt mihi qui et dicunt quia non potest stare pes vester ante faciem nostram quia bis in fugam conversi sunt patres tui in terra sua</span></p>
<p id="judith-10-73"><span class="verse-num">10:73</span> <span class="verse-body">et nunc quomodo poteris sustinere equitatum exercitum tantum in campo ubi non est lapis neque saxum neque locus fugiendi</span></p>
<p id="judith-10-74"><span class="verse-num">10:74</span> <span class="verse-body">ut audivit autem Ionathas sermones Apollonii motus est animo et elegit decem milia virorum et exiit ab Hierusalem et concurrit ei Simon frater eius in adiutorium</span></p>
<p id="judith-10-75"><span class="verse-num">10:75</span> <span class="verse-body">et adplicuerunt castra in Ioppen et exclusit eum a civitate quia custodia Apollonii Ioppe erat et obpugnavit eam</span></p>
<p id="judith-10-76"><span class="verse-num">10:76</span> <span class="verse-body">et exterriti qui erant intra civitatem aperuerunt ei et obtinuit Ionathas Ioppen</span></p>
<p id="judith-10-77"><span class="verse-num">10:77</span> <span class="verse-body">et audivit Apollonius et admovit tria milia equitum et exercitum multum</span></p>
<p id="judith-10-78"><span class="verse-num">10:78</span> <span class="verse-body">et abiit Azotum tamquam iter faciens et statim exiit in campum eo quod haberet multitudinem equitum et confideret in eis et insecutus est eum Ionathas in Azotum et proelium commiserunt</span></p>
<p id="judith-10-79"><span class="verse-num">10:79</span> <span class="verse-body">et reliquit Apollonius in castris mille equites post eos occulte</span></p>
<p id="judith-10-80"><span class="verse-num">10:80</span> <span class="verse-body">et cognovit Ionathas quoniam sunt insidiae post se et circuierunt castra eius a mane usque ad vesperam</span></p>
<p id="judith-10-81"><span class="verse-num">10:81</span> <span class="verse-body">populus autem stabat sicut praecepit Ionathas et laboraverunt equi eorum</span></p>
<p id="judith-10-82"><span class="verse-num">10:82</span> <span class="verse-body">et eiecit Simon exercitum suum et commisit contra legionem equites enim fatigati erant et contriti sunt ab eo et fugerunt</span></p>
<p id="judith-10-83"><span class="verse-num">10:83</span> <span class="verse-body">et qui dispersi sunt in campum fugerunt in Azotum et intraverunt in Bethdagon idolum suum ut se liberarent</span></p>
<p id="judith-10-84"><span class="verse-num">10:84</span> <span class="verse-body">et succendit Ionathas Azotum et civitates quae erant in circuitu eius et accepit spolia eorum et templum Dagon et eos qui fugerunt in illud succendit igni</span></p>
<p id="judith-10-85"><span class="verse-num">10:85</span> <span class="verse-body">et fuerunt qui ceciderunt gladio cum his qui succensi sunt fere octo milia virorum</span></p>
<p id="judith-10-86"><span class="verse-num">10:86</span> <span class="verse-body">et movit inde Ionathas castra et adplicuit ea Ascalona et exierunt de civitate obviam illi in magna gloria</span></p>
<p id="judith-10-87"><span class="verse-num">10:87</span> <span class="verse-body">et reversus est Ionathas in Hierusalem cum suis habentibus spolia multa</span></p>
<p id="judith-10-88"><span class="verse-num">10:88</span> <span class="verse-body">et factum est ut audivit Alexander rex sermones istos addidit adhuc glorificare Ionathan</span></p>
<p id="judith-10-89"><span class="verse-num">10:89</span> <span class="verse-body">et misit ei fibulam auream sicuti est consuetudo dari cognatis regum et dedit ei Accaron et omnes fines eius in possessionem __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a> <a href="#judith-11-35">35</a> <a href="#judith-11-36">36</a> <a href="#judith-11-37">37</a> <a href="#judith-11-38">38</a> <a href="#judith-11-39">39</a> <a href="#judith-11-40">40</a> <a href="#judith-11-41">41</a> <a href="#judith-11-42">42</a> <a href="#judith-11-43">43</a> <a href="#judith-11-44">44</a> <a href="#judith-11-45">45</a> <a href="#judith-11-46">46</a> <a href="#judith-11-47">47</a> <a href="#judith-11-48">48</a> <a href="#judith-11-49">49</a> <a href="#judith-11-50">50</a> <a href="#judith-11-51">51</a> <a href="#judith-11-52">52</a> <a href="#judith-11-53">53</a> <a href="#judith-11-54">54</a> <a href="#judith-11-55">55</a> <a href="#judith-11-56">56</a> <a href="#judith-11-57">57</a> <a href="#judith-11-58">58</a> <a href="#judith-11-59">59</a> <a href="#judith-11-60">60</a> <a href="#judith-11-61">61</a> <a href="#judith-11-62">62</a> <a href="#judith-11-63">63</a> <a href="#judith-11-64">64</a> <a href="#judith-11-65">65</a> <a href="#judith-11-66">66</a> <a href="#judith-11-67">67</a> <a href="#judith-11-68">68</a> <a href="#judith-11-69">69</a> <a href="#judith-11-70">70</a> <a href="#judith-11-71">71</a> <a href="#judith-11-72">72</a> <a href="#judith-11-73">73</a> <a href="#judith-11-74">74</a></p>
<p id="judith-11-1"><span class="verse-num">11:1</span> <span class="verse-body">et rex Aegypti congregavit exercitum sicut harena quae est circa ora maris et naves multas et quaerebat obtinere regnum Alexandri dolo et addere illud regno suo</span></p>
<p id="judith-11-2"><span class="verse-num">11:2</span> <span class="verse-body">et exiit in Syriam verbis pacificis et aperiebant ei quia mandaverat Alexander rex exire ei obviam eo quod socer suus esset</span></p>
<p id="judith-11-3"><span class="verse-num">11:3</span> <span class="verse-body">cum introiret autem civitatem Ptolomeus ponebat custodias militum in singulis civitatibus</span></p>
<p id="judith-11-4"><span class="verse-num">11:4</span> <span class="verse-body">et ut adpropiavit Azoto ostenderunt ei templum Dagon succensum et Azotum et cetera eius demolita et corpora proiecta et eorum qui caesi erant in bello tumulos quos fecerat secus viam</span></p>
<p id="judith-11-5"><span class="verse-num">11:5</span> <span class="verse-body">et narraverunt regi quia haec fecit Ionathas ut invidiam facerent ei et tacuit rex</span></p>
<p id="judith-11-6"><span class="verse-num">11:6</span> <span class="verse-body">et occurrit Ionathas regi in Ioppen cum gloria et invicem se salutaverunt et dormierunt illic</span></p>
<p id="judith-11-7"><span class="verse-num">11:7</span> <span class="verse-body">et abiit Ionathas cum rege usque ad fluvium qui vocatur Eleutherus et reversus est Hierusalem</span></p>
<p id="judith-11-8"><span class="verse-num">11:8</span> <span class="verse-body">rex autem Ptolomeus obtinuit dominium civitatum usque Seleuciam maritimam et cogitabat in Alexandrum consilia mala</span></p>
<p id="judith-11-9"><span class="verse-num">11:9</span> <span class="verse-body">et misit legatos ad Demetrium dicens veni conponamus inter nos pactum et dabo tibi filiam meam quam habet Alexander et regnabis in regno patris tui</span></p>
<p id="judith-11-10"><span class="verse-num">11:10</span> <span class="verse-body">paenituit enim me quod dederim illi filiam meam quaesivit enim me occidere</span></p>
<p id="judith-11-11"><span class="verse-num">11:11</span> <span class="verse-body">et vituperavit eum propterea quod concupierat regnum eius</span></p>
<p id="judith-11-12"><span class="verse-num">11:12</span> <span class="verse-body">et abstulit filiam suam et dedit eam Demetrio et abalienavit se ab Alexandro et manifestae factae sunt inimicitiae eius</span></p>
<p id="judith-11-13"><span class="verse-num">11:13</span> <span class="verse-body">et intravit Ptolomeus Antiochiam et inposuit duo diademata capiti suo Aegypti et Asiae</span></p>
<p id="judith-11-14"><span class="verse-num">11:14</span> <span class="verse-body">Ptolomeus autem rex erat in Cilicia illis temporibus quia rebellabant qui erant in locis illius</span></p>
<p id="judith-11-15"><span class="verse-num">11:15</span> <span class="verse-body">et audivit Alexander et venit ad eum in bello et produxit Ptolomeus rex exercitum et occurrit ei in manu valida et fugavit eum</span></p>
<p id="judith-11-16"><span class="verse-num">11:16</span> <span class="verse-body">et fugit Alexander in Arabiam ut ibi protegeretur rex autem Ptolomeus exaltatus est</span></p>
<p id="judith-11-17"><span class="verse-num">11:17</span> <span class="verse-body">et abstulit Gaddihel Arabs caput Alexandri et misit Ptolomeo</span></p>
<p id="judith-11-18"><span class="verse-num">11:18</span> <span class="verse-body">et rex Ptolomeus mortuus est in die tertia et qui erant in munitionibus perierunt ab his qui erant intra castra</span></p>
<p id="judith-11-19"><span class="verse-num">11:19</span> <span class="verse-body">et regnavit Demetrius anno centesimo sexagesimo septimo</span></p>
<p id="judith-11-20"><span class="verse-num">11:20</span> <span class="verse-body">in diebus illis congregavit Ionathas eos qui erant in Iudaea ut expugnarent arcem quae est in Hierusalem et fecerunt contra eam machinas multas</span></p>
<p id="judith-11-21"><span class="verse-num">11:21</span> <span class="verse-body">et abierunt quidam qui oderant gentem suam viri iniqui ad regem et renuntiaverunt ei quod Ionathas obsideret arcem</span></p>
<p id="judith-11-22"><span class="verse-num">11:22</span> <span class="verse-body">et ut audivit iratus est et statim venit Ptolomaidam et scripsit Ionathae ne obsideret sed occurreret sibi ad conloquium festinato</span></p>
<p id="judith-11-23"><span class="verse-num">11:23</span> <span class="verse-body">ut audivit autem Ionathas iussit obsideri et elegit de senioribus Israhel et de sacerdotibus et dedit se periculo</span></p>
<p id="judith-11-24"><span class="verse-num">11:24</span> <span class="verse-body">et accepit aurum et argentum et vestem et alia xenia multa et abiit ad regem Ptolomaidae et invenit gratiam in conspectu eius</span></p>
<p id="judith-11-25"><span class="verse-num">11:25</span> <span class="verse-body">et interpellabant adversus eum quidam iniqui ex gente sua</span></p>
<p id="judith-11-26"><span class="verse-num">11:26</span> <span class="verse-body">et fecit ei rex sicut fecerant ei qui ante ipsum fuerant et exaltavit eum ante conspectu amicorum omnium</span></p>
<p id="judith-11-27"><span class="verse-num">11:27</span> <span class="verse-body">et statuit ei principatum sacerdotii et quaecumque alia habuit prius pretiosa et fecit eum principem amicorum</span></p>
<p id="judith-11-28"><span class="verse-num">11:28</span> <span class="verse-body">et postulavit Ionathas a rege ut inmunem faceret Iudaeam toparcias id est et Samariam et promisit ei talenta trecenta</span></p>
<p id="judith-11-29"><span class="verse-num">11:29</span> <span class="verse-body">et consensit rex et scripsit Ionathae epistulas de his omnibus hunc modum continentes</span></p>
<p id="judith-11-30"><span class="verse-num">11:30</span> <span class="verse-body">rex Demetrius Ionathae fratri salutem et genti Iudaeorum</span></p>
<p id="judith-11-31"><span class="verse-num">11:31</span> <span class="verse-body">exemplum epistulae quam scripsimus Lastheni parenti nostro de vobis misimus ad vos ut sciretis</span></p>
<p id="judith-11-32"><span class="verse-num">11:32</span> <span class="verse-body">rex Demetrius Lastheni parenti salutem</span></p>
<p id="judith-11-33"><span class="verse-num">11:33</span> <span class="verse-body">genti Iudaeorum amicis nostris et conservantibus quae iusta sunt apud nos decrevimus benefacere propter benignitatem ipsorum quam erga nos habent</span></p>
<p id="judith-11-34"><span class="verse-num">11:34</span> <span class="verse-body">statuimus ergo illis omnes fines Iudaeae et tres civitates Lyddam et Ramathae quae additae sunt Iudaeae ex Samaria et omnes confines earum sequestra omnibus sacrificantibus in Hierosolymis pro his quae ab eis rex accipiebat per singulos annos et pro fructibus terrae et pomorum</span></p>
<p id="judith-11-35"><span class="verse-num">11:35</span> <span class="verse-body">et alia quae ad nos pertinebant decimarum et tributorum ex hoc tempore remittimus eis et areas salinarum et coronas quae nobis deferebantur</span></p>
<p id="judith-11-36"><span class="verse-num">11:36</span> <span class="verse-body">omnia ipsis concedimus et nihil horum irritum erit ex hoc et in omne tempus</span></p>
<p id="judith-11-37"><span class="verse-num">11:37</span> <span class="verse-body">nunc ergo curate facere horum exemplum et detur Ionathae et ponatur in monte sancto in loco celebri</span></p>
<p id="judith-11-38"><span class="verse-num">11:38</span> <span class="verse-body">et vidit Demetrius rex quod siluit terra in conspectu suo et nihil ei resistit dimisit totum exercitum suum unumquemque in locum suum excepto peregrino exercitu quem contraxit ab insulis gentium et inimici erant ei omnis exercitus patrum eius</span></p>
<p id="judith-11-39"><span class="verse-num">11:39</span> <span class="verse-body">Tryfon autem erat quidam partium Alexandri prius et vidit quoniam omnis exercitus murmurat contra Demetrium et iit ad Emalcuhel Arabum qui nutriebat Antiochum filium Alexandri</span></p>
<p id="judith-11-40"><span class="verse-num">11:40</span> <span class="verse-body">et adsidebat ei ut traderet eum ipsi ut regnaret loco patris sui et enuntiavit ei quanta fecit Demetrius et inimicitias exercituum eius adversum illum et mansit illic diebus multis</span></p>
<p id="judith-11-41"><span class="verse-num">11:41</span> <span class="verse-body">et misit Ionathas ad Demetrium regem ut eicerent eos qui in arce erant in Hierusalem et qui in praesidiis erant quia inpugnabant Israhel</span></p>
<p id="judith-11-42"><span class="verse-num">11:42</span> <span class="verse-body">et misit Demetrius ad Ionathan dicens non haec tantum faciam tibi et genti tuae sed gloria inlustrabo te et gentem tuam cum fuerit oportunum</span></p>
<p id="judith-11-43"><span class="verse-num">11:43</span> <span class="verse-body">nunc ergo recte feceris si miseris viros in auxilium quia discessit omnis exercitus meus</span></p>
<p id="judith-11-44"><span class="verse-num">11:44</span> <span class="verse-body">et misit ei Ionathas tria milia virorum fortium Antiochiam et venerunt ad regem et delectatus est rex in adventu eorum</span></p>
<p id="judith-11-45"><span class="verse-num">11:45</span> <span class="verse-body">et convenerunt qui erant de civitate centum viginti milia virorum et volebant interficere regem</span></p>
<p id="judith-11-46"><span class="verse-num">11:46</span> <span class="verse-body">et fugit rex in aulam et occupaverunt qui erant de civitate itinera civitatis et coeperunt pugnare</span></p>
<p id="judith-11-47"><span class="verse-num">11:47</span> <span class="verse-body">et vocavit rex Iudaeos in auxilium et convenerunt omnes simul ad eum et dispersi sunt omnes per civitatem</span></p>
<p id="judith-11-48"><span class="verse-num">11:48</span> <span class="verse-body">et occiderunt in illa die centum milia hominum et succenderunt civitatem et ceperunt spolia multa in illa die et liberaverunt regem</span></p>
<p id="judith-11-49"><span class="verse-num">11:49</span> <span class="verse-body">et viderunt qui erant de civitate quod obtinuissent Iudaei civitatem sicut volebant et infirmati sunt mente sua et clamaverunt ad regem cum precibus dicentes</span></p>
<p id="judith-11-50"><span class="verse-num">11:50</span> <span class="verse-body">da nobis dextras et cessent Iudaei obpugnantes nos et civitatem</span></p>
<p id="judith-11-51"><span class="verse-num">11:51</span> <span class="verse-body">et proiecerunt arma et fecerunt pacem et glorificati sunt Iudaei in conspectu regis et in conspectu omnium qui erant in regno eius et nominati sunt in regno et regressi sunt in Hierusalem habentes spolia multa</span></p>
<p id="judith-11-52"><span class="verse-num">11:52</span> <span class="verse-body">et sedit Demetrius rex in sede regni sui et siluit terra in conspectu eius</span></p>
<p id="judith-11-53"><span class="verse-num">11:53</span> <span class="verse-body">et mentitus est omnia quaecumque dixit et alienavit se ab Ionathan et non retribuit ei secundum beneficia quae sibi tribuerat et vexabat eum valde</span></p>
<p id="judith-11-54"><span class="verse-num">11:54</span> <span class="verse-body">post haec autem reversus est Tryfon et Antiochus cum eo puer adulescens et regnavit et inposuit diadema</span></p>
<p id="judith-11-55"><span class="verse-num">11:55</span> <span class="verse-body">et congregati sunt ad eum omnis exercitus quos disperserat Demetrius et pugnaverunt contra eum et fugit et terga vertit</span></p>
<p id="judith-11-56"><span class="verse-num">11:56</span> <span class="verse-body">et accepit Tryfon bestias et obtinuit Antiochiam</span></p>
<p id="judith-11-57"><span class="verse-num">11:57</span> <span class="verse-body">et scripsit Antiochus adulescens Ionathae dicens constituo tibi sacerdotium et constituo te super quattuor civitates ut sis de amicis regis</span></p>
<p id="judith-11-58"><span class="verse-num">11:58</span> <span class="verse-body">et misit illi vasa aurea et ministerium et dedit ei potestatem bibendi in auro et esse in purpura et habere fibulam auream</span></p>
<p id="judith-11-59"><span class="verse-num">11:59</span> <span class="verse-body">et Simonem fratrem eius constituit ducem a terminis Tyri usque ad fines Aegypti</span></p>
<p id="judith-11-60"><span class="verse-num">11:60</span> <span class="verse-body">et exiit Ionathas et perambulabat trans flumen civitates et congregatus est ad eum omnis exercitus Syriae in auxilium et venit Ascalona et occurrerunt ei de civitate honorifice</span></p>
<p id="judith-11-61"><span class="verse-num">11:61</span> <span class="verse-body">et abiit inde Gazam et concluserunt se qui erant Gazae et obsedit eam et succendit quae in circuitu erant civitates et praedatus est eas</span></p>
<p id="judith-11-62"><span class="verse-num">11:62</span> <span class="verse-body">et rogaverunt Gazenses Ionathan et dedit illis dextram et accepit filios eorum obsides et misit illos in Hierusalem et perambulavit regionem usque Damascum</span></p>
<p id="judith-11-63"><span class="verse-num">11:63</span> <span class="verse-body">et audivit Ionathas quia praevaricati sunt principes Demetrii in Cades quae est in Galilea cum exercitu multo volentes eum removere a negotio regni</span></p>
<p id="judith-11-64"><span class="verse-num">11:64</span> <span class="verse-body">et occurrit illis fratrem autem suum Simonem reliquit intra provinciam</span></p>
<p id="judith-11-65"><span class="verse-num">11:65</span> <span class="verse-body">et adplicuit Simon ad Bethsuram et expugnabat eam diebus multis et conclusit eos</span></p>
<p id="judith-11-66"><span class="verse-num">11:66</span> <span class="verse-body">et postulaverunt ab eo dextras accipere et dedit illis et eiecit eos inde et cepit civitatem et posuit in ea praesidium</span></p>
<p id="judith-11-67"><span class="verse-num">11:67</span> <span class="verse-body">et Ionatha et castra eius adplicuerunt ad aquam Gennesar et ante lucem vigilaverunt in campum Asor</span></p>
<p id="judith-11-68"><span class="verse-num">11:68</span> <span class="verse-body">et ecce castra alienigenarum occurrebant in campo et tendebant ei insidias in montibus ipse autem occurrit ex adverso</span></p>
<p id="judith-11-69"><span class="verse-num">11:69</span> <span class="verse-body">insidiae vero exsurrexerunt de locis suis et commiserunt proelium</span></p>
<p id="judith-11-70"><span class="verse-num">11:70</span> <span class="verse-body">et fugerunt qui erant ex parte Ionathae omnes et nemo relictus est ex eis nisi Matthathias filius Absolomi et Iudas filius Chalfi princeps militiae exercitus</span></p>
<p id="judith-11-71"><span class="verse-num">11:71</span> <span class="verse-body">et scidit Ionathas vestimenta sua et posuit terram in capite suo et oravit</span></p>
<p id="judith-11-72"><span class="verse-num">11:72</span> <span class="verse-body">et reversus est ad eos in proelium et convertit illos et pugnaverunt</span></p>
<p id="judith-11-73"><span class="verse-num">11:73</span> <span class="verse-body">et viderunt qui fugiebant partis illius et reversi sunt ad eum et insequebantur cum eo usque Cades ad castra sua et pervenerunt usque illuc</span></p>
<p id="judith-11-74"><span class="verse-num">11:74</span> <span class="verse-body">et ceciderunt de alienigenis in die illa tria milia virorum et regressus est Ionatha in Hierusalem __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a> <a href="#judith-12-45">45</a> <a href="#judith-12-46">46</a> <a href="#judith-12-47">47</a> <a href="#judith-12-48">48</a> <a href="#judith-12-49">49</a> <a href="#judith-12-50">50</a> <a href="#judith-12-51">51</a> <a href="#judith-12-52">52</a> <a href="#judith-12-53">53</a> <a href="#judith-12-54">54</a></p>
<p id="judith-12-1"><span class="verse-num">12:1</span> <span class="verse-body">et vidit Ionathas quia tempus eum iuvat et elegit viros et misit Romam statuere et renovare cum eis amicitiam</span></p>
<p id="judith-12-2"><span class="verse-num">12:2</span> <span class="verse-body">et ad Spartas et ad alia loca misit epistulas secundum eandem formam</span></p>
<p id="judith-12-3"><span class="verse-num">12:3</span> <span class="verse-body">et abierunt Romam et intraverunt in curiam et dixerunt Ionathas summus sacerdos et gens Iudaeorum miserunt nos ut renovetis amicitiam et societatem secundum pristinam</span></p>
<p id="judith-12-4"><span class="verse-num">12:4</span> <span class="verse-body">et dederunt illis epistulas ad ipsos per loca ut deducerent eos in terram Iuda cum pace</span></p>
<p id="judith-12-5"><span class="verse-num">12:5</span> <span class="verse-body">et hoc exemplum epistularum quas scripsit Ionathas Spartiatis</span></p>
<p id="judith-12-6"><span class="verse-num">12:6</span> <span class="verse-body">Ionathas summus sacerdos et seniores gentis et sacerdotes et reliquus populus Iudaeorum Spartiatis fratribus salutem</span></p>
<p id="judith-12-7"><span class="verse-num">12:7</span> <span class="verse-body">iam pridem missae erant epistulae ad Onian summum sacerdotem a Dario qui regnabat apud vos quoniam estis fratres nostri sicut rescriptum continet quod subiectum est</span></p>
<p id="judith-12-8"><span class="verse-num">12:8</span> <span class="verse-body">et suscepit Onias virum qui fuerat missus cum honore et accepit epistulas in quibus significabatur de societate et amicitia</span></p>
<p id="judith-12-9"><span class="verse-num">12:9</span> <span class="verse-body">nos cum nullo horum indigeremus habentes solacio sanctos libros qui sunt in manibus nostris</span></p>
<p id="judith-12-10"><span class="verse-num">12:10</span> <span class="verse-body">maluimus mittere ad vos renovare fraternitatem et amicitiam ne forte alieni efficiamur a vobis multa enim tempora transierunt ex quo misistis ad nos</span></p>
<p id="judith-12-11"><span class="verse-num">12:11</span> <span class="verse-body">nos ergo in omni tempore sine intermissione in diebus sollemnibus et ceteris quibus oportet memores sumus vestri in sacrificiis quae offerimus et observationibus sicut fas est et decet meminisse fratrum</span></p>
<p id="judith-12-12"><span class="verse-num">12:12</span> <span class="verse-body">laetamur itaque de gloria vestra</span></p>
<p id="judith-12-13"><span class="verse-num">12:13</span> <span class="verse-body">nos autem circumdederunt multae tribulationes et multa proelia et inpugnaverunt nos reges qui sunt in circuitu nostro</span></p>
<p id="judith-12-14"><span class="verse-num">12:14</span> <span class="verse-body">noluimus ergo vobis molesti esse neque ceteris sociis et amicis nostris in his proeliis</span></p>
<p id="judith-12-15"><span class="verse-num">12:15</span> <span class="verse-body">habuimus enim de caelo auxilium et liberati sumus nos et humiliati sunt inimici nostri</span></p>
<p id="judith-12-16"><span class="verse-num">12:16</span> <span class="verse-body">elegimus itaque Numenium Antiochi et Antipatrum Iasonis filium et misimus ad Romanos renovare cum eis amicitiam et societatem pristinam</span></p>
<p id="judith-12-17"><span class="verse-num">12:17</span> <span class="verse-body">mandavimus itaque eis ut veniant etiam ad vos et salutent vos ut reddant vobis epistulas nostras de innovatione fraternitatis nostrae</span></p>
<p id="judith-12-18"><span class="verse-num">12:18</span> <span class="verse-body">et nunc bene facietis respondentes nobis ad haec</span></p>
<p id="judith-12-19"><span class="verse-num">12:19</span> <span class="verse-body">et hoc rescriptum epistularum quod miserat Onias</span></p>
<p id="judith-12-20"><span class="verse-num">12:20</span> <span class="verse-body">rex Spartiarum Onias Ionathae sacerdoti magno salutem</span></p>
<p id="judith-12-21"><span class="verse-num">12:21</span> <span class="verse-body">inventum est in scriptura de Spartiatis et Iudaeis quoniam sunt fratres et quia sunt de genere Abraham</span></p>
<p id="judith-12-22"><span class="verse-num">12:22</span> <span class="verse-body">et nunc ex quo haec cognovimus bene facitis scribentes nobis de pace vestra</span></p>
<p id="judith-12-23"><span class="verse-num">12:23</span> <span class="verse-body">sed et nos rescripsimus vobis pecora nostra et possessiones nostrae vestrae sunt et vestra nostra mandavimus itaque haec nuntiari vobis</span></p>
<p id="judith-12-24"><span class="verse-num">12:24</span> <span class="verse-body">et audivit Ionathas quoniam egressi sunt principes Demetrii cum exercitu multo supra quam prius pugnare adversus eum</span></p>
<p id="judith-12-25"><span class="verse-num">12:25</span> <span class="verse-body">et exiit ab Hierusalem et occurrit eis in Amathite regione non enim dederat eis spatium ut ingrederentur regionem eius</span></p>
<p id="judith-12-26"><span class="verse-num">12:26</span> <span class="verse-body">et misit speculatores in castra eorum et reversi renuntiaverunt quia constituunt supervenire illis nocte</span></p>
<p id="judith-12-27"><span class="verse-num">12:27</span> <span class="verse-body">cum occidisset autem sol praecepit Ionathas suis vigilare et esse in armis paratos ad pugnam tota nocte et posuit custodes per circuitum castrorum</span></p>
<p id="judith-12-28"><span class="verse-num">12:28</span> <span class="verse-body">et audierunt adversarii quia paratus est Ionathas cum suis in bello et timuerunt et formidaverunt corde suo et accenderunt focos in castris suis</span></p>
<p id="judith-12-29"><span class="verse-num">12:29</span> <span class="verse-body">Ionathas autem et qui cum eo erant non cognoverunt usque mane videbant enim lumina ardentia</span></p>
<p id="judith-12-30"><span class="verse-num">12:30</span> <span class="verse-body">et secutus est Ionatha et non conprehendit eos transierant enim flumen Eleutherum</span></p>
<p id="judith-12-31"><span class="verse-num">12:31</span> <span class="verse-body">et divertit Ionathas ad Arabas qui vocantur Zabadei et percussit eos et accepit spolia eorum</span></p>
<p id="judith-12-32"><span class="verse-num">12:32</span> <span class="verse-body">et iunxit et venit Damascum et perambulavit omnem regionem illam</span></p>
<p id="judith-12-33"><span class="verse-num">12:33</span> <span class="verse-body">Simon autem exiit et venit usque ad Ascalona et ad proxima praesidia et declinavit in Ioppen et occupavit eam</span></p>
<p id="judith-12-34"><span class="verse-num">12:34</span> <span class="verse-body">audivit enim quod vellent praesidium tradere partibus Demetrii et posuit ibi custodes ut custodirent eam</span></p>
<p id="judith-12-35"><span class="verse-num">12:35</span> <span class="verse-body">et reversus est Ionathas et convocavit seniores populi et cogitavit cum eis aedificare praesidia in Iudaea</span></p>
<p id="judith-12-36"><span class="verse-num">12:36</span> <span class="verse-body">et aedificare muros in Hierusalem et exaltare altitudinem magnam inter medium arcis et civitatis ut separaret eam a civitate ut esset ipsa singulariter et neque emant neque vendant</span></p>
<p id="judith-12-37"><span class="verse-num">12:37</span> <span class="verse-body">et convenerunt ut aedificarent civitatem et cecidit murus qui erat super torrentem ab ortu solis et reparavit eum qui vocatur Caphetetha</span></p>
<p id="judith-12-38"><span class="verse-num">12:38</span> <span class="verse-body">et Simon aedificavit Adiada in Sephela et munivit eam et inposuit portas et seras</span></p>
<p id="judith-12-39"><span class="verse-num">12:39</span> <span class="verse-body">et cum cogitasset Tryfon regnare Asiae et adsumere diadema et extendere manum in Antiochum regem</span></p>
<p id="judith-12-40"><span class="verse-num">12:40</span> <span class="verse-body">timens ne forte non permitteret eum Ionathas sed pugnaret adversus eum quaerebat conprehendere eum et occidere et exsurgens abiit in Bethasan</span></p>
<p id="judith-12-41"><span class="verse-num">12:41</span> <span class="verse-body">et exiit Ionathas obviam cum quadraginta milibus virorum electorum in proelium et venit Bethasan</span></p>
<p id="judith-12-42"><span class="verse-num">12:42</span> <span class="verse-body">et vidit Tryfon quia venit cum exercitu multo ut extenderet in eum manus et timuit</span></p>
<p id="judith-12-43"><span class="verse-num">12:43</span> <span class="verse-body">et excepit eum cum honore et commendavit eum omnibus amicis suis et dedit ei munera et praecepit exercitibus suis ut oboedirent ei sicut sibi</span></p>
<p id="judith-12-44"><span class="verse-num">12:44</span> <span class="verse-body">et dixit Ionathae ut quid vexasti universum populum cum bellum nobis non sit</span></p>
<p id="judith-12-45"><span class="verse-num">12:45</span> <span class="verse-body">et nunc remitte eos in domos suas elige autem tibi viros paucos qui tecum sint et veni mecum Ptolomaidam et tradam illam tibi et reliqua praesidia et exercitum et universos praepositos negotii et conversus abibo propterea enim veni</span></p>
<p id="judith-12-46"><span class="verse-num">12:46</span> <span class="verse-body">et credidit ei et fecit sicut dixit et dimisit exercitum et abierunt in terram Iudam</span></p>
<p id="judith-12-47"><span class="verse-num">12:47</span> <span class="verse-body">retinuit autem secum tria milia virorum ex quibus remisit in Galileam duo milia mille autem cum eo venerunt</span></p>
<p id="judith-12-48"><span class="verse-num">12:48</span> <span class="verse-body">ut intravit autem Ionathas Ptolomaidam cluserunt portas Ptolomenses et conprehenderunt eum et omnes qui cum eo intraverant gladio interfecerunt</span></p>
<p id="judith-12-49"><span class="verse-num">12:49</span> <span class="verse-body">et misit Tryfon exercitum et equites in Galileam et in campum magnum ut perderent omnes socios Ionathae</span></p>
<p id="judith-12-50"><span class="verse-num">12:50</span> <span class="verse-body">at illi cum cognovissent quia conprehensus est et periit et omnes qui cum eo erant hortati sunt semet ipsos et exierunt parati in proelium</span></p>
<p id="judith-12-51"><span class="verse-num">12:51</span> <span class="verse-body">et videntes hii qui insecuti fuerant quia pro anima res est illis reversi sunt</span></p>
<p id="judith-12-52"><span class="verse-num">12:52</span> <span class="verse-body">illi autem venerunt omnes cum pace in terram Iuda et planxerunt Ionathan et eos qui cum eo fuerant valde et luxit Israhel luctu magno</span></p>
<p id="judith-12-53"><span class="verse-num">12:53</span> <span class="verse-body">et quaesierunt omnes gentes quae erant in circuitu eorum perdere eos dixerunt enim</span></p>
<p id="judith-12-54"><span class="verse-num">12:54</span> <span class="verse-body">non habent principem et adiuvantem nunc ergo expugnemus illos et tollamus de hominibus memoriam eorum __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a> <a href="#judith-13-36">36</a> <a href="#judith-13-37">37</a> <a href="#judith-13-38">38</a> <a href="#judith-13-39">39</a> <a href="#judith-13-40">40</a> <a href="#judith-13-41">41</a> <a href="#judith-13-42">42</a> <a href="#judith-13-43">43</a> <a href="#judith-13-44">44</a> <a href="#judith-13-45">45</a> <a href="#judith-13-46">46</a> <a href="#judith-13-47">47</a> <a href="#judith-13-48">48</a> <a href="#judith-13-49">49</a> <a href="#judith-13-50">50</a> <a href="#judith-13-51">51</a> <a href="#judith-13-52">52</a> <a href="#judith-13-53">53</a> <a href="#judith-13-54">54</a></p>
<p id="judith-13-1"><span class="verse-num">13:1</span> <span class="verse-body">et audivit Simon quod congregavit Tryfon exercitum copiosum ut veniret in terram Iuda et adtereret eam</span></p>
<p id="judith-13-2"><span class="verse-num">13:2</span> <span class="verse-body">videns quia in tremore populus est et timore ascendit Hierusalem et congregavit populum</span></p>
<p id="judith-13-3"><span class="verse-num">13:3</span> <span class="verse-body">et adhortans dixit vos scitis quanta ego et fratres mei et domus patris mei fecimus pro legibus et pro sanctis proelia et angustias quales vidimus</span></p>
<p id="judith-13-4"><span class="verse-num">13:4</span> <span class="verse-body">horum gratia perierunt fratres mei omnes propter Israhel et relictus sum ego solus</span></p>
<p id="judith-13-5"><span class="verse-num">13:5</span> <span class="verse-body">et nunc non mihi contingat parcere animae meae in omni tempore tribulationis non enim melior sum fratribus meis</span></p>
<p id="judith-13-6"><span class="verse-num">13:6</span> <span class="verse-body">vindicabo itaque gentem meam et sancta natosque vestros et uxores quia congregatae sunt universae gentes conterere nos inimicitiae gratis</span></p>
<p id="judith-13-7"><span class="verse-num">13:7</span> <span class="verse-body">et accensus est spiritus populi simul ut audivit sermones istos</span></p>
<p id="judith-13-8"><span class="verse-num">13:8</span> <span class="verse-body">et responderunt voce magna dicentes tu es dux noster loco Iudae et Ionathae fratris tui</span></p>
<p id="judith-13-9"><span class="verse-num">13:9</span> <span class="verse-body">pugna proelium nostrum et omnia quaecumque dixeris nobis faciemus</span></p>
<p id="judith-13-10"><span class="verse-num">13:10</span> <span class="verse-body">et congregans omnes viros bellatores adceleravit consummare omnes muros Hierusalem et munivit eam in gyro</span></p>
<p id="judith-13-11"><span class="verse-num">13:11</span> <span class="verse-body">et misit Ionathan filium Absalomi et cum eo exercitum novum in Ioppen et eiectis his qui erant in ea mansit illic ipse</span></p>
<p id="judith-13-12"><span class="verse-num">13:12</span> <span class="verse-body">et movit Tryfon a Ptolomaida cum exercitu multo ut veniret in terram Iuda et Ionatha cum eo in custodia</span></p>
<p id="judith-13-13"><span class="verse-num">13:13</span> <span class="verse-body">Simon autem adplicuit in Addus contra faciem campi</span></p>
<p id="judith-13-14"><span class="verse-num">13:14</span> <span class="verse-body">et ut cognovit Tryfon quia surrexit Simon in loco Ionathae fratris sui misit ad eum legatos</span></p>
<p id="judith-13-15"><span class="verse-num">13:15</span> <span class="verse-body">dicens pro argento quod debebat frater tuus Ionathas in ratione regis detinuimus eum</span></p>
<p id="judith-13-16"><span class="verse-num">13:16</span> <span class="verse-body">et nunc mitte argenti talenta centum et duos filios eius obsides ut non dimissus fugiat a nobis et remittemus eum</span></p>
<p id="judith-13-17"><span class="verse-num">13:17</span> <span class="verse-body">et cognovit Simon quia cum dolo loquitur secum iussit tamen dari argentum et pueros ne inimicitiam magnam sumeret ad Israhel populum dicentem</span></p>
<p id="judith-13-18"><span class="verse-num">13:18</span> <span class="verse-body">quia non misit argentum et pueros propterea periit</span></p>
<p id="judith-13-19"><span class="verse-num">13:19</span> <span class="verse-body">et mentitus est et non dimisit Ionathan</span></p>
<p id="judith-13-20"><span class="verse-num">13:20</span> <span class="verse-body">et post haec venit Tryfon intra regionem ut contereret eam et gyraverunt per viam quae ducit Ador et Simon et castra eius ambulabant in omnem locum quocumque ibant</span></p>
<p id="judith-13-21"><span class="verse-num">13:21</span> <span class="verse-body">qui autem in arce erant miserunt ad Tryfonem legatos ut festinaret venire per desertum et mitteret illis alimonias</span></p>
<p id="judith-13-22"><span class="verse-num">13:22</span> <span class="verse-body">et paravit Tryfon omnem equitatum ut veniret illa nocte erat autem nix valde multa et non venit in Galaditin</span></p>
<p id="judith-13-23"><span class="verse-num">13:23</span> <span class="verse-body">et cum adpropiasset Baschama occidit Ionathan et filios eius</span></p>
<p id="judith-13-24"><span class="verse-num">13:24</span> <span class="verse-body">et convertit Tryfon et abiit in terram suam</span></p>
<p id="judith-13-25"><span class="verse-num">13:25</span> <span class="verse-body">et misit Simon et accepit ossa Ionathae fratris sui et sepelivit ea in Modin civitate patrum eius</span></p>
<p id="judith-13-26"><span class="verse-num">13:26</span> <span class="verse-body">et planxerunt eum omnis Israhel planctu magno et luxerunt eum dies multos</span></p>
<p id="judith-13-27"><span class="verse-num">13:27</span> <span class="verse-body">et aedificavit Simon super sepulchrum patris sui et fratrum suorum aedificium altum visu lapide polito retro et ante</span></p>
<p id="judith-13-28"><span class="verse-num">13:28</span> <span class="verse-body">et statuit septem pyromidas unam contra unam patri et matri et quattuor fratribus</span></p>
<p id="judith-13-29"><span class="verse-num">13:29</span> <span class="verse-body">et his circumposuit columnas magnas et super columnas arma ad memoriam aeternam et iuxta arma naves sculptas quae viderentur ab omnibus navigantibus mare</span></p>
<p id="judith-13-30"><span class="verse-num">13:30</span> <span class="verse-body">hoc est sepulchrum quod fecit in Modin usque in hunc diem</span></p>
<p id="judith-13-31"><span class="verse-num">13:31</span> <span class="verse-body">Tryfon autem cum iter faceret cum Antiocho rege adulescente dolo occidit eum</span></p>
<p id="judith-13-32"><span class="verse-num">13:32</span> <span class="verse-body">et regnavit loco eius et inposuit sibi diadema Asiae et fecit plagam magnam in terra</span></p>
<p id="judith-13-33"><span class="verse-num">13:33</span> <span class="verse-body">et aedificavit Simon praesidia Iudaeae muniens ea turribus excelsis et muris magnis et portis et seris et posuit alimenta in munitionibus</span></p>
<p id="judith-13-34"><span class="verse-num">13:34</span> <span class="verse-body">et elegit Simon viros et misit ad Demetrium regem ut faceret remissionem regioni quia actus omnes Tryfonis per direptionem fuerant gesti</span></p>
<p id="judith-13-35"><span class="verse-num">13:35</span> <span class="verse-body">et Demetrius rex ad verba ista respondit et scripsit epistulam talem</span></p>
<p id="judith-13-36"><span class="verse-num">13:36</span> <span class="verse-body">rex Demetrius Simoni summo sacerdoti et amico regum et senioribus et genti Iudaeorum salutem</span></p>
<p id="judith-13-37"><span class="verse-num">13:37</span> <span class="verse-body">coronam auream et baen quam misistis suscepimus et parati sumus facere vobiscum pacem magnam et scribere praepositis regis remittere vobis quae indulsimus</span></p>
<p id="judith-13-38"><span class="verse-num">13:38</span> <span class="verse-body">quaecumque enim constituimus vobis constant munitiones quas aedificastis sint vobis</span></p>
<p id="judith-13-39"><span class="verse-num">13:39</span> <span class="verse-body">remittimus quoque ignorantias et peccata usque in hodiernum diem et coronam quam debebatis et si quid aliud erat tributarium Hierusalem iam non sit tributarium</span></p>
<p id="judith-13-40"><span class="verse-num">13:40</span> <span class="verse-body">et si qui in vobis apti sunt conscribi inter nostros conscribantur et sit inter nos pax</span></p>
<p id="judith-13-41"><span class="verse-num">13:41</span> <span class="verse-body">anno centesimo septuagesimo ablatum est iugum gentium ab Israhel</span></p>
<p id="judith-13-42"><span class="verse-num">13:42</span> <span class="verse-body">et coepit populus Israhel scribere in tabulis et gestis publicis anno primo sub Simone sacerdote magno duce et principe Iudaeorum</span></p>
<p id="judith-13-43"><span class="verse-num">13:43</span> <span class="verse-body">in illis diebus Simon adplicuit ad Gazam et circumdedit eam castris et fecit machinas et adplicuit ad civitatem et percussit turrem unam et conprehendit</span></p>
<p id="judith-13-44"><span class="verse-num">13:44</span> <span class="verse-body">et qui eruperunt erant intra machinam in civitate et factus est motus magnus in civitate</span></p>
<p id="judith-13-45"><span class="verse-num">13:45</span> <span class="verse-body">et ascenderunt qui erant in civitate cum uxoribus et filiis supra murum scissis tunicis suis et clamaverunt voce magna postulantes a Simone dextras sibi dari</span></p>
<p id="judith-13-46"><span class="verse-num">13:46</span> <span class="verse-body">et dixerunt non nobis reddas secundum malitias nostras sed secundum misericordias tuas</span></p>
<p id="judith-13-47"><span class="verse-num">13:47</span> <span class="verse-body">et flexus Simon non debellavit eos eiecit tamen eos de civitate et emundavit aedes in quibus fuerant simulacra et tunc intravit in ea cum hymnis benedicens Dominum</span></p>
<p id="judith-13-48"><span class="verse-num">13:48</span> <span class="verse-body">et eiecta ex ea omni inmunditia conlocavit in ea viros qui legem facerent et munivit eam et fecit sibi habitationem</span></p>
<p id="judith-13-49"><span class="verse-num">13:49</span> <span class="verse-body">qui autem erant in arce Hierusalem prohibebantur egredi et ingredi in regionem et emere ac vendere et esurierunt valde et multi ex eis fame perierunt</span></p>
<p id="judith-13-50"><span class="verse-num">13:50</span> <span class="verse-body">et clamaverunt ad Simonem ut dextras acciperent et dedit illis et eiecit eos inde et mundavit arcem a contaminationibus</span></p>
<p id="judith-13-51"><span class="verse-num">13:51</span> <span class="verse-body">et intraverunt in ea tertia et vicesima secundi mensis anno centesimo septuagesimo primo cum laude et ramis palmarum et cinyris et cymbalis et nablis et hymnis et canticis quia contritus est inimicus magnus ex Israhel</span></p>
<p id="judith-13-52"><span class="verse-num">13:52</span> <span class="verse-body">et constituit ut omnibus annis agerentur dies hii cum laetitia</span></p>
<p id="judith-13-53"><span class="verse-num">13:53</span> <span class="verse-body">et munivit montem templi qui erat secus arcem et habitavit ibi ipse et qui cum eo erant</span></p>
<p id="judith-13-54"><span class="verse-num">13:54</span> <span class="verse-body">et vidit Simon Iohannem filium suum quod vir esset et posuit eum ducem virtutum universarum et habitavit Gazaris __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a> <a href="#judith-14-36">36</a> <a href="#judith-14-37">37</a> <a href="#judith-14-38">38</a> <a href="#judith-14-39">39</a> <a href="#judith-14-40">40</a> <a href="#judith-14-41">41</a> <a href="#judith-14-42">42</a> <a href="#judith-14-43">43</a> <a href="#judith-14-44">44</a> <a href="#judith-14-45">45</a> <a href="#judith-14-46">46</a> <a href="#judith-14-47">47</a> <a href="#judith-14-48">48</a> <a href="#judith-14-49">49</a></p>
<p id="judith-14-1"><span class="verse-num">14:1</span> <span class="verse-body">anno centesimo septuagesimo secundo et congregavit rex Demetrius exercitus suos et abiit Mediam ad contrahenda sibi auxilia et expugnare Tryfonem</span></p>
<p id="judith-14-2"><span class="verse-num">14:2</span> <span class="verse-body">et audivit Arsaces rex Persidis et Mediae quia intravit Demetrius confines suos et misit unum de principibus suis ut conprehenderent eum vivum et adducerent eum ad se</span></p>
<p id="judith-14-3"><span class="verse-num">14:3</span> <span class="verse-body">et abiit et percussit castra Demetrii et conprehendit eum et duxit eum ad Arsacen et posuit eum in custodiam</span></p>
<p id="judith-14-4"><span class="verse-num">14:4</span> <span class="verse-body">et siluit terra Iuda omnibus diebus Simonis et quaesivit bona genti suae et placuit illis potestas eius et gloria eius omnibus diebus</span></p>
<p id="judith-14-5"><span class="verse-num">14:5</span> <span class="verse-body">et cum omni gloria sua accepit Ioppen in portum et fecit introitum in insulis maris</span></p>
<p id="judith-14-6"><span class="verse-num">14:6</span> <span class="verse-body">et dilatavit fines gentis suae et obtinuit regionem</span></p>
<p id="judith-14-7"><span class="verse-num">14:7</span> <span class="verse-body">et congregavit captivitatem multam et dominatus est Gazarae et Bethsurae et arci et abstulit inmunditias ex ea et non erat qui resisteret ei</span></p>
<p id="judith-14-8"><span class="verse-num">14:8</span> <span class="verse-body">et unusquisque colebat terram suam cum pace et terra dabat fructus suos et ligna camporum fructum suum</span></p>
<p id="judith-14-9"><span class="verse-num">14:9</span> <span class="verse-body">seniores in plateis sedebant omnes et de bonis terrae tractabant et iuvenes induebant se gloriam et stolas belli</span></p>
<p id="judith-14-10"><span class="verse-num">14:10</span> <span class="verse-body">civitatibus tribuebat alimonias et constituebat eas ut essent vasa munitionis quoadusque nominatum est nomen gloriae eius usque ad extremum terrae</span></p>
<p id="judith-14-11"><span class="verse-num">14:11</span> <span class="verse-body">fecit pacem super terram et laetatus est Israhel laetitia magna</span></p>
<p id="judith-14-12"><span class="verse-num">14:12</span> <span class="verse-body">et sedit unusquisque sub vite sua et sub ficulnea nec erat qui eos terreret</span></p>
<p id="judith-14-13"><span class="verse-num">14:13</span> <span class="verse-body">defecit inpugnans eos super terram reges contriti sunt in diebus illis</span></p>
<p id="judith-14-14"><span class="verse-num">14:14</span> <span class="verse-body">et confirmavit omnes humiles populi sui et legem exquisivit et abstulit omnem iniquum et malum</span></p>
<p id="judith-14-15"><span class="verse-num">14:15</span> <span class="verse-body">sancta glorificavit et multiplicavit vasa sanctorum</span></p>
<p id="judith-14-16"><span class="verse-num">14:16</span> <span class="verse-body">et auditum est Romae quia defunctus est Ionathas et usque in Sparta et contristati sunt valde</span></p>
<p id="judith-14-17"><span class="verse-num">14:17</span> <span class="verse-body">ut audierunt autem quod Simon frater eius factus esset summus sacerdos loco eius et ipse obtineret regionem et civitates in ea</span></p>
<p id="judith-14-18"><span class="verse-num">14:18</span> <span class="verse-body">scripserunt ad eum tabulis aereis ut renovaret amicitias et societatem quam fecerunt cum Iuda et Ionatha fratribus eius</span></p>
<p id="judith-14-19"><span class="verse-num">14:19</span> <span class="verse-body">et lectae sunt in conspectu ecclesiae in Hierusalem et hoc exemplum epistularum quas miserunt Spartiatae</span></p>
<p id="judith-14-20"><span class="verse-num">14:20</span> <span class="verse-body">Spartianorum princeps et civitatis Simoni sacerdoti magno et senioribus et sacerdotibus et reliquo populo Iudaeorum fratribus salutem</span></p>
<p id="judith-14-21"><span class="verse-num">14:21</span> <span class="verse-body">legati qui missi sunt ad populum nostrum nuntiaverunt nobis de vestra gloria et honore ac laetitia et gavisi sumus in introitu eorum</span></p>
<p id="judith-14-22"><span class="verse-num">14:22</span> <span class="verse-body">et scripsimus quae ab ipsis erant dicta in conciliis populi sic Numenius Antiochi et Antipater Iasonis filius legati Iudaeorum venerunt ad nos renovantes nobiscum amicitiam</span></p>
<p id="judith-14-23"><span class="verse-num">14:23</span> <span class="verse-body">et placuit populo excipere viros gloriose et ponere exemplum sermonum eorum in segregatis populi libris ut sit ad memoriam populo Spartiarum exemplum autem horum scripsimus Simoni magno sacerdoti</span></p>
<p id="judith-14-24"><span class="verse-num">14:24</span> <span class="verse-body">post haec autem misit Simon Numenium Romam habentem clypeum aureum magnum pondus minarum mille ad statuendam cum eis societatem cum audisset autem populus romanus</span></p>
<p id="judith-14-25"><span class="verse-num">14:25</span> <span class="verse-body">sermones istos dixerunt quam gratiarum actionem reddemus Simoni et filiis eius</span></p>
<p id="judith-14-26"><span class="verse-num">14:26</span> <span class="verse-body">restituit enim ipse fratres suos et expugnavit inimicos Israhel et statuerunt ei libertatem et descripserunt in tabulis aereis et posuerunt in titulis in montem Sion</span></p>
<p id="judith-14-27"><span class="verse-num">14:27</span> <span class="verse-body">octava decima die mensis elul anno centesimo septuagesimo secundo anno tertio sub Simone sacerdote magno in Asaramel</span></p>
<p id="judith-14-28"><span class="verse-num">14:28</span> <span class="verse-body">in conventu magno sacerdotum et populi et principum gentis et seniorum regis nota facta sunt haec quoniam frequenter facta sunt proelia in regione nostra</span></p>
<p id="judith-14-29"><span class="verse-num">14:29</span> <span class="verse-body">Simon autem Matthathiae filius ex filiis Iarib et fratres eius dederunt se periculo et restiterunt adversariis gentis suae ut starent sancta ipsorum et lex et gloria magna glorificaverunt gentem suam</span></p>
<p id="judith-14-30"><span class="verse-num">14:30</span> <span class="verse-body">et congregavit Ionathas gentem suam et factus est illis sacerdos magnus et adpositus est ad populum suum</span></p>
<p id="judith-14-31"><span class="verse-num">14:31</span> <span class="verse-body">et voluerunt inimici eorum calcare et adterere regionem ipsorum et extendere manus in sancta eorum</span></p>
<p id="judith-14-32"><span class="verse-num">14:32</span> <span class="verse-body">tunc restitit Simon et pugnavit pro gente sua et erogavit multas pecunias et armavit viros virtutis gentis suae et dedit eis stipendia</span></p>
<p id="judith-14-33"><span class="verse-num">14:33</span> <span class="verse-body">et munivit civitates Iudaeae et Bethsuram quae erat in finibus Iudaeae ubi erant arma hostium antea et posuit illic praesidium viros iudaeos</span></p>
<p id="judith-14-34"><span class="verse-num">14:34</span> <span class="verse-body">et Ioppen munivit quae erat ad mare et Gazaram quae est in finibus Azoti in qua hostes antea habitabant et conlocavit illic Iudaeos et quaecumque apta erant ad correptionem eorum posuit in eis</span></p>
<p id="judith-14-35"><span class="verse-num">14:35</span> <span class="verse-body">et vidit populus actum Simonis et gloriam quam cogitabat facere genti suae et posuerunt ducem suum et principem sacerdotum eo quod ipse fecerat haec omnia et iustitiam et fidem quam conservavit genti suae et exquisivit omni modo exaltare populum suum</span></p>
<p id="judith-14-36"><span class="verse-num">14:36</span> <span class="verse-body">et in diebus eius prosperatum est in manibus eius ut tollerentur gentes de regione ipsorum qui in civitate David erant in Hierusalem in arce de qua procedebant et contaminabant omnia quae in circuitu sanctorum sunt et inferebant plagam magnam castitati</span></p>
<p id="judith-14-37"><span class="verse-num">14:37</span> <span class="verse-body">et conlocavit in ea viros iudaeos tutamentum regionis et civitatis et exaltavit muros Hierusalem</span></p>
<p id="judith-14-38"><span class="verse-num">14:38</span> <span class="verse-body">et rex Demetrius statuit illi summum sacerdotium</span></p>
<p id="judith-14-39"><span class="verse-num">14:39</span> <span class="verse-body">secundum haec fecit eum amicum suum et glorificavit eum gloria magna</span></p>
<p id="judith-14-40"><span class="verse-num">14:40</span> <span class="verse-body">audivit enim quod appellati sunt Iudaei a Romanis amici et socii et fratres et quia susceperunt legatos Simonis gloriose</span></p>
<p id="judith-14-41"><span class="verse-num">14:41</span> <span class="verse-body">et quia Iudaei et sacerdotes eorum consenserunt esse eum ducem suum et summum sacerdotem in aeternum donec surgat propheta fidelis</span></p>
<p id="judith-14-42"><span class="verse-num">14:42</span> <span class="verse-body">et ut sit super eos dux et ut cura esset illi pro sanctis et ut constitueret praepositos super opera eorum et super regionem et super arma et super praesidia</span></p>
<p id="judith-14-43"><span class="verse-num">14:43</span> <span class="verse-body">et cura sit illi de sanctis et ut audiatur ab omnibus et ut scribantur in nomine eius omnes conscriptiones in regione et ut operiatur purpura et auro</span></p>
<p id="judith-14-44"><span class="verse-num">14:44</span> <span class="verse-body">et ne liceat ulli ex populo et ex sacerdotibus irritum facere aliquid horum et contradicere his quae ab eo dicuntur aut convocare conventum in regione sine ipso et vestiri purpura et uti fibula aurea</span></p>
<p id="judith-14-45"><span class="verse-num">14:45</span> <span class="verse-body">qui autem fecerit extra haec aut irritum fecerit aliquid horum reus erit</span></p>
<p id="judith-14-46"><span class="verse-num">14:46</span> <span class="verse-body">et conplacuit omni populo statuere Simonem et facere secundum verba ista</span></p>
<p id="judith-14-47"><span class="verse-num">14:47</span> <span class="verse-body">et suscepit Simon et placuit ut summo sacerdotio fungeretur et esset dux et princeps gentis Iudaeorum et sacerdotum et praeesset omnibus</span></p>
<p id="judith-14-48"><span class="verse-num">14:48</span> <span class="verse-body">et scripturam istam dixerunt ponere in tabulis aereis et ponere eas in peribolo sanctorum in loco celebri</span></p>
<p id="judith-14-49"><span class="verse-num">14:49</span> <span class="verse-body">exemplum autem eorum ponere in aerario ut habeat Simon et filii eius __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a> <a href="#judith-15-40">40</a> <a href="#judith-15-41">41</a></p>
<p id="judith-15-1"><span class="verse-num">15:1</span> <span class="verse-body">et misit rex Antiochus filius Demetrii epistulas ab insulis maris Simoni sacerdoti et principi gentis Iudaeorum et universae genti</span></p>
<p id="judith-15-2"><span class="verse-num">15:2</span> <span class="verse-body">et erant continentes hunc modum rex Antiochus Simoni sacerdoti magno et genti Iudaeorum salutem</span></p>
<p id="judith-15-3"><span class="verse-num">15:3</span> <span class="verse-body">quoniam quidem pestilentes obtinuerunt regnum patrum nostrorum volo autem vindicare regnum et restituere illud sicut erat antea electum feci multitudinem exercitus et feci naves bellicas</span></p>
<p id="judith-15-4"><span class="verse-num">15:4</span> <span class="verse-body">volo autem procedere per regiones ut ulciscar in eos qui corruperunt regionem nostram et qui desolaverunt civitates multas in regno meo</span></p>
<p id="judith-15-5"><span class="verse-num">15:5</span> <span class="verse-body">nunc ergo statuo tibi omnes oblationes quas remiserunt tibi ante me reges et quaecumque alia dona remiserunt tibi</span></p>
<p id="judith-15-6"><span class="verse-num">15:6</span> <span class="verse-body">et permitto tibi facere percussuram proprii nomismatis in regione tua</span></p>
<p id="judith-15-7"><span class="verse-num">15:7</span> <span class="verse-body">Hierusalem autem sanctam esse et liberam et omnia arma quae fabricata sunt et praesidia quae struxisti quae tenes maneant tibi</span></p>
<p id="judith-15-8"><span class="verse-num">15:8</span> <span class="verse-body">[]</span></p>
<p id="judith-15-9"><span class="verse-num">15:9</span> <span class="verse-body">cum autem obtinuerimus regnum nostrum glorificabimus te et gentem tuam et templum gloria magna ita ut manifestetur gloria vestra in universa terra</span></p>
<p id="judith-15-10"><span class="verse-num">15:10</span> <span class="verse-body">anno centesimo septuagesimo quarto exiit Antiochus in terram patrum suorum et convenerunt ad eum omnis exercitus ita ut pauci relicti essent cum Tryfone</span></p>
<p id="judith-15-11"><span class="verse-num">15:11</span> <span class="verse-body">et insecutus est eum Antiochus rex et venit Doram fugiens per maritimam</span></p>
<p id="judith-15-12"><span class="verse-num">15:12</span> <span class="verse-body">sciebat enim quod congregata sunt in eum mala et reliquit eum exercitus</span></p>
<p id="judith-15-13"><span class="verse-num">15:13</span> <span class="verse-body">et adplicuit Antiochus super Doram cum centum viginti milibus virorum belligeratorum et octo milibus equitum</span></p>
<p id="judith-15-14"><span class="verse-num">15:14</span> <span class="verse-body">et circuivit civitatem et naves a mari accesserunt et vexabant civitatem a terra et mari et neminem sinebant egredi</span></p>
<p id="judith-15-15"><span class="verse-num">15:15</span> <span class="verse-body">venit autem Numenius et qui cum eo fuerant ab urbe Roma habentes epistulas regibus et regionibus scriptas in quibus continebantur haec</span></p>
<p id="judith-15-16"><span class="verse-num">15:16</span> <span class="verse-body">Lucius consul Romanorum Ptolomeo regi salutem</span></p>
<p id="judith-15-17"><span class="verse-num">15:17</span> <span class="verse-body">legati Iudaeorum venerunt ad nos amici nostri renovantes pristinam amicitiam et societatem missi a Simone principe sacerdotum et populo Iudaeorum</span></p>
<p id="judith-15-18"><span class="verse-num">15:18</span> <span class="verse-body">adtulerunt autem et clypeum aureum minarum mille</span></p>
<p id="judith-15-19"><span class="verse-num">15:19</span> <span class="verse-body">placuit itaque nobis scribere regibus et regionibus ut non inferant illis mala neque inpugnent eos et civitates eorum et regiones eorum et ut non ferant auxilium pugnantibus adversus eos</span></p>
<p id="judith-15-20"><span class="verse-num">15:20</span> <span class="verse-body">visum est autem nobis accipere ab eis clypeum</span></p>
<p id="judith-15-21"><span class="verse-num">15:21</span> <span class="verse-body">si qui ergo pestilentes refugerunt de regione ipsorum ad vos tradite eos Simoni principi sacerdotum ut vindicet in eos secundum legem suam</span></p>
<p id="judith-15-22"><span class="verse-num">15:22</span> <span class="verse-body">haec eadem scripta sunt Demetrio regi et Attalo et Arahae et Arsaci</span></p>
<p id="judith-15-23"><span class="verse-num">15:23</span> <span class="verse-body">et in omnes regiones et Samsamae et Spartanis et Delo et Mydo et Sicyone et Cariae et Samum et Pamphiliam et Lyciam et Alacarnasum et Rhodum et Faselida et Choo et Siden et Arado et Gortinam et Cnidum et Cyprum et Cyrenen</span></p>
<p id="judith-15-24"><span class="verse-num">15:24</span> <span class="verse-body">exemplum autem eorum scripserunt Simoni principi sacerdotum</span></p>
<p id="judith-15-25"><span class="verse-num">15:25</span> <span class="verse-body">Antiochus autem rex adplicuit castra in Dora secundo admovens ei semper manus et machinas faciens et conclusit Tryfonem ne procederet</span></p>
<p id="judith-15-26"><span class="verse-num">15:26</span> <span class="verse-body">et misit ei Simon duo milia virorum electorum in auxilium et argentum et aurum et vasa copiosa</span></p>
<p id="judith-15-27"><span class="verse-num">15:27</span> <span class="verse-body">et noluit ea accipere sed inrupit omnia quae pactus est cum eo antea et alienavit se ab eo</span></p>
<p id="judith-15-28"><span class="verse-num">15:28</span> <span class="verse-body">et misit ad eum Athenovium unum de amicis suis ut tractaret cum ipso dicens vos tenetis Ioppen et Gazaram et arcem quae est in Hierusalem civitates regni mei</span></p>
<p id="judith-15-29"><span class="verse-num">15:29</span> <span class="verse-body">fines earum desolastis et fecistis plagam magnam super terram et dominati estis per loca multa in regno meo</span></p>
<p id="judith-15-30"><span class="verse-num">15:30</span> <span class="verse-body">nunc ergo tradite civitates quas occupastis et tributa locorum quibus dominati estis extra fines Iudaeae</span></p>
<p id="judith-15-31"><span class="verse-num">15:31</span> <span class="verse-body">sin autem date pro illis quingenta talenta argenti et exterminii quod exterminastis et tributorum civitatium alia talenta quingenta sin autem veniemus et expugnabimus vos</span></p>
<p id="judith-15-32"><span class="verse-num">15:32</span> <span class="verse-body">et venit Athenovius amicus regis in Hierusalem et vidit gloriam Simonis et claritatem in auro et argento et adparatum copiosum et obstipuit et rettulit ei verba regis</span></p>
<p id="judith-15-33"><span class="verse-num">15:33</span> <span class="verse-body">et respondit Simon et dixit ei neque alienam terram sumpsimus neque aliena detinemus sed hereditatem patrum nostrorum quae ab inimicis nostris iniuste aliquo tempore possessa est</span></p>
<p id="judith-15-34"><span class="verse-num">15:34</span> <span class="verse-body">nos vero tempus habentes vindicamus hereditatem patrum nostrorum</span></p>
<p id="judith-15-35"><span class="verse-num">15:35</span> <span class="verse-body">nam de Ioppen et Gazara quae expostulas ipsi faciebant in populo plagam magnam et in regione nostra horum damus talenta centum et non respondit illi verbum</span></p>
<p id="judith-15-36"><span class="verse-num">15:36</span> <span class="verse-body">reversus autem cum ira ad regem renuntiavit ei verba ista et gloriam Simonis et universa quae vidit et iratus est rex ira magna</span></p>
<p id="judith-15-37"><span class="verse-num">15:37</span> <span class="verse-body">Tryfon autem fugit navi in Orthosiada</span></p>
<p id="judith-15-38"><span class="verse-num">15:38</span> <span class="verse-body">et constituit rex Cendebeum ducem maritimum et exercitum equitum et peditum dedit illi</span></p>
<p id="judith-15-39"><span class="verse-num">15:39</span> <span class="verse-body">et mandavit illi movere castra contra faciem Iudaeae et mandavit ei aedificare Caedronem et obstruere portas civitatis et debellare populum rex autem persequebatur Tryfonem</span></p>
<p id="judith-15-40"><span class="verse-num">15:40</span> <span class="verse-body">et pervenit Cendebeus Iamniam et coepit inritare plebem et conculcare Iudaeam et captivare populum et interficere et aedificare Caedronem</span></p>
<p id="judith-15-41"><span class="verse-num">15:41</span> <span class="verse-body">et conlocavit illic equites et exercitum ut egressi perambularent viam Iudaeae sicut constituit ei rex __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a></p>
<p id="judith-16-1"><span class="verse-num">16:1</span> <span class="verse-body">et ascendit Iohannis de Gazaris et nuntiavit Simoni patri suo quae fecit Cendebeus</span></p>
<p id="judith-16-2"><span class="verse-num">16:2</span> <span class="verse-body">et vocavit Simon duos filios suos seniores Iudam et Iohannem et ait illis ego et fratres mei expugnavimus hostes Israhel ab adulescentia usque in hunc diem et prosperatum est in manibus nostris liberare Israhel aliquotiens</span></p>
<p id="judith-16-3"><span class="verse-num">16:3</span> <span class="verse-body">nunc autem senui sed estote loco meo et fratris mei et egressi pugnate pro gente nostra auxilium vero de caelo vobiscum sit</span></p>
<p id="judith-16-4"><span class="verse-num">16:4</span> <span class="verse-body">et elegit de regione viginti milia virorum belligeratorum et equites et profecti sunt ad Cendebeum et dormierunt in Modin</span></p>
<p id="judith-16-5"><span class="verse-num">16:5</span> <span class="verse-body">et surrexerunt mane et abierunt in campum et ecce exercitus copiosus in obviam illis peditum et equitum et fluvius torrens erat inter medium ipsorum</span></p>
<p id="judith-16-6"><span class="verse-num">16:6</span> <span class="verse-body">et admovit castra contra faciem eorum ipse et populus eius et vidit populum trepidantem ad transfretandum torrentem et transfretavit primus et viderunt eum viri et transierunt post eum</span></p>
<p id="judith-16-7"><span class="verse-num">16:7</span> <span class="verse-body">et divisit populum et equites in medio peditum erat autem equitatus adversariorum copiosus nimis</span></p>
<p id="judith-16-8"><span class="verse-num">16:8</span> <span class="verse-body">et exclamaverunt sacris tubis et in fugam conversus est Cendebeus et castra eius et ceciderunt ex eis multi vulnerati residui autem fugerunt in munitionem</span></p>
<p id="judith-16-9"><span class="verse-num">16:9</span> <span class="verse-body">tunc vulneratus est Iudas frater Iohannis Iohannes autem insecutus est eos donec venit Caedronam quam aedificavit</span></p>
<p id="judith-16-10"><span class="verse-num">16:10</span> <span class="verse-body">et fugerunt usque ad turres quae erant in agris Azoti et succendit eas igni et ceciderunt ex illis duo milia virorum et reversus est Iudaeam in pace</span></p>
<p id="judith-16-11"><span class="verse-num">16:11</span> <span class="verse-body">et Ptolomeus filius Abobi constitutus erat dux in campo Hiericho et habebat argentum et aurum multum</span></p>
<p id="judith-16-12"><span class="verse-num">16:12</span> <span class="verse-body">erat enim gener summi sacerdotis</span></p>
<p id="judith-16-13"><span class="verse-num">16:13</span> <span class="verse-body">et exaltatum est cor eius et volebat obtinere regionem et cogitabat dolum adversus Simonem et filios eius ut tolleret eos</span></p>
<p id="judith-16-14"><span class="verse-num">16:14</span> <span class="verse-body">Simon autem perambulans civitates quae erant in regione et sollicitudinem gerens earum descendit Hiericho ipse et Matthathias filius eius et Iudas anno centesimo septuagesimo septimo mense undecimo hic mensis sabath</span></p>
<p id="judith-16-15"><span class="verse-num">16:15</span> <span class="verse-body">et suscepit eos filius Abobi in munitiunculam quae vocatur Doch cum dolo quam aedificavit et fecit eis convivium magnum et abscondit illic viros</span></p>
<p id="judith-16-16"><span class="verse-num">16:16</span> <span class="verse-body">et cum inebriatus esset Simon et filii eius surrexit Ptolomeus cum suis et sumpserunt arma sua et intraverunt in convivium et occiderunt eum et duos filios eius et quosdam pueros eius</span></p>
<p id="judith-16-17"><span class="verse-num">16:17</span> <span class="verse-body">et fecit deceptionem magnam in Israhel et reddidit mala pro bonis</span></p>
<p id="judith-16-18"><span class="verse-num">16:18</span> <span class="verse-body">et scripsit haec Ptolomeus et misit regi ut mitteret ei exercitum in auxilium et traderet regionem et civitates eorum et tributa</span></p>
<p id="judith-16-19"><span class="verse-num">16:19</span> <span class="verse-body">et misit alios in Gazaram tollere Iohannem et tribunis misit epistulas ut venirent ad se et daret eis argentum et aurum et dona</span></p>
<p id="judith-16-20"><span class="verse-num">16:20</span> <span class="verse-body">et alios misit occupare Hierusalem et montem templi</span></p>
<p id="judith-16-21"><span class="verse-num">16:21</span> <span class="verse-body">et praecurrens quidam nuntiavit Iohanni in Gazara quia periit pater eius et fratres eius et quia misit te quoque interfici</span></p>
<p id="judith-16-22"><span class="verse-num">16:22</span> <span class="verse-body">ut audivit autem vehementer expavit et conprehendit viros qui venerant perdere eum et occidit eos cognovit enim quia quaerebant eum perdere</span></p>
<p id="judith-16-23"><span class="verse-num">16:23</span> <span class="verse-body">et cetera sermonum Iohannis et bellorum eius et bonarum virtutum quibus fortiter gessit et aedificii murorum quos struxit et rerum gestarum eius __________________________________________________________________ 2 Maccabees __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a> <a href="#judith-1-33">33</a> <a href="#judith-1-34">34</a> <a href="#judith-1-35">35</a> <a href="#judith-1-36">36</a></p>
<p id="judith-1-1"><span class="verse-num">1:1</span> <span class="verse-body">fratribus qui sunt per Aegyptum Iudaeis salutem dicunt fratres qui sunt in Hierosolymis Iudaei et qui in regione Iudaeae et pacem bonam</span></p>
<p id="judith-1-2"><span class="verse-num">1:2</span> <span class="verse-body">benefaciat vobis Deus et meminerit testamenti sui quod est ad Abraham et Isaac et Iacob servorum suorum fidelium</span></p>
<p id="judith-1-3"><span class="verse-num">1:3</span> <span class="verse-body">et det vobis cor omnibus ut colatis eum et faciatis eius voluntatem corde magno et animo volente</span></p>
<p id="judith-1-4"><span class="verse-num">1:4</span> <span class="verse-body">adaperiat cor vestrum in lege sua et in praeceptis eius et faciat pacem</span></p>
<p id="judith-1-5"><span class="verse-num">1:5</span> <span class="verse-body">exaudiat orationes vestras et reconcilietur vobis nec vos deserat in tempore malo</span></p>
<p id="judith-1-6"><span class="verse-num">1:6</span> <span class="verse-body">et nunc hic sumus orantes pro vobis</span></p>
<p id="judith-1-7"><span class="verse-num">1:7</span> <span class="verse-body">regnante Demetrio anno centesimo sexagesimo nono nos Iudaei scripsimus vobis in tribulatione et impetu qui supervenit nobis in istis annis ex quo recessit Iason a sancta terra et a regno</span></p>
<p id="judith-1-8"><span class="verse-num">1:8</span> <span class="verse-body">portam succenderunt et effuderunt sanguinem innocentem et oravimus ad Dominum et exauditi sumus et obtulimus sacrificium et similaginem et accendimus lucernas et proposuimus panes</span></p>
<p id="judith-1-9"><span class="verse-num">1:9</span> <span class="verse-body">et nunc frequentate dies scenophegiae mensis casleu</span></p>
<p id="judith-1-10"><span class="verse-num">1:10</span> <span class="verse-body">anno centesimo octogesimo octavo populus qui est Hierosolymis et in Iudaea senatusque et Iudas Aristobolo magistro Ptolomei regis qui est de genere christorum sacerdotum et his qui in Aegypto sunt Iudaeis salutem et sanitatem</span></p>
<p id="judith-1-11"><span class="verse-num">1:11</span> <span class="verse-body">de magnis periculis a Deo liberati magnifice gratias ipsi utpote qui adversus talem regem dimicavimus</span></p>
<p id="judith-1-12"><span class="verse-num">1:12</span> <span class="verse-body">ipse enim ebullire fecit de Perside eos qui pugnaverunt contra nos</span></p>
<p id="judith-1-13"><span class="verse-num">1:13</span> <span class="verse-body">nam cum in Perside esset dux ipse et cum ipso inmensus exercitus cecidit in templo Naneae consilio deceptus sacerdotis Naneae</span></p>
<p id="judith-1-14"><span class="verse-num">1:14</span> <span class="verse-body">ut enim cum ea habitaturus venit ad locum Antiochus et amici eius et ut acciperet pecunias multas dotis nomine</span></p>
<p id="judith-1-15"><span class="verse-num">1:15</span> <span class="verse-body">cumque proposuissent eas sacerdotes Naneae et ipse cum paucis ingressus esset intra ambitum fani clauserunt templum</span></p>
<p id="judith-1-16"><span class="verse-num">1:16</span> <span class="verse-body">cum intrasset Antiochus apertoque occulto aditu templi mittentes lapides percusserunt ducem et qui cum eo erant et diviserunt membratim et capitibus amputatis foras proiecerunt</span></p>
<p id="judith-1-17"><span class="verse-num">1:17</span> <span class="verse-body">per omnia benedictus Deus qui tradidit impios</span></p>
<p id="judith-1-18"><span class="verse-num">1:18</span> <span class="verse-body">facturi igitur quinta et vicesima mensis casleu purificationem templi necessarium duximus significare vobis ut vos quoque agatis diem scenophegiae et diem ignis qui datus est quando Neemias aedificato templo et altari obtulit sacrificia</span></p>
<p id="judith-1-19"><span class="verse-num">1:19</span> <span class="verse-body">nam cum in Persidem ducerentur patres nostri sacerdotes qui tunc Dei cultores erant acceptum ignem de altario occulte absconderunt in valle ubi erat puteus altus siccus et in eo contutati sunt eum ita ut omnibus ignotus esset locus</span></p>
<p id="judith-1-20"><span class="verse-num">1:20</span> <span class="verse-body">cum praeterissent autem multi anni et placuit Deo ut mitteretur Neemias a rege Persidis nepotes sacerdotum illorum qui absconderant misit ad requirendum ignem et sicut narraverunt nobis non invenerunt ignem sed aquam crassam</span></p>
<p id="judith-1-21"><span class="verse-num">1:21</span> <span class="verse-body">et iussit eos haurire et adferre sibi et sacrificia quae inposita erant iussit sacerdos Neemias aspargi aqua ipsa et ligna et quae erant superposita</span></p>
<p id="judith-1-22"><span class="verse-num">1:22</span> <span class="verse-body">utque hoc factum est et tempus adfuit quo sol refulsit qui prius erat in nubilo accensus est ignis magnus ita ut omnes mirarentur</span></p>
<p id="judith-1-23"><span class="verse-num">1:23</span> <span class="verse-body">orationem autem faciebant omnes sacerdotes dum consummaretur sacrificium Ionatha inchoante ceteris autem respondentibus</span></p>
<p id="judith-1-24"><span class="verse-num">1:24</span> <span class="verse-body">et Neemiae erat oratio hunc habens modum Domine Deus omnium creator terribilis et fortis iustus et misericors qui solus es rex bonus</span></p>
<p id="judith-1-25"><span class="verse-num">1:25</span> <span class="verse-body">solus praestans solus iustus et omnipotens et aeternus qui liberas Israhel de omni malo qui fecisti patres electos et sanctificasti eos</span></p>
<p id="judith-1-26"><span class="verse-num">1:26</span> <span class="verse-body">accipe sacrificium pro universo populo tuo Israhel et custodi partem tuam et sanctifica</span></p>
<p id="judith-1-27"><span class="verse-num">1:27</span> <span class="verse-body">congrega dispersionem nostram libera eos qui serviunt gentibus contemptos et abominatos respice ut sciant gentes quod tu es Deus noster</span></p>
<p id="judith-1-28"><span class="verse-num">1:28</span> <span class="verse-body">adflige opprimentes et contumeliam facientes in superbia</span></p>
<p id="judith-1-29"><span class="verse-num">1:29</span> <span class="verse-body">constitue populum tuum in loco sancto tuo sicut dixit Moses</span></p>
<p id="judith-1-30"><span class="verse-num">1:30</span> <span class="verse-body">sacerdotes autem psallebant hymnos usquequo consumptum esset sacrificium</span></p>
<p id="judith-1-31"><span class="verse-num">1:31</span> <span class="verse-body">cum autem consummatum fuisset sacrificium ex residua aqua Neemias iussit lapides maiores perfundi</span></p>
<p id="judith-1-32"><span class="verse-num">1:32</span> <span class="verse-body">quod ut factum est flamma ex eis accensa est sed ex lumine quod refulsit ab altari consumpta est</span></p>
<p id="judith-1-33"><span class="verse-num">1:33</span> <span class="verse-body">ut vero manifestata essent haec renuntiatum est regi Persarum quod in loco in quo ignem absconderant hii qui translati erant sacerdotes aqua apparuit de qua Neemias et qui cum eo erant purificaverunt sacrificia</span></p>
<p id="judith-1-34"><span class="verse-num">1:34</span> <span class="verse-body">considerans autem rex et rem diligenter examinans fecit ei templum</span></p>
<p id="judith-1-35"><span class="verse-num">1:35</span> <span class="verse-body">et si quibus donaverat rex multa bona accipiebat ex hoc et tribuebat</span></p>
<p id="judith-1-36"><span class="verse-num">1:36</span> <span class="verse-body">appellavit autem Neemias hoc Nepthar quod interpretatur purificatio vocatur autem apud plures Nephi __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a> <a href="#judith-2-30">30</a> <a href="#judith-2-31">31</a> <a href="#judith-2-32">32</a> <a href="#judith-2-33">33</a></p>
<p id="judith-2-1"><span class="verse-num">2:1</span> <span class="verse-body">invenitur autem in descriptionibus Hieremiae prophetae quod iussit accipere ignem eos qui transmigrabantur ut significatum est et ut mandavit transmigratis</span></p>
<p id="judith-2-2"><span class="verse-num">2:2</span> <span class="verse-body">et dedit illis legem ne obliviscerentur praecepta Domini et ut non exerrarent mentibus videntes simulacra aurea et argentea et ornamenta eorum</span></p>
<p id="judith-2-3"><span class="verse-num">2:3</span> <span class="verse-body">et alia huiuscemodi dicens hortabatur ne legem amoverent a corde suo</span></p>
<p id="judith-2-4"><span class="verse-num">2:4</span> <span class="verse-body">erat autem in ipsa scriptura quomodo tabernaculum et arcam iussit propheta divino responso ad se facto comitari secum usquequo exiit in montem in quo Moses ascendit et vidit Dei hereditatem</span></p>
<p id="judith-2-5"><span class="verse-num">2:5</span> <span class="verse-body">et veniens ibi Hieremias invenit locum speluncae et tabernaculum et arcam et altare incensi intulit illuc et ostium obstruxit</span></p>
<p id="judith-2-6"><span class="verse-num">2:6</span> <span class="verse-body">et accesserunt quidam simul qui sequebantur ut notarent sibi locum et non potuerunt invenire</span></p>
<p id="judith-2-7"><span class="verse-num">2:7</span> <span class="verse-body">ut autem cognovit Hieremias culpans illos dixit quod ignotus erit locus donec congreget Deus congregationem populi et propitius fiat</span></p>
<p id="judith-2-8"><span class="verse-num">2:8</span> <span class="verse-body">et tunc Dominus ostendet haec et apparebit maiestas Domini et nubes erit sicut et Mosi manifestabatur et sicut cum Salomon petiit ut locus sanctificaretur magno Deo manifestabat haec</span></p>
<p id="judith-2-9"><span class="verse-num">2:9</span> <span class="verse-body">et ut sapientiam habens obtulit sacrificium dedicationis et consummationis templi</span></p>
<p id="judith-2-10"><span class="verse-num">2:10</span> <span class="verse-body">sicut et Moses orabat ad Dominum et descendit ignis de caelo et consumpsit holocaustum</span></p>
<p id="judith-2-11"><span class="verse-num">2:11</span> <span class="verse-body">et dixit Moses eo quod non sit mundatum quod erat pro peccato et consumptum est</span></p>
<p id="judith-2-12"><span class="verse-num">2:12</span> <span class="verse-body">similiter et Salomon octo diebus celebravit dedicationem</span></p>
<p id="judith-2-13"><span class="verse-num">2:13</span> <span class="verse-body">inferebantur autem in descriptionibus et commentariis Neemiae haec eadem et ut construens bibliothecam congregavit de regibus libros et prophetarum et David et epistulas regum et de donariis</span></p>
<p id="judith-2-14"><span class="verse-num">2:14</span> <span class="verse-body">similiter autem et Iudas ea quae didicerat per bellum quod nobis acciderat congregavit omnia et sunt apud nos</span></p>
<p id="judith-2-15"><span class="verse-num">2:15</span> <span class="verse-body">si ergo desiderastis haec mittite qui perferant vobis</span></p>
<p id="judith-2-16"><span class="verse-num">2:16</span> <span class="verse-body">acturi itaque purificationem scripsimus vobis bene igitur facietis si egeritis hos dies</span></p>
<p id="judith-2-17"><span class="verse-num">2:17</span> <span class="verse-body">Deus autem qui liberavit populum suum et reddidit hereditatem omnibus et regnum et sacerdotium et sanctificationem</span></p>
<p id="judith-2-18"><span class="verse-num">2:18</span> <span class="verse-body">sicut promisit in lege speramus quod cito nostri miserebitur et congregabit de sub caelo in locum sanctum</span></p>
<p id="judith-2-19"><span class="verse-num">2:19</span> <span class="verse-body">eripuit enim nos de magnis periculis et locum purgavit</span></p>
<p id="judith-2-20"><span class="verse-num">2:20</span> <span class="verse-body">de Iuda vero Macchabeo et fratribus eius et de templi magni purificatione et de arae dedicatione</span></p>
<p id="judith-2-21"><span class="verse-num">2:21</span> <span class="verse-body">sed et de proeliis quae pertinent ad Antiochum Nobilem et filium eius Eupatorem</span></p>
<p id="judith-2-22"><span class="verse-num">2:22</span> <span class="verse-body">et de inluminationibus quae de caelo factae sunt ad eos qui pro Iudaeis fortiter fecerunt ita ut universam regionem cum pauci essent vindicarent et barbaram multitudinem fugarent</span></p>
<p id="judith-2-23"><span class="verse-num">2:23</span> <span class="verse-body">et famosissimum in toto orbe templum recuperarent et civitatem liberarent ut leges quae abolendae erant restituerentur Domino cum omni tranquillitate propitio facto illis</span></p>
<p id="judith-2-24"><span class="verse-num">2:24</span> <span class="verse-body">itemque ab Iasone Cyreneo quinque libris conprehensa temptavimus nos uno volumine breviare</span></p>
<p id="judith-2-25"><span class="verse-num">2:25</span> <span class="verse-body">considerantes enim multitudinem librorum et difficultatem volentibus adgredi narrationes historiarum propter multitudinem rerum</span></p>
<p id="judith-2-26"><span class="verse-num">2:26</span> <span class="verse-body">curavimus volentibus quidem legere ut esset animi oblectatio studiosis vero ut facile possint memoriae commendare omnibus autem legentibus utilitas conferatur</span></p>
<p id="judith-2-27"><span class="verse-num">2:27</span> <span class="verse-body">et nobis quidem ipsis qui opus hoc breviandi causa suscepimus non facilem laborem immo vero negotium plenum vigiliarum et sudoris adsumpsimus</span></p>
<p id="judith-2-28"><span class="verse-num">2:28</span> <span class="verse-body">sicut hii qui praeparant convivium et quaerunt aliorum voluntati parere propter multorum gratiam libenter laborem sustinemus</span></p>
<p id="judith-2-29"><span class="verse-num">2:29</span> <span class="verse-body">veritatem quidem de singulis auctori concedentes ipsi autem secundum datam formam brevitati studentes</span></p>
<p id="judith-2-30"><span class="verse-num">2:30</span> <span class="verse-body">sicut enim novae domus architecto de universa structura curandum est ei vero qui pingere conatur quae apta sunt ad ornatum exquirenda sunt ita aestimandum est et in nobis</span></p>
<p id="judith-2-31"><span class="verse-num">2:31</span> <span class="verse-body">etenim intellectum colligere et ordinare sermonem et curiosius partes singulas quasque disquaerere historiae congruit auctori</span></p>
<p id="judith-2-32"><span class="verse-num">2:32</span> <span class="verse-body">brevitatem vero dictionis sectari et exsecutiones rerum vitare brevitati concedendum est</span></p>
<p id="judith-2-33"><span class="verse-num">2:33</span> <span class="verse-body">hinc igitur narrationem incipiemus de praefatione tantum dixisse sufficiat stultum etenim est ante historiam effluere in ipsa autem historia succingi __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a> <a href="#judith-3-32">32</a> <a href="#judith-3-33">33</a> <a href="#judith-3-34">34</a> <a href="#judith-3-35">35</a> <a href="#judith-3-36">36</a> <a href="#judith-3-37">37</a> <a href="#judith-3-38">38</a> <a href="#judith-3-39">39</a> <a href="#judith-3-40">40</a></p>
<p id="judith-3-1"><span class="verse-num">3:1</span> <span class="verse-body">igitur cum sancta civitas habitaretur in omni pace leges etiam adhuc optime custodirentur propter Oniae pontificis pietatem et animos odio habentes mala</span></p>
<p id="judith-3-2"><span class="verse-num">3:2</span> <span class="verse-body">fiebat ut ipsi reges et principes locum summo honore dignum ducerent et templum maximis muneribus inlustrarent</span></p>
<p id="judith-3-3"><span class="verse-num">3:3</span> <span class="verse-body">ita ut Seleucus Asiae rex de reditibus suis praestaret omnes sumptus ad ministerium sacrificiorum pertinentes</span></p>
<p id="judith-3-4"><span class="verse-num">3:4</span> <span class="verse-body">Simon autem de tribu Beniamin praepositus templi constitutus contendebat obsistente sibi principe sacerdotum iniquum aliquid in civitate moliri</span></p>
<p id="judith-3-5"><span class="verse-num">3:5</span> <span class="verse-body">sed cum vincere Onian non posset venit ad Apollonium Tharseae filium qui illo tempore erat dux Coelesyriae et Foenicis</span></p>
<p id="judith-3-6"><span class="verse-num">3:6</span> <span class="verse-body">et nuntiavit ei pecuniis innumerabilibus plenum esse aerarium Hierosolymis et communes copias inmensas esse quae non pertinent ad rationem sacrificiorum esse autem possibile sub potestate regis cadere universa</span></p>
<p id="judith-3-7"><span class="verse-num">3:7</span> <span class="verse-body">cumque rettulisset Apollonius ad regem de pecuniis quae delatae erant ille accitum Heliodorum qui erat super negotia eius misit cum mandatis ut praedictam pecuniam transportaret</span></p>
<p id="judith-3-8"><span class="verse-num">3:8</span> <span class="verse-body">statimque Heliodorus iter adgressus specie quidem quasi per Coelesyriam et Foenicen civitates esset peragraturus re autem vera regis propositum perfecturus</span></p>
<p id="judith-3-9"><span class="verse-num">3:9</span> <span class="verse-body">sed cum venisset Hierosolymam et benigne a summo sacerdote in civitate esset exceptus narravit de dato indicio pecuniarum et cuius rei gratia adesset apparuit interrogabat autem si vere haec ita essent</span></p>
<p id="judith-3-10"><span class="verse-num">3:10</span> <span class="verse-body">tunc summus sacerdos ostendit deposita esse haec et victualia viduarum ac pupillorum</span></p>
<p id="judith-3-11"><span class="verse-num">3:11</span> <span class="verse-body">quaedam vero esse Hircani Tobiae viri valde eminentis in his quae detulerat impius Simon universa autem argenti talenta quadringenta esse et auri ducenta</span></p>
<p id="judith-3-12"><span class="verse-num">3:12</span> <span class="verse-body">decipi vero eos qui credidissent loco et templo quod per universum mundum honoratur pro sui veneratione et sanctitate inpossibile omnino esse</span></p>
<p id="judith-3-13"><span class="verse-num">3:13</span> <span class="verse-body">at ille pro his quae habebat in mandatis a rege dicebat omni genere regiae deferenda</span></p>
<p id="judith-3-14"><span class="verse-num">3:14</span> <span class="verse-body">constituta autem die intrabat de his Heliodorus ordinaturus non modica vero per universam civitatem erat trepidatio</span></p>
<p id="judith-3-15"><span class="verse-num">3:15</span> <span class="verse-body">sacerdotes autem ante altare cum sacerdotalibus stolis iactaverunt se et invocabant de caelo eum qui de depositis legem posuit ut his qui deposuerant ea salva custodiret</span></p>
<p id="judith-3-16"><span class="verse-num">3:16</span> <span class="verse-body">iam vero qui videret summi sacerdotis vultum mente vulnerabatur facies enim et color inmutatus declarabat internum animi dolorem</span></p>
<p id="judith-3-17"><span class="verse-num">3:17</span> <span class="verse-body">circumfusa enim erat viro maestitia quaedam et horror corporis per quae manifestus aspicientibus dolor cordis eius efficiebatur</span></p>
<p id="judith-3-18"><span class="verse-num">3:18</span> <span class="verse-body">alii etiam congregati de domibus confluebant publica supplicatione obsecrantes pro eo quod in contemptum locus esset venturus</span></p>
<p id="judith-3-19"><span class="verse-num">3:19</span> <span class="verse-body">accinctaeque mulieres ciliciis pectus per plateas confluebant sed et virgines quae conclusae erant procurrebant ad Onian aliae autem ad muros quaedam vero per fenestras aspiciebant</span></p>
<p id="judith-3-20"><span class="verse-num">3:20</span> <span class="verse-body">universae autem protendentes manus in caelum deprecabantur</span></p>
<p id="judith-3-21"><span class="verse-num">3:21</span> <span class="verse-body">erat enim misera commixtae multitudinis et magni sacerdotis in agone constituti expectatio</span></p>
<p id="judith-3-22"><span class="verse-num">3:22</span> <span class="verse-body">et hii quidem invocabant omnipotentem Deum ut credita sibi his qui crediderant cum omni integritate conservarentur</span></p>
<p id="judith-3-23"><span class="verse-num">3:23</span> <span class="verse-body">Heliodorus autem quod decreverat perficiebat eodem loco ipse cum satellitibus circa aerarium praesens</span></p>
<p id="judith-3-24"><span class="verse-num">3:24</span> <span class="verse-body">sed spiritus Omnipotentis magnam fecit suae ostensionis evidentiam ita ut omnes qui ausi fuerant parere ei ruentes Dei virtute in dissolutionem et formidinem converterentur</span></p>
<p id="judith-3-25"><span class="verse-num">3:25</span> <span class="verse-body">apparuit enim illis quidam equus terribilem habens sessorem optimis operimentis adornatus isque cum impetu Heliodoro priores calces elisit qui autem ei sedebat videbatur arma habere aurea</span></p>
<p id="judith-3-26"><span class="verse-num">3:26</span> <span class="verse-body">alii etiam apparuerunt duo iuvenes virtute decori optimi gloria speciosique amictu qui circumsteterunt eum et ex utraque parte flagellabant sine intermissione multis plagis verberantes</span></p>
<p id="judith-3-27"><span class="verse-num">3:27</span> <span class="verse-body">subito autem Heliodorus concidit in terram eumque multa caligine circumfusum rapuerunt atque in sella gestatoria positum eiecerunt</span></p>
<p id="judith-3-28"><span class="verse-num">3:28</span> <span class="verse-body">et is qui cum multis cursoribus et satellitibus praedictum ingressus est aerarium portabatur nullo sibi auxilium ferente manifesta cognita Dei virtute</span></p>
<p id="judith-3-29"><span class="verse-num">3:29</span> <span class="verse-body">et ille quidem per divinam virtutem iacebat mutus</span></p>
<p id="judith-3-30"><span class="verse-num">3:30</span> <span class="verse-body">hii autem Dominum benedicebant quia magnificavit locum suum et templum quod paulo ante timore ac tumultu erat plenum apparente omnipotente Domino gaudio et laetitia impletum est</span></p>
<p id="judith-3-31"><span class="verse-num">3:31</span> <span class="verse-body">tunc vero ex amicis Heliodori quidam rogabant confestim Onian ut invocaret Altissimum et vitam donaret ei qui in supremo spiritu erat constitutus</span></p>
<p id="judith-3-32"><span class="verse-num">3:32</span> <span class="verse-body">considerans autem summus sacerdos ne forte rex suspicaretur malitiam aliquam ex Iudaeis circa Heliodorum consummatam obtulit pro salute viri hostiam salutarem</span></p>
<p id="judith-3-33"><span class="verse-num">3:33</span> <span class="verse-body">cumque summus sacerdos exoraret idem iuvenes eisdem vestibus amicti adstantes Heliodoro dixerunt Oniae sacerdoti gratias age nam propter eum tibi Dominus vitam donavit</span></p>
<p id="judith-3-34"><span class="verse-num">3:34</span> <span class="verse-body">tu autem ab eo flagellatus nuntia omnibus magnalia Dei et potestatem et his dictis non conparuerunt</span></p>
<p id="judith-3-35"><span class="verse-num">3:35</span> <span class="verse-body">Heliodorus autem hostia Deo oblata et votis magnis promisit ei qui vivere illi concessit et Oniae gratias agens recepto exercitu repedabat ad regem</span></p>
<p id="judith-3-36"><span class="verse-num">3:36</span> <span class="verse-body">testabatur autem omnibus ea quae sub oculis suis viderat opera magni Dei</span></p>
<p id="judith-3-37"><span class="verse-num">3:37</span> <span class="verse-body">cum autem rex interrogasset Heliodorum quis est aptus adhuc semel Hierosolymam mitti ait</span></p>
<p id="judith-3-38"><span class="verse-num">3:38</span> <span class="verse-body">si quem habes hostem aut regni tui insidiatorem mitte illuc et flagellatum eum recipies si tamen evaserit eo quod in loco vere sit Dei quaedam virtus</span></p>
<p id="judith-3-39"><span class="verse-num">3:39</span> <span class="verse-body">nam ipse qui habet in caelis habitationem visitator et adiutor est loci illius et venientes ad malefaciendum percutit ac perdit</span></p>
<p id="judith-3-40"><span class="verse-num">3:40</span> <span class="verse-body">igitur de Heliodoro et aerarii custodia ita se res habet __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a> <a href="#judith-4-38">38</a> <a href="#judith-4-39">39</a> <a href="#judith-4-40">40</a> <a href="#judith-4-41">41</a> <a href="#judith-4-42">42</a> <a href="#judith-4-43">43</a> <a href="#judith-4-44">44</a> <a href="#judith-4-45">45</a> <a href="#judith-4-46">46</a> <a href="#judith-4-47">47</a> <a href="#judith-4-48">48</a> <a href="#judith-4-49">49</a> <a href="#judith-4-50">50</a></p>
<p id="judith-4-1"><span class="verse-num">4:1</span> <span class="verse-body">Simon autem praedictus pecuniarum et patriae delator male loquebatur de Onia tamquam ipse Heliodorum instigasset ad haec et ipse fuisset incentor malorum</span></p>
<p id="judith-4-2"><span class="verse-num">4:2</span> <span class="verse-body">provisoremque civitatis ac defensorem gentis suae et aemulatorem legis Dei audebat insidiatorem regni dicere</span></p>
<p id="judith-4-3"><span class="verse-num">4:3</span> <span class="verse-body">sed cum inimicitiae in tantum procederent ut etiam per quosdam Simonis necessarios homicidia fierent</span></p>
<p id="judith-4-4"><span class="verse-num">4:4</span> <span class="verse-body">considerans Onias periculum contentionis et Apollonium insanire utpote ducem Coelesyriae et Foenicis ad augendam malitiam Simonis ad regem se contulit</span></p>
<p id="judith-4-5"><span class="verse-num">4:5</span> <span class="verse-body">non ut civium accusator sed communem utilitatem apud semet ipsum universae multitudinis considerans</span></p>
<p id="judith-4-6"><span class="verse-num">4:6</span> <span class="verse-body">videbat enim sine regali providentia inpossibile esse pacem rebus dari nec Simonem posse cessare ab stultitia sua</span></p>
<p id="judith-4-7"><span class="verse-num">4:7</span> <span class="verse-body">sed post Seleuci vitae excessum cum suscepisset regnum Antiochus qui Nobilis appellabatur ambiebat Iason frater Oniae summum sacerdotium</span></p>
<p id="judith-4-8"><span class="verse-num">4:8</span> <span class="verse-body">adito rege promittens ei argenti talenta sexaginta et trecenta et ex reditibus aliis talenta octoginta</span></p>
<p id="judith-4-9"><span class="verse-num">4:9</span> <span class="verse-body">super haec promittebat et alia centum quinquaginta si potestati eius concederetur gymnasium et ephoebian sibi constituere et eos qui in Hierosolymis erant Antiochenos scribere</span></p>
<p id="judith-4-10"><span class="verse-num">4:10</span> <span class="verse-body">quod cum rex agnovisset et obtinuisset principatum statim ad gentilem ritum contribules suos transferre coepit</span></p>
<p id="judith-4-11"><span class="verse-num">4:11</span> <span class="verse-body">et amotis his quae humanitatis causa Iudaeis a regibus fuerant constituta per Iohannem patrem Eupolemi qui apud Romanos de amicitia et societate functus est legationem legitimam civium iura destituens prava instituta sancibat</span></p>
<p id="judith-4-12"><span class="verse-num">4:12</span> <span class="verse-body">etenim ausus est sub ipsa arce gymnasium constituere et optimos quosque ephoeborum in lupanaribus ponere</span></p>
<p id="judith-4-13"><span class="verse-num">4:13</span> <span class="verse-body">erat autem hoc non initium sed incrementum quoddam et profectus gentilis et alienigenae conversationis propter impii et non sacerdotis Iasonis nefarium et inauditum scelus</span></p>
<p id="judith-4-14"><span class="verse-num">4:14</span> <span class="verse-body">ita ut sacerdotes iam non circa altaris officia dediti essent sed contempto templo et sacrificiis neglectis festinarent participes fieri palestrae et praebitionis eius iniustae et in exercitiis disci</span></p>
<p id="judith-4-15"><span class="verse-num">4:15</span> <span class="verse-body">et patrios quidem honores nihil habentes graecas glorias optimas arbitrabantur</span></p>
<p id="judith-4-16"><span class="verse-num">4:16</span> <span class="verse-body">quarum gratia periculosa eos contentio habebat et eorum instituta aemulabantur ac per omnia his consimiles esse cupiebant quos hostes et peremptores habuerant</span></p>
<p id="judith-4-17"><span class="verse-num">4:17</span> <span class="verse-body">in leges enim divinas impie agere inpune non cedit sed haec sequens tempus declaravit</span></p>
<p id="judith-4-18"><span class="verse-num">4:18</span> <span class="verse-body">cum autem quinquennalis agon Tyro celebraretur et rex praesens esset</span></p>
<p id="judith-4-19"><span class="verse-num">4:19</span> <span class="verse-body">misit Iason facinorosus ab Hierosolymis viros peccatores portantes argenti didragmas trecentas in sacrificiis Herculis quas postulaverunt hii qui adportaverant ne in sacrificiis erogarentur quia non oporteret sed in alios sumptus eas deputari</span></p>
<p id="judith-4-20"><span class="verse-num">4:20</span> <span class="verse-body">sed haec oblata sunt quidem ab eo qui miserat in sacrificium Herculis propter praesentes autem datae sunt in fabricam navium triremis</span></p>
<p id="judith-4-21"><span class="verse-num">4:21</span> <span class="verse-body">misso autem in Aegypto Apollonio Mnesthei filio propter primatus Filometoris regis cum cognovisset Antiochus alienum se a negotiis regni effectum propriis utilitatibus consulens profectus inde venit Ioppen et inde Hierosolymam</span></p>
<p id="judith-4-22"><span class="verse-num">4:22</span> <span class="verse-body">et magnifice ab Iasone et civitate susceptus cum facularum luminibus et laudibus ingressus est et inde Foenicen exercitum convertit</span></p>
<p id="judith-4-23"><span class="verse-num">4:23</span> <span class="verse-body">et post triennii tempus misit Iason Menelaum supradicti Simonis fratrem portantem pecunias regi et de negotiis necessariis responsa perlaturum</span></p>
<p id="judith-4-24"><span class="verse-num">4:24</span> <span class="verse-body">at ille commendatus regi cum magnificasset faciem potestatis eius in semet ipsum retorsit summum sacerdotium superponens Iasonem talenta argenti trecenta</span></p>
<p id="judith-4-25"><span class="verse-num">4:25</span> <span class="verse-body">acceptisque a rege mandatis venit nihil quidem dignum habens sacerdotio animos vero crudelis tyranni et ferae beluae iram gerens</span></p>
<p id="judith-4-26"><span class="verse-num">4:26</span> <span class="verse-body">et Iason quidem qui proprium fratrem captivaverat ipse deceptus profugus in ammaniten expulsus est regionem</span></p>
<p id="judith-4-27"><span class="verse-num">4:27</span> <span class="verse-body">Menelaus autem principatum quidem obtinuit de pecuniis vero regi promissis nihil agebat cum exactionem faceret Sostratus qui arce erat praepositus</span></p>
<p id="judith-4-28"><span class="verse-num">4:28</span> <span class="verse-body">nam ad hunc exactio vectigalium pertinebat quam ob causam utrique ad regem vocati</span></p>
<p id="judith-4-29"><span class="verse-num">4:29</span> <span class="verse-body">Menelaus motus est sacerdotio succedente Lysimacho fratre suo Sostratus autem praelatus est Cypris</span></p>
<p id="judith-4-30"><span class="verse-num">4:30</span> <span class="verse-body">et cum haec agerentur contigit Tarsenses et Mallotas seditionem movere eo quod Antiochidi concubinae regis dono essent dati</span></p>
<p id="judith-4-31"><span class="verse-num">4:31</span> <span class="verse-body">festinanter itaque rex venit sedare illos relicto suffecto uno ex comitibus suis Andronico</span></p>
<p id="judith-4-32"><span class="verse-num">4:32</span> <span class="verse-body">ratus autem Menelaus accepisse se tempus oportunum aurea quaedam vasa templo furatus donavit Andronico et alia vendiderat Tyro et per vicinas civitates</span></p>
<p id="judith-4-33"><span class="verse-num">4:33</span> <span class="verse-body">quod cum certissime cognovisset Onias arguebat eum ipse in loco tuto se continens Antiochiae secus Dafnen</span></p>
<p id="judith-4-34"><span class="verse-num">4:34</span> <span class="verse-body">unde Menelaus accedens ad Andronicum rogabat ut Onian interficeret qui cum venisset ad Onian et datis dextris cum iureiurando quamvis esset ei suspectus suasisset asylo procedere statim eum peremit non veritus iustitiam</span></p>
<p id="judith-4-35"><span class="verse-num">4:35</span> <span class="verse-body">ob quam causam non solum Iudaei sed et aliae quoque nationes indignabantur et moleste ferebant de nece tanti viri iniusta</span></p>
<p id="judith-4-36"><span class="verse-num">4:36</span> <span class="verse-body">sed regressum regem de Ciliciae locis adierunt Iudaei apud Antiochiam simul et Graeci conquerentes de iniqua nece Oniae</span></p>
<p id="judith-4-37"><span class="verse-num">4:37</span> <span class="verse-body">contristatus itaque ad animam Antiochus et flexus ad misericordiam lacrimas fudit recordatus defuncti sobrietatem et modestiam</span></p>
<p id="judith-4-38"><span class="verse-num">4:38</span> <span class="verse-body">accensusque animis Andronicum purpura exutum circumduci per totam civitatem iubet et eodem loco quo in Onian impietatem commiserat sacrilegum vita privari Domino illi dignam poenam tribuente</span></p>
<p id="judith-4-39"><span class="verse-num">4:39</span> <span class="verse-body">multis autem sacrilegiis in templo a Lysimacho commissis Menelai consilio et divulgata fama congregata est multitudo adversus Lysimachum multo iam auro exportato</span></p>
<p id="judith-4-40"><span class="verse-num">4:40</span> <span class="verse-body">turbis autem insurgentibus et animis ira repletis Lysimachus armatis fere tribus milibus iniquis manibus uti coepit duce quodam Tyranno aetate pariter et dementia provecto</span></p>
<p id="judith-4-41"><span class="verse-num">4:41</span> <span class="verse-body">sed ut intellexerunt conatum Lysimachi alii lapides alii fustes validos arripere quidam vero cinerem in Lysimachum iacere</span></p>
<p id="judith-4-42"><span class="verse-num">4:42</span> <span class="verse-body">et multi quidem vulnerati quidam autem et prostrati omnes vero in fugam versi sunt ipsum etiam sacrilegum secus aerarium interfecerunt</span></p>
<p id="judith-4-43"><span class="verse-num">4:43</span> <span class="verse-body">de his ergo coepit iudicium adversus Menelaum agitari</span></p>
<p id="judith-4-44"><span class="verse-num">4:44</span> <span class="verse-body">et cum venisset rex Tyrum ad ipsum negotium detulerunt missi viri tres a senioribus</span></p>
<p id="judith-4-45"><span class="verse-num">4:45</span> <span class="verse-body">et cum superaretur Menelaus promisit Ptolomeo multas pecunias ad suadendum regi</span></p>
<p id="judith-4-46"><span class="verse-num">4:46</span> <span class="verse-body">itaque Ptolomeus in quodam atrio positum quasi refrigerandi gratia regem adiit et a sententia deduxit</span></p>
<p id="judith-4-47"><span class="verse-num">4:47</span> <span class="verse-body">et Menelaum quidem universae malitiae reum criminibus absolvit miseros autem qui etiam si apud Scytas causam dixissent innocentes iudicarentur morte damnavit</span></p>
<p id="judith-4-48"><span class="verse-num">4:48</span> <span class="verse-body">cito ergo iniustam poenam dederunt qui pro civitate et populo et sacris vasis causam prosecuti sunt</span></p>
<p id="judith-4-49"><span class="verse-num">4:49</span> <span class="verse-body">quam ob rem Tyri quoque indignati erga sepulturam eorum liberalissimi extiterunt</span></p>
<p id="judith-4-50"><span class="verse-num">4:50</span> <span class="verse-body">Menelaus autem propter eorum qui in potentia erant avaritiam permanebat in potestate crescens in malitia et ad insidias civium __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a></p>
<p id="judith-5-1"><span class="verse-num">5:1</span> <span class="verse-body">eodem tempore Antiochus secundam profectionem paravit in Aegyptum</span></p>
<p id="judith-5-2"><span class="verse-num">5:2</span> <span class="verse-body">contigit autem per universam Hierosolymorum civitatem videri diebus quadraginta per aera equites discurrentes auratas stolas habentes et hastis quasi cohortes armatas</span></p>
<p id="judith-5-3"><span class="verse-num">5:3</span> <span class="verse-body">et cursus equorum per ordines digestos et congressiones fieri comminus et scutorum motus et galeatorum multitudinem gladiis destrictis et telorum iactus et aureorum armorum splendorem omnisque generis loricarum</span></p>
<p id="judith-5-4"><span class="verse-num">5:4</span> <span class="verse-body">quapropter omnes rogabant in bonum monstra converti</span></p>
<p id="judith-5-5"><span class="verse-num">5:5</span> <span class="verse-body">sed cum falsus rumor exisset tamquam vita excessisset Antiochus adsumptis Iason non minus mille viris repente adgressus est civitatem et civibus ad murum convolantibus ad ultimum adprehensa civitate Menelaus fugit in arcem</span></p>
<p id="judith-5-6"><span class="verse-num">5:6</span> <span class="verse-body">Iason vero non parcebat in caede civibus suis nec cogitabat prosperitatem adversus cognatos malum esse maximum arbitrans hostium et non civium se tropea capturum</span></p>
<p id="judith-5-7"><span class="verse-num">5:7</span> <span class="verse-body">et principatum quidem non obtinuit finem vero insidiarum suarum confusione cepit et profugus iterum abiit in Ammaniten</span></p>
<p id="judith-5-8"><span class="verse-num">5:8</span> <span class="verse-body">ad ultimum in exitum sui conclusus ab Areta Arabum tyrannum fugiens de civitate in civitatem omnibus odiosus ut refuga legum et execrabilis ut patriae et civium hostis in Aegyptum extrusus est</span></p>
<p id="judith-5-9"><span class="verse-num">5:9</span> <span class="verse-body">et qui multos de patria expulerat peregre periit Lacedemonas profectus quasi pro cognatione ibi refugium habiturus</span></p>
<p id="judith-5-10"><span class="verse-num">5:10</span> <span class="verse-body">et qui insepultos abiecerat multos ipse et inlamentatus et insepultus abicitur sepultura neque peregrina usus neque patrio sepulchro participans</span></p>
<p id="judith-5-11"><span class="verse-num">5:11</span> <span class="verse-body">his ita gestis suspicatus est rex societatem deserturos Iudaeos et ob hoc profectus ex Aegypto efferatis animis civitatem quidem armis cepit</span></p>
<p id="judith-5-12"><span class="verse-num">5:12</span> <span class="verse-body">iussit autem militibus interficere nec parcere occursantibus et per domos ascendentes trucidare</span></p>
<p id="judith-5-13"><span class="verse-num">5:13</span> <span class="verse-body">fiebant ergo caedes iuvenum ac seniorum mulierum et natorum exterminia virginumque et parvulorum neces</span></p>
<p id="judith-5-14"><span class="verse-num">5:14</span> <span class="verse-body">erant autem toto triduo octoginta milia interfecti quadraginta milia vincti</span></p>
<p id="judith-5-15"><span class="verse-num">5:15</span> <span class="verse-body">sed nec ista sufficiunt ausus est intrare templum universa terra sanctius Menelao ductore qui legum et patriae fuit proditor</span></p>
<p id="judith-5-16"><span class="verse-num">5:16</span> <span class="verse-body">et scelestis manibus sumens sancta vasa quae ab aliis regibus et civitatibus erant posita ad ornatum loci et gloriam contrectabat indigne et contaminabat</span></p>
<p id="judith-5-17"><span class="verse-num">5:17</span> <span class="verse-body">ita alienatus mente Antiochus non considerabat quod propter peccata habitantium civitatem modicum Dominus fuerat iratus propter quod et accidit circa locum despectio</span></p>
<p id="judith-5-18"><span class="verse-num">5:18</span> <span class="verse-body">alioquin nisi contigisset eos multis peccatis esse involutos sicut Heliodorus qui missus est a Seleuco rege ad expoliandum aerarium etiam hic statim adveniens flagellatus et repulsus utique fuisset ab audacia</span></p>
<p id="judith-5-19"><span class="verse-num">5:19</span> <span class="verse-body">verum non propter locum gentem sed propter gentem locum Dominus elegit</span></p>
<p id="judith-5-20"><span class="verse-num">5:20</span> <span class="verse-body">ideoque et ipse locus particeps factus est populi malorum postea autem fiet socius et bonorum et qui derelictus in ira Dei omnipotentis iterum in magni Domini reconciliatione cum summa gloria exaltabitur</span></p>
<p id="judith-5-21"><span class="verse-num">5:21</span> <span class="verse-body">igitur Antiochus mille et octingentis ablatis de templo talentis velociter Antiochiam regressus est existimans se prae superbia terram ad navigandum pelagus vero ad iter agendum deducturum propter mentis elationem</span></p>
<p id="judith-5-22"><span class="verse-num">5:22</span> <span class="verse-body">reliquit autem et praepositos ad adfligendam gentem Hierosolymis quidem Philippum genere Frigem moribus crudeliorem eo ipso a quo constitutus est</span></p>
<p id="judith-5-23"><span class="verse-num">5:23</span> <span class="verse-body">in Garizin autem Andronicum et Menelaum qui gravius quam ceteri inminebant civibus</span></p>
<p id="judith-5-24"><span class="verse-num">5:24</span> <span class="verse-body">cumque adpositus esset contra Iudaeos misit odiosum principem Apollonium cum exercitu viginti et duobus milibus praecipiens ei omnes perfectae aetatis interficere mulieres ac iuvenes vendere</span></p>
<p id="judith-5-25"><span class="verse-num">5:25</span> <span class="verse-body">qui cum venisset Hierosolymam pacem simulans quievit usque ad sanctum diem sabbati et tunc feriatis Iudaeis arma capere suis praecepit</span></p>
<p id="judith-5-26"><span class="verse-num">5:26</span> <span class="verse-body">omnesque qui ad spectaculum processerant trucidavit et civitatem cum armatis discurrens ingentem multitudinem peremit</span></p>
<p id="judith-5-27"><span class="verse-num">5:27</span> <span class="verse-body">Iudas autem Macchabeus qui decimus fuerat secesserat in desertum locum ibique inter feras vitam in montibus cum suis agebat et faeni cibo vescentes demorabantur ne participes essent coinquinationis __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a></p>
<p id="judith-6-1"><span class="verse-num">6:1</span> <span class="verse-body">sed non post multum temporis misit rex senem quendam antiochenum qui conpelleret Iudaeos ut se transferrent a patriis et Dei legibus</span></p>
<p id="judith-6-2"><span class="verse-num">6:2</span> <span class="verse-body">contaminare etiam quod in Hierosolymis erat templum et cognominare Iovis Olympii et in Garizin prout erant hii qui locum inhabitabant Iovis Hospitalis</span></p>
<p id="judith-6-3"><span class="verse-num">6:3</span> <span class="verse-body">pessima autem universis et gravis malorum erat incursio</span></p>
<p id="judith-6-4"><span class="verse-num">6:4</span> <span class="verse-body">nam templum luxuria et comesationibus erat plenum et scortantium cum meretricibus sacratisque aedibus mulieres se ultro ingerebant intro ferentes ea quae non licebat</span></p>
<p id="judith-6-5"><span class="verse-num">6:5</span> <span class="verse-body">altare etiam plenum erat inlicitis quae legibus prohibebantur</span></p>
<p id="judith-6-6"><span class="verse-num">6:6</span> <span class="verse-body">neque autem sabbata custodiebantur neque dies sollemnes patrii servabantur nec simpliciter se quisquam Iudaeum esse confitebatur</span></p>
<p id="judith-6-7"><span class="verse-num">6:7</span> <span class="verse-body">ducebantur autem cum amara necessitate in die natalis regis ad sacrificia et cum Liberi sacra celebrarentur cogebantur hedera coronati Libero circumire</span></p>
<p id="judith-6-8"><span class="verse-num">6:8</span> <span class="verse-body">decretum autem exiit in proximas gentilium civitates suggerentibus Ptolomeis ut pari modo et ipsi adversus Iudaeos agerent ut sacrificarent</span></p>
<p id="judith-6-9"><span class="verse-num">6:9</span> <span class="verse-body">eos autem qui nollent transire ad instituta gentilium interficerent erat ergo videre miseriam</span></p>
<p id="judith-6-10"><span class="verse-num">6:10</span> <span class="verse-body">duae enim mulieres delatae sunt natos suos circumcidisse quas infantibus ad ubera suspensis cum publice per civitatem circumduxissent per muros praecipitaverunt</span></p>
<p id="judith-6-11"><span class="verse-num">6:11</span> <span class="verse-body">alii vero ad proximas coeuntes speluncas et latenter sabbati diem celebrantes cum indicati essent Philippo flammis succensi sunt eo quod verebantur propter religionem et observantiam manu sibimet auxilium ferre</span></p>
<p id="judith-6-12"><span class="verse-num">6:12</span> <span class="verse-body">obsecro autem eos qui hunc librum lecturi sunt ne abhorrescant propter adversos casus sed reputent ea quae acciderunt non ad interitum sed ad correptionem generis esse nostri</span></p>
<p id="judith-6-13"><span class="verse-num">6:13</span> <span class="verse-body">etenim multo tempore non sinere peccatoribus ex sententia agere sed statim ultiones adhibere magni beneficii est indicium</span></p>
<p id="judith-6-14"><span class="verse-num">6:14</span> <span class="verse-body">non enim sicut in aliis nationibus Dominus patienter expectat ut eas cum iudicii dies venerit in plenitudine peccatorum puniat</span></p>
<p id="judith-6-15"><span class="verse-num">6:15</span> <span class="verse-body">ita et in nobis statuit ut peccatis nostris in finem devolutis ita demum in nos vindicet</span></p>
<p id="judith-6-16"><span class="verse-num">6:16</span> <span class="verse-body">propter quod numquam quidem a nobis misericordiam suam amovet corripiens vero in adversis populum suum non derelinquit</span></p>
<p id="judith-6-17"><span class="verse-num">6:17</span> <span class="verse-body">sed haec nobis ad commonitionem legentium dicta sint paucis iam autem veniendum est ad narrationem</span></p>
<p id="judith-6-18"><span class="verse-num">6:18</span> <span class="verse-body">igitur Eleazarus de primoribus scribarum vir aetate provectus et vultu decorus aperto ore hians conpellebatur carnem porcinam manducare</span></p>
<p id="judith-6-19"><span class="verse-num">6:19</span> <span class="verse-body">at ille gloriosam mortem magis quam odibilem vitam amplectens voluntarie praeibat ad supplicium</span></p>
<p id="judith-6-20"><span class="verse-num">6:20</span> <span class="verse-body">intuens autem quemadmodum oportet accedere patienter sustinens destinavit non admittere inlicita propter vitae amorem</span></p>
<p id="judith-6-21"><span class="verse-num">6:21</span> <span class="verse-body">hii autem qui adstabant iniqua miseratione commoti propter antiquam viri amicitiam tollentes eum secreto rogabant adferri carnes quibus vesci ei licebat et simularetur manducasse sicut rex imperaverat de sacrificii carnibus</span></p>
<p id="judith-6-22"><span class="verse-num">6:22</span> <span class="verse-body">ut hoc facto a morte liberaretur et propter veterem amicitiam hanc in eo facerent humanitatem</span></p>
<p id="judith-6-23"><span class="verse-num">6:23</span> <span class="verse-body">at ille cogitationem cepit aetatis ac senectutis suae eminentiam dignam et ingenuitatem nobilitatis canitiem atque a puero optimae conversationis et secundum sanctae et a Deo conditae legis constituta respondit cito dicens praemitti se velle in infernum</span></p>
<p id="judith-6-24"><span class="verse-num">6:24</span> <span class="verse-body">non enim aetatem nostram dignum est inquit fingere ut multi adulescentium arbitrati Eleazarum nonaginta annorum transisse ad vitam alienigenarum</span></p>
<p id="judith-6-25"><span class="verse-num">6:25</span> <span class="verse-body">et ipsi propter meam simulationem et propter modicum corruptibilis vitae tempus decipiantur et per hoc maculam atque execrationem meae senectuti conquiram</span></p>
<p id="judith-6-26"><span class="verse-num">6:26</span> <span class="verse-body">nam et si in praesenti tempore suppliciis hominum eripiar sed manus Omnipotentis neque vivens neque defunctus effugiam</span></p>
<p id="judith-6-27"><span class="verse-num">6:27</span> <span class="verse-body">quam ob rem fortiter vitam excedendo senectute quidem dignus apparebo</span></p>
<p id="judith-6-28"><span class="verse-num">6:28</span> <span class="verse-body">adulescentibus autem exemplum forte relinquam si prompto animo ac fortiter pro gravissimis et sanctissimis legibus honesta morte perfungar his dictis confestim ad supplicium trahebatur</span></p>
<p id="judith-6-29"><span class="verse-num">6:29</span> <span class="verse-body">hii autem qui eum ducebant et paulo ante fuerant mitiores in iram versi sunt propter sermones ab eo dictos quos illi per arrogantiam prolatos arbitrabantur</span></p>
<p id="judith-6-30"><span class="verse-num">6:30</span> <span class="verse-body">sed cum plagis perimeretur ingemuit et dixit Domine qui habes sanctam scientiam manifeste scis tu quia cum a morte possim liberari duros corporis sustineo dolores secundum animam vero propter timorem tuum libenter haec patior</span></p>
<p id="judith-6-31"><span class="verse-num">6:31</span> <span class="verse-body">et iste quidem hoc modo vita decessit non solum iuvenibus sed et universae genti memoriam mortis suae ad exemplum virtutis et fortitudinis derelinquens __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a> <a href="#judith-7-41">41</a> <a href="#judith-7-42">42</a></p>
<p id="judith-7-1"><span class="verse-num">7:1</span> <span class="verse-body">contigit autem et septem fratres cum matre adprehensos conpelli a rege contra fas ad carnes porcinas flagris et taureis cruciatos</span></p>
<p id="judith-7-2"><span class="verse-num">7:2</span> <span class="verse-body">unus autem ex illis qui erat primus sic ait quid quaeris et quid vis discere a nobis parati sumus mori magis quam patrias Dei leges praevaricari</span></p>
<p id="judith-7-3"><span class="verse-num">7:3</span> <span class="verse-body">iratus itaque rex iussit sartagines et ollas aeneas succendi quibus statim succensis</span></p>
<p id="judith-7-4"><span class="verse-num">7:4</span> <span class="verse-body">iussit ei qui prior fuerat locutus amputari linguam et cute capitis abstracta summas quoque manus ei et pedes praecidi ceteris eius fratribus et matre inspicientibus</span></p>
<p id="judith-7-5"><span class="verse-num">7:5</span> <span class="verse-body">et cum iam per omnia inutilis factus esset iussit ignem admoveri et adhuc spirantem torreri in sartaginem in qua cum diu cruciaretur ceteri una cum matre invicem se hortabantur mori fortiter</span></p>
<p id="judith-7-6"><span class="verse-num">7:6</span> <span class="verse-body">dicentes Dominus Deus aspiciat veritatem et consolabitur in nobis quemadmodum protestationem cantici declaravit Moses et in servis suis consolabitur</span></p>
<p id="judith-7-7"><span class="verse-num">7:7</span> <span class="verse-body">mortuo itaque primo illo hoc modo sequentem deducebant ad inludendum et cute capitis eius cum capillis detracta interrogabant si manducaret priusquam toto corpore per membra singula puniretur</span></p>
<p id="judith-7-8"><span class="verse-num">7:8</span> <span class="verse-body">at ille respondens patria voce dixit non faciam propter quod et iste sequenti loco primi tormenta suscepit</span></p>
<p id="judith-7-9"><span class="verse-num">7:9</span> <span class="verse-body">et in ultimo spiritu constitutus ait tu quidem scelestissime in praesenti vita nos perdis sed rex mundi defunctos nos pro suis legibus in aeternae vitae resurrectione suscitabit</span></p>
<p id="judith-7-10"><span class="verse-num">7:10</span> <span class="verse-body">post hunc tertius inludebatur et linguam postulatus cito protulit et manus constanter extendit</span></p>
<p id="judith-7-11"><span class="verse-num">7:11</span> <span class="verse-body">et cum fiducia ait e caelo ista possideo sed propter Dei leges nunc haec ipsa despicio quoniam ab ipso me ea recepturum spero</span></p>
<p id="judith-7-12"><span class="verse-num">7:12</span> <span class="verse-body">ita ut rex et qui cum ipso erant mirarentur adulescentis animum quod tamquam nihili duceret cruciatus</span></p>
<p id="judith-7-13"><span class="verse-num">7:13</span> <span class="verse-body">et hoc ita defuncto quartum similiter vexabant torquentes</span></p>
<p id="judith-7-14"><span class="verse-num">7:14</span> <span class="verse-body">et cum iam esset ad mortem sic ait potius est ab hominibus morti datos spem expectare a Deo iterum ab ipso resuscitandos tibi enim resurrectio ad vitam non erit</span></p>
<p id="judith-7-15"><span class="verse-num">7:15</span> <span class="verse-body">et cum admovissent quintum vexabant eum at ille respiciens in eum</span></p>
<p id="judith-7-16"><span class="verse-num">7:16</span> <span class="verse-body">dixit potestatem inter homines habens cum sis corruptibilis facis quod vis noli autem putare genus nostrum a Deo esse derelictum</span></p>
<p id="judith-7-17"><span class="verse-num">7:17</span> <span class="verse-body">patienter sustine et videbis magna potestas ipsius qualiter te et semen tuum torquebit</span></p>
<p id="judith-7-18"><span class="verse-num">7:18</span> <span class="verse-body">post hunc ducebant et sextum et is mori incipiens sic ait noli frustra errare nos enim propter nosmet ipsos haec patimur peccantes in Deum nostrum et digna admiratione facta sunt in nobis</span></p>
<p id="judith-7-19"><span class="verse-num">7:19</span> <span class="verse-body">tu autem ne existimes tibi inpune futurum quod contra Deum pugnare temptaveris</span></p>
<p id="judith-7-20"><span class="verse-num">7:20</span> <span class="verse-body">supra modum autem mater mirabilis et bonorum memoria digna quae pereuntes septem filios sub unius diei tempore conspiciens bono animo ferebat propter spem quam in Deum habebat</span></p>
<p id="judith-7-21"><span class="verse-num">7:21</span> <span class="verse-body">singulos illorum hortabatur patria voce fortiter repleta sapientia et femineae cogitationi masculinum animum inserens</span></p>
<p id="judith-7-22"><span class="verse-num">7:22</span> <span class="verse-body">dixit ad eos nescio qualiter in utero meo apparuistis neque enim ego spiritum et animam donavi vobis et vitam et singulorum membra non ego ipsa conpegi</span></p>
<p id="judith-7-23"><span class="verse-num">7:23</span> <span class="verse-body">sed enim mundi creator qui formavit hominis nativitatem quique omnium invenit originem et spiritum vobis iterum cum misericordia reddet et vitam sicut nunc vosmet ipsos despicitis propter leges eius</span></p>
<p id="judith-7-24"><span class="verse-num">7:24</span> <span class="verse-body">Antiochus autem contemni se arbitratus simul et exprobrantis voce despecta cum adhuc adulescentior superesset non solum verbis hortabatur sed et iuramento adfirmabat divitem se et beatum facturum et translatum a patriis legibus amicum habiturum et res necessarias praebiturum</span></p>
<p id="judith-7-25"><span class="verse-num">7:25</span> <span class="verse-body">sed ad ista cum adulescens nequaquam inclinaretur vocavit rex matrem et suadebat ut adulescenti fieret in salutem</span></p>
<p id="judith-7-26"><span class="verse-num">7:26</span> <span class="verse-body">cum autem multis eam verbis esset hortatus promisit suasuram se filio suo</span></p>
<p id="judith-7-27"><span class="verse-num">7:27</span> <span class="verse-body">itaque inclinata ad illum inridens crudelem tyrannum ait patria voce fili mi miserere mei quae te in utero decem menses portavi et lac triennio dedi et alui et in aetatem istam perduxi</span></p>
<p id="judith-7-28"><span class="verse-num">7:28</span> <span class="verse-body">peto nate aspicias in caelum et terram et ad omnia quae in eis sunt et intellegas quia ex nihilo fecit illa Deus et hominum genus</span></p>
<p id="judith-7-29"><span class="verse-num">7:29</span> <span class="verse-body">ita fit ut non timeas carnificem istum sed dignus fratribus tuis effectus suscipe mortem ut in illa miseratione cum fratribus tuis te recipiam</span></p>
<p id="judith-7-30"><span class="verse-num">7:30</span> <span class="verse-body">cum haec illa adhuc diceret ait adulescens quem sustinetis non oboedio praecepto regis sed praecepto legis quae data est nobis per Mosen</span></p>
<p id="judith-7-31"><span class="verse-num">7:31</span> <span class="verse-body">tu vero qui inventor omnis malitiae factus es in Hebraeos non effugies manum Dei</span></p>
<p id="judith-7-32"><span class="verse-num">7:32</span> <span class="verse-body">nos enim pro peccatis nostris haec patimur</span></p>
<p id="judith-7-33"><span class="verse-num">7:33</span> <span class="verse-body">et si nobis propter increpationem et correptionem Dominus noster modicum iratus est sed iterum reconciliabitur servis suis</span></p>
<p id="judith-7-34"><span class="verse-num">7:34</span> <span class="verse-body">tu autem o sceleste et omnium hominum flagitiosissime noli frustra extolli vanis spebus in servos eius inflammatus</span></p>
<p id="judith-7-35"><span class="verse-num">7:35</span> <span class="verse-body">nondum enim omnipotentis Dei et omnia inspicientis iudicium effugisti</span></p>
<p id="judith-7-36"><span class="verse-num">7:36</span> <span class="verse-body">nam fratres mei modico nunc dolore sustentato sub testamento aeternae vitae effecti sunt tu vero iudicio Dei iustas superbiae poenas solves</span></p>
<p id="judith-7-37"><span class="verse-num">7:37</span> <span class="verse-body">ego autem sicut fratres mei animam et corpus meum trado pro patriis legibus invocans Deum maturius genti nostrae propitium fieri teque cum tormentis et verberibus confiteri quod ipse est Deus solus</span></p>
<p id="judith-7-38"><span class="verse-num">7:38</span> <span class="verse-body">in me vero et in fratribus meis desinet Omnipotentis ira quae super omne genus nostrum iuste superducta est</span></p>
<p id="judith-7-39"><span class="verse-num">7:39</span> <span class="verse-body">tunc rex accensus ira in hunc super omnes crudelius desaeviit indigne ferens derisum se</span></p>
<p id="judith-7-40"><span class="verse-num">7:40</span> <span class="verse-body">et hic itaque mundus obiit per omnia in Domino confidens</span></p>
<p id="judith-7-41"><span class="verse-num">7:41</span> <span class="verse-body">novissime autem et mater consummata est</span></p>
<p id="judith-7-42"><span class="verse-num">7:42</span> <span class="verse-body">igitur de sacrificiis et de nimiis crudelitatibus satis dictum __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a></p>
<p id="judith-8-1"><span class="verse-num">8:1</span> <span class="verse-body">Iudas vero Macchabeus et qui cum illo erant introibant latenter in castella et convocantes cognatos et eos qui permanserant in iudaismo adsumentes eduxerunt ad sex milia viros</span></p>
<p id="judith-8-2"><span class="verse-num">8:2</span> <span class="verse-body">et invocabant Dominum ut respiceret in populum qui ab omnibus calcabatur misereretur templo quod contaminabatur ab impiis</span></p>
<p id="judith-8-3"><span class="verse-num">8:3</span> <span class="verse-body">misereretur etiam exterminio civitatis quae esset ilico conplananda et vocem sanguinis ad se clamantis audiret</span></p>
<p id="judith-8-4"><span class="verse-num">8:4</span> <span class="verse-body">memoraretur quoque iniquissimas mortes innocentium parvulorum et blasphemias nomini suo inlatas et indignaretur super his</span></p>
<p id="judith-8-5"><span class="verse-num">8:5</span> <span class="verse-body">at Macchabeus congregata multitudine intolerabilis gentibus efficiebatur ira enim Domini in misericordiam conversa est</span></p>
<p id="judith-8-6"><span class="verse-num">8:6</span> <span class="verse-body">et superveniens castellis et civitatibus inprovisus succendebat eas et oportuna loca occupans non paucas hostium strages dabat</span></p>
<p id="judith-8-7"><span class="verse-num">8:7</span> <span class="verse-body">maxime autem noctibus ad huiuscemodi excursus ferebatur et fama virtutis eius ubique diffundebatur</span></p>
<p id="judith-8-8"><span class="verse-num">8:8</span> <span class="verse-body">videns autem Philippus paulatim virum ad profectum venire ac frequentius res ei prospere cedere ad Ptolomeum ducem Coelesyriae et Foenicis scripsit ut auxilium ferret regis negotiis</span></p>
<p id="judith-8-9"><span class="verse-num">8:9</span> <span class="verse-body">at ille velociter misit Nicanorem Patrocli de primoribus amicum datis ei permixtis gentibus armatis non minus viginti milibus ut universum Iudaeorum genus deleret adiuncto ei Gorgia viro militari</span></p>
<p id="judith-8-10"><span class="verse-num">8:10</span> <span class="verse-body">constituit autem Nicanor regi ut tributum Romanis quod erat dandum duo milia talentum de captivitate Iudaeorum suppleret</span></p>
<p id="judith-8-11"><span class="verse-num">8:11</span> <span class="verse-body">statimque ad maritimas misit civitates convocans ad coemptionem iudaeorum mancipiorum promittens se nonaginta mancipia talento distracturum non respiciens ad vindictam quae eum ab Omnipotente esset consecutura</span></p>
<p id="judith-8-12"><span class="verse-num">8:12</span> <span class="verse-body">Iudas autem ubi conperit indicavit his qui secum erant Iudaeis Nicanoris adventum</span></p>
<p id="judith-8-13"><span class="verse-num">8:13</span> <span class="verse-body">ex quibus quidam formidantes et non credentes Dei iustitiae in fugam vertebantur</span></p>
<p id="judith-8-14"><span class="verse-num">8:14</span> <span class="verse-body">alii vero si quid eis supererat vendebant simulque Dominum deprecabantur ut eriperet eos ab impio Nicanore qui eos priusquam in comminus veniret vendiderat</span></p>
<p id="judith-8-15"><span class="verse-num">8:15</span> <span class="verse-body">si non propter eos propter testamentum quod erat ad patres eorum et propter invocationem sancti et magnifici nominis eius super ipsos</span></p>
<p id="judith-8-16"><span class="verse-num">8:16</span> <span class="verse-body">convocatis autem Macchabeus septem milibus qui cum ipso erant rogabat ne hostibus reconciliarentur neque metuerent inique venientium adversum se hostium multitudinem sed fortiter contenderent</span></p>
<p id="judith-8-17"><span class="verse-num">8:17</span> <span class="verse-body">ante oculos habentes contumeliam quae in locum sanctum ab his iniuste esset inlata itemque et ludibria habitae civitatis iniuriam adhuc etiam veterum instituta convulsa</span></p>
<p id="judith-8-18"><span class="verse-num">8:18</span> <span class="verse-body">nam illi quidem armis confidunt ait simul et audacia nos autem in omnipotente Domino qui potest venientes adversus nos et universum mundum uno nutu delere confidimus</span></p>
<p id="judith-8-19"><span class="verse-num">8:19</span> <span class="verse-body">admonuit autem eos et de auxiliis Dei quae facta sunt erga parentes et sub Sennacherim centum octoginta quinque milia ut perierunt</span></p>
<p id="judith-8-20"><span class="verse-num">8:20</span> <span class="verse-body">et de proelio quod eis adversus Galatas fuit in Babylonia ut omnes ubi ad rem ventum est Macedonibus sociis haesitantibus ipsi sex milia soli peremerunt centum viginti milia propter auxilium illis datum e caelo et beneficia pro his plurima consecuti sunt</span></p>
<p id="judith-8-21"><span class="verse-num">8:21</span> <span class="verse-body">his verbis constantes effecti sunt et pro legibus et patria mori parati</span></p>
<p id="judith-8-22"><span class="verse-num">8:22</span> <span class="verse-body">constituit itaque fratres suos duces utrique ordini Simonem et Iosepphum et Ionathan subiectis unicuique millenis et quingentenis</span></p>
<p id="judith-8-23"><span class="verse-num">8:23</span> <span class="verse-body">ad hoc etiam ab Ezra lecto illis sancto libro et dato signo adiutorio Dei in prima acie ipse dux commisit cum Nicanore</span></p>
<p id="judith-8-24"><span class="verse-num">8:24</span> <span class="verse-body">et facto sibi adiutore Omnipotente interfecerunt super novem milia hominum maiorem autem partem exercitus Nicanoris vulneribus debilem factam fugere conpulerunt</span></p>
<p id="judith-8-25"><span class="verse-num">8:25</span> <span class="verse-body">pecuniis vero eorum qui ad emptionem ipsorum venerant sublatis ipsos usquequaque persecuti sunt</span></p>
<p id="judith-8-26"><span class="verse-num">8:26</span> <span class="verse-body">sed reverterunt hora conclusi nam erat ante sabbatum quam ob causam non perseveraverunt insequentes</span></p>
<p id="judith-8-27"><span class="verse-num">8:27</span> <span class="verse-body">arma autem ipsorum et spolia congregantes sabbatum agebant benedicentes Dominum qui liberavit eos in isto die misericordiae initium stillans in eos</span></p>
<p id="judith-8-28"><span class="verse-num">8:28</span> <span class="verse-body">post sabbatum vero debilibus et orfanis et viduis diviserunt spolia et residua ipsi cum suis habuere</span></p>
<p id="judith-8-29"><span class="verse-num">8:29</span> <span class="verse-body">his ita gestis et communiter ab omnibus facta obsecratione misericordem Dominum postulabant ut in finem servis suis reconciliaretur</span></p>
<p id="judith-8-30"><span class="verse-num">8:30</span> <span class="verse-body">et ex his qui cum Timotheo et Bacchide erant contra se contendentes super viginti milia interfecerunt et munitiones excelsas obtinuerunt et plures praedas diviserunt aequam portionem debilibus pupillis et viduis sed et senioribus facientes</span></p>
<p id="judith-8-31"><span class="verse-num">8:31</span> <span class="verse-body">et cum arma eorum collegissent diligenter omnia conposuerunt in locis oportunis residua vero spolia Hierosolymam detulerunt</span></p>
<p id="judith-8-32"><span class="verse-num">8:32</span> <span class="verse-body">et phylarchen qui cum Timotheo erat interfecerunt virum scelestum qui in multis Iudaeos adflixerat</span></p>
<p id="judith-8-33"><span class="verse-num">8:33</span> <span class="verse-body">et cum epicinia agerent in Hierosolymis eos qui sacras ianuas incenderant id est Callistenen cum in quodam domicilio refugisset incenderunt digna ei mercede pro impietatibus suis reddita</span></p>
<p id="judith-8-34"><span class="verse-num">8:34</span> <span class="verse-body">facinorosissimus autem Nicanor qui mille negotiantes ad Iudaeorum venditionem adduxerat</span></p>
<p id="judith-8-35"><span class="verse-num">8:35</span> <span class="verse-body">humiliatus auxilio Domini ab his quos nullos existimaverat deposita veste gloriae per mediterranea fugiens solus venit Antiochiam summam infelicitatem de interitu sui exercitus consecutus</span></p>
<p id="judith-8-36"><span class="verse-num">8:36</span> <span class="verse-body">et qui promiserat Romanis se tributum restituere de captivitate Hierosolymorum praedicabat nunc protectorem Deum habere Iudaeos et ob ipsum invulnerabiles esse eo quod sequerentur leges ab ipso constitutas __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a></p>
<p id="judith-9-1"><span class="verse-num">9:1</span> <span class="verse-body">eodem tempore Antiochus inhoneste revertebatur de Perside</span></p>
<p id="judith-9-2"><span class="verse-num">9:2</span> <span class="verse-body">intraverat enim ea quae dicitur Persipolis et temptavit expoliare templa et civitatem opprimere sed multitudine ad arma concurrente in fugam versi sunt et ita contigit ut Antiochus post fugam turpiter rediret</span></p>
<p id="judith-9-3"><span class="verse-num">9:3</span> <span class="verse-body">et cum venisset circa Ecbatana recognovit quae erga Nicanorem et Timotheum gesta sunt</span></p>
<p id="judith-9-4"><span class="verse-num">9:4</span> <span class="verse-body">elatus autem ira arbitrabatur se iniuriam illorum qui se fugaverant posse in Iudaeos retorquere ideoque iussit agitari currum sine intermissione agens iter caelesti eum iudicio perurguente quod ita superbe locutus est venturum se Hierosolymam et congeriem sepulchri Iudaeorum eam facturum</span></p>
<p id="judith-9-5"><span class="verse-num">9:5</span> <span class="verse-body">sed qui universa conspicit Dominus Israhel percussit eum insanabili et invisibili plaga ut enim finivit hunc ipsum sermonem adprehendit eum dolor dirus viscerum et amara internorum tormenta</span></p>
<p id="judith-9-6"><span class="verse-num">9:6</span> <span class="verse-body">et quidem satis iuste quippe qui multis et novis cruciatibus aliorum torserat viscera licet ille nullo modo a sua malitia cessaret</span></p>
<p id="judith-9-7"><span class="verse-num">9:7</span> <span class="verse-body">super haec autem superbia repletus ignem spirans animo in Iudaeos et praecipiens adcelerare negotium contigit illum impetu euntem de curru cadere et gravi corporis conlisione membra vexare</span></p>
<p id="judith-9-8"><span class="verse-num">9:8</span> <span class="verse-body">isque qui sibi videbatur etiam fluctibus maris imperare supra humanum modum superbia repletus et montium altitudines in statera adpendere nunc humiliatus ad terram in gestatorio portabatur manifestam Dei virtutem in semet ipso contestans</span></p>
<p id="judith-9-9"><span class="verse-num">9:9</span> <span class="verse-body">ita ut de corpore impii vermes scaturrirent ac viventes in doloribus carnes eius effluerent odore etiam illius et fetore exercitus gravaretur</span></p>
<p id="judith-9-10"><span class="verse-num">9:10</span> <span class="verse-body">et qui paulo ante sidera caeli contingere se arbitrabatur eum nemo poterat propter intolerantiam fetoris portare</span></p>
<p id="judith-9-11"><span class="verse-num">9:11</span> <span class="verse-body">hinc igitur coepit ex gravi superbia deductus ad agnitionem sui venire divina admonitus plaga per momenta singula doloribus suis augmenta capientibus</span></p>
<p id="judith-9-12"><span class="verse-num">9:12</span> <span class="verse-body">et cum nec ipse iam fetorem suum ferre posset ita ait iustum est subditum esse Deo et mortalem non paria Deo sentire</span></p>
<p id="judith-9-13"><span class="verse-num">9:13</span> <span class="verse-body">orabat autem haec scelestus Dominum a quo non esset misericordiam consecuturus</span></p>
<p id="judith-9-14"><span class="verse-num">9:14</span> <span class="verse-body">et civitatem ad quam festinans veniebat ut eam ad solum deduceret et sepulchrum congestorum faceret nunc optat liberam reddere</span></p>
<p id="judith-9-15"><span class="verse-num">9:15</span> <span class="verse-body">et Iudaeos quos nec sepultura quidem se dignos habituros sed avibus ac feris diripiendos traditurum et cum parvulis exterminaturum dixerat aequales nunc Atheniensibus facturum pollicetur</span></p>
<p id="judith-9-16"><span class="verse-num">9:16</span> <span class="verse-body">templum etiam sanctum quod prius expoliaverat optimis donis ornaturum et sancta vasa multiplicaturum et pertinentes ad sacrificia sumptus de reditibus suis praestaturum</span></p>
<p id="judith-9-17"><span class="verse-num">9:17</span> <span class="verse-body">super haec et Iudaeum futurum et omnem locum terrae perambulaturum et praedicaturum Dei potestatem</span></p>
<p id="judith-9-18"><span class="verse-num">9:18</span> <span class="verse-body">sed non cessantibus doloribus supervenerat enim in eum iustum Dei iudicium desperans scripsit ad Iudaeos in modum deprecationis epistulam haec continentem</span></p>
<p id="judith-9-19"><span class="verse-num">9:19</span> <span class="verse-body">optimis civibus Iudaeis plurimam salutem et bene valere et esse felices rex et princeps Antiochus</span></p>
<p id="judith-9-20"><span class="verse-num">9:20</span> <span class="verse-body">si bene valetis et filii vestri et ex sententia vobis cuncta sunt maximas agimus gratias</span></p>
<p id="judith-9-21"><span class="verse-num">9:21</span> <span class="verse-body">et ego in infirmitate constitutus vestri autem benigne memor regressus de Persidis locis et infirmitate gravi adprehensus necessarium duxi pro communi utilitate curam habere</span></p>
<p id="judith-9-22"><span class="verse-num">9:22</span> <span class="verse-body">non desperans memet ipsum sed spem multam habeo effugiendi infirmitatem</span></p>
<p id="judith-9-23"><span class="verse-num">9:23</span> <span class="verse-body">respiciens autem quod et pater quibus temporibus in locis superioribus ducebat exercitum ostendit qui post se susciperet principatum</span></p>
<p id="judith-9-24"><span class="verse-num">9:24</span> <span class="verse-body">ut si quid contrarium accideret aut difficile nuntiaretur scientes hii qui in regionibus erant cui esset rerum summa derelicta non turbarentur</span></p>
<p id="judith-9-25"><span class="verse-num">9:25</span> <span class="verse-body">ad haec considerans de proximo potentes quosque et vicinos temporibus insidiantes et eventum expectantes designavi filium meum Antiochum regem quem saepe recurrens in superiora regna multis vestrum commendabam et scripsi ad eum quae subiecta sunt</span></p>
<p id="judith-9-26"><span class="verse-num">9:26</span> <span class="verse-body">orate itaque vos et peto memores beneficiorum publice et privatim ut unusquisque conservet fidem ad me et ad filium meum</span></p>
<p id="judith-9-27"><span class="verse-num">9:27</span> <span class="verse-body">confido enim eum modeste et humane acturum et sequentem propositum meum communem vobis fore</span></p>
<p id="judith-9-28"><span class="verse-num">9:28</span> <span class="verse-body">igitur homicida et blasphemus pessime percussus et ut ipse alios tractaverat peregre in montibus miserabili obitu vita functus est</span></p>
<p id="judith-9-29"><span class="verse-num">9:29</span> <span class="verse-body">transferebat autem corpus Philippus conlactaneus eius qui metuens filium Antiochi ad Ptolomeum Filometora in Aegyptum abiit __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a></p>
<p id="judith-10-1"><span class="verse-num">10:1</span> <span class="verse-body">Macchabeus autem et qui cum illo erant Domino se protegente templum quidem et civitatem recepit</span></p>
<p id="judith-10-2"><span class="verse-num">10:2</span> <span class="verse-body">aras autem quas alienigenae per plateas extruxerant itemque delubra demolitus est</span></p>
<p id="judith-10-3"><span class="verse-num">10:3</span> <span class="verse-body">et purgato templo aliud altare fecerunt et de ignitis lapidibus igne concepto obtulerunt sacrificia post biennium et incensum et lucernas et panes propositionis posuerunt</span></p>
<p id="judith-10-4"><span class="verse-num">10:4</span> <span class="verse-body">quibus gestis rogabant Dominum prostrati in terram ne amplius malis talibus inciderent sed et si quando peccassent ut ab ipso mitius corriperentur et non blasphemis ac barbaris hominibus traderentur</span></p>
<p id="judith-10-5"><span class="verse-num">10:5</span> <span class="verse-body">qua die autem templum ab alienigenis pollutum fuerat contigit eadem die purgationem fieri vicesima et quinta mensis qui fuit casleu</span></p>
<p id="judith-10-6"><span class="verse-num">10:6</span> <span class="verse-body">et cum laetitia diebus octo egerunt in modum tabernaculorum recordantes quod ante modicum temporis diem sollemnem tabernaculorum in montibus more bestiarum egerant</span></p>
<p id="judith-10-7"><span class="verse-num">10:7</span> <span class="verse-body">propter quod tyrsos et ramos virides et palmas praeferebant ei qui prosperavit mundari locum suum</span></p>
<p id="judith-10-8"><span class="verse-num">10:8</span> <span class="verse-body">et decreverunt communi praecepto et decreto universae genti Iudaeorum omnibus annis agere dies istos</span></p>
<p id="judith-10-9"><span class="verse-num">10:9</span> <span class="verse-body">et Antiochi quidem qui appellatus est Nobilis vitae excessus ita se habuit</span></p>
<p id="judith-10-10"><span class="verse-num">10:10</span> <span class="verse-body">nunc autem de Eupatore Antiochi filio impii quae gesta sunt narrabimus breviantes mala quae in bellis gesta sunt</span></p>
<p id="judith-10-11"><span class="verse-num">10:11</span> <span class="verse-body">hic suscepto regno constituit super negotia regni Lysiam quendam Foenicis et Syriae militiae principem</span></p>
<p id="judith-10-12"><span class="verse-num">10:12</span> <span class="verse-body">nam Ptolomeus qui dicebatur Macer iusti tenax erga Iudaeos esse instituit et praecipue propter iniquitatem quae facta erat in eos et pacifice agere cum eis</span></p>
<p id="judith-10-13"><span class="verse-num">10:13</span> <span class="verse-body">sed ob hoc accusatus ab amicis apud Eupatorem cum frequenter proditor audiret eo quod Cyprum creditus a Filometore Nobilem translatus etiam ab eo recessisset veneno vitam finivit</span></p>
<p id="judith-10-14"><span class="verse-num">10:14</span> <span class="verse-body">Gorgias autem cum esset dux locorum adsumptis advenis frequenter Iudaeos debellabat</span></p>
<p id="judith-10-15"><span class="verse-num">10:15</span> <span class="verse-body">Iudaei vero qui tenebant oportunas munitiones fugatos ab Hierosolymis suscipiebant et bellare temptabant</span></p>
<p id="judith-10-16"><span class="verse-num">10:16</span> <span class="verse-body">hii vero qui erant cum Macchabeo per orationes Dominum rogantes ut esset sibi adiutor impetum fecerunt in munitiones Idumeorum</span></p>
<p id="judith-10-17"><span class="verse-num">10:17</span> <span class="verse-body">multaque vi insistentes loca obtinuerunt occurrentes interemerunt et omnes simul non minus a viginti milibus trucidaverunt</span></p>
<p id="judith-10-18"><span class="verse-num">10:18</span> <span class="verse-body">quidam autem cum confugissent in duas turres valde munitas omnem adparatum ad repugnandum habentes</span></p>
<p id="judith-10-19"><span class="verse-num">10:19</span> <span class="verse-body">Macchabeus ad eorum expugnationem relicto Simone et Ioseppho item Macchabeo eisque qui cum ipsis erant satis multis ipse ad eas quae amplius perurguebant pugnas conversus est</span></p>
<p id="judith-10-20"><span class="verse-num">10:20</span> <span class="verse-body">hii vero qui cum Simone erant cupiditate ducti a quibusdam qui in turribus erant suasi sunt pecunia et septuaginta milibus didragmis acceptis dimiserunt quosdam effugere</span></p>
<p id="judith-10-21"><span class="verse-num">10:21</span> <span class="verse-body">cum autem Macchabeo nuntiatum esset quod factum est congregatis principibus populi accusavit quod pecunia fratres vendidissent adversariis eorum dimissis</span></p>
<p id="judith-10-22"><span class="verse-num">10:22</span> <span class="verse-body">hos igitur proditores factos interfecit et confestim duas turres occupavit</span></p>
<p id="judith-10-23"><span class="verse-num">10:23</span> <span class="verse-body">armis autem ac manibus omnia prospere agendo in duabus munitionibus plus quam viginti milia peremit</span></p>
<p id="judith-10-24"><span class="verse-num">10:24</span> <span class="verse-body">Timotheus qui prius a Iudaeis fuerat superatus convocato exercitu peregrinae multitudinis et congregato exercitu asiano advenit quasi armis Iudaeam capturus</span></p>
<p id="judith-10-25"><span class="verse-num">10:25</span> <span class="verse-body">Macchabeus autem et qui cum ipso erant adpropiante illo deprecabantur Deum caput terra aspergentes lumbosque ciliciis praecincti</span></p>
<p id="judith-10-26"><span class="verse-num">10:26</span> <span class="verse-body">ad altaris crepidinem provoluti ut sibi propitius inimicis autem eorum esset inimicus et adversaretur sicut lex dicit</span></p>
<p id="judith-10-27"><span class="verse-num">10:27</span> <span class="verse-body">et ita post orationem sumptis armis longius de civitate procedentes et proximi hostibus effecti resederunt</span></p>
<p id="judith-10-28"><span class="verse-num">10:28</span> <span class="verse-body">primo autem solis ortu utrique commiserunt isti quidem victoriae et prosperitatis sponsorem cum virtute Dominum habentes illi autem ducem belli animum habebant</span></p>
<p id="judith-10-29"><span class="verse-num">10:29</span> <span class="verse-body">sed cum vehemens pugna esset apparuerunt adversariis de caelo viri quinque in equis frenis aureis decori ducatum Iudaeis praestantes</span></p>
<p id="judith-10-30"><span class="verse-num">10:30</span> <span class="verse-body">ex quibus duo Macchabeum medium habentes armis suis circumseptum incolomem conservabant in adversarios autem tela et fulmina iaciebant ex quo et caecitate confusi et repleti perturbatione cadebant</span></p>
<p id="judith-10-31"><span class="verse-num">10:31</span> <span class="verse-body">interfecti sunt autem viginti milia quingenti et equites sescenti</span></p>
<p id="judith-10-32"><span class="verse-num">10:32</span> <span class="verse-body">Timotheus autem confugit in Gazara praesidium munitum cui praeerat Caereas</span></p>
<p id="judith-10-33"><span class="verse-num">10:33</span> <span class="verse-body">Macchabeus autem et qui cum eo erant laetantes obsederunt praesidium diebus quattuor</span></p>
<p id="judith-10-34"><span class="verse-num">10:34</span> <span class="verse-body">at hii qui in turres erant loci firmitate confisi super modum maledicebant et sermones nefandos iactabant</span></p>
<p id="judith-10-35"><span class="verse-num">10:35</span> <span class="verse-body">sed cum dies quinta inlucesceret viginti iuvenes ex his qui cum Macchabeo erant accensi animis propter blasphemiam viriliter accesserunt ad murum et feroci animo incedentes ascendebant</span></p>
<p id="judith-10-36"><span class="verse-num">10:36</span> <span class="verse-body">sed et alii similiter ascendentes turres portasque succendere adgressi atque ipsos maledicos vivos concremare</span></p>
<p id="judith-10-37"><span class="verse-num">10:37</span> <span class="verse-body">per continuum autem biduum praesidio vastato Timotheum occultantem se in quodam reppertum loco peremerunt et fratrem illius Caerean et Apollofanem occiderunt</span></p>
<p id="judith-10-38"><span class="verse-num">10:38</span> <span class="verse-body">quibus gestis in hymnis et confessionibus benedicebant Dominum qui magna fecit cum Israhel et victoriam illi dedit __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a> <a href="#judith-11-35">35</a> <a href="#judith-11-36">36</a> <a href="#judith-11-37">37</a> <a href="#judith-11-38">38</a></p>
<p id="judith-11-1"><span class="verse-num">11:1</span> <span class="verse-body">sed parvo post tempore Lysias procurator regis et propinquus ac negotiorum praepositus graviter ferens de his quae acciderant</span></p>
<p id="judith-11-2"><span class="verse-num">11:2</span> <span class="verse-body">congregatis octoginta milibus et equitatu universo veniebat adversus Iudaeos existimans se civitatem quidem captam gentibus habitaculum facturum</span></p>
<p id="judith-11-3"><span class="verse-num">11:3</span> <span class="verse-body">templum vero in pecuniae quaestu sicut cetera delubra gentium habiturum et per singulos annos venale sacerdotium</span></p>
<p id="judith-11-4"><span class="verse-num">11:4</span> <span class="verse-body">nusquam recogitans Dei potestatem sed mente effrenatus in multitudine peditum et in milibus equitum et in octoginta elefantis confidebat</span></p>
<p id="judith-11-5"><span class="verse-num">11:5</span> <span class="verse-body">ingressus autem Iudaeam et adpropians Bethsurae quod erat in angusto loco ab Hierosolyma intervallo quinque stadiorum illud praesidium expugnabat</span></p>
<p id="judith-11-6"><span class="verse-num">11:6</span> <span class="verse-body">ut autem Macchabeus et qui cum eo erant cognoverunt expugnari praesidia cum fletu et lacrimis rogabant Dominum et omnis turba simul ut bonum angelum mitteret ad salutem Israhel</span></p>
<p id="judith-11-7"><span class="verse-num">11:7</span> <span class="verse-body">et ipse primus Macchabeus sumptis armis ceteros adhortatus est simul secum periculum subire et ferre auxilium fratribus suis</span></p>
<p id="judith-11-8"><span class="verse-num">11:8</span> <span class="verse-body">cumque pariter prompto animo procederent Hierosolymis apparuit praecedens eos eques in veste candida armis aureis hastam vibrans</span></p>
<p id="judith-11-9"><span class="verse-num">11:9</span> <span class="verse-body">tum simul omnes benedixerunt misericordem Dominum et convaluerunt animis non solum homines sed et bestias ferocissimas et muros ferreos parati penetrare</span></p>
<p id="judith-11-10"><span class="verse-num">11:10</span> <span class="verse-body">ibant igitur prompti de caelo habentes adiutorem et miserantem eos Dominum</span></p>
<p id="judith-11-11"><span class="verse-num">11:11</span> <span class="verse-body">leonum autem impetu inruentes hostibus prostraverunt ex eis undecim milia peditum et equites mille sescentos</span></p>
<p id="judith-11-12"><span class="verse-num">11:12</span> <span class="verse-body">universos autem in fugam verterunt plures vero ex eis vulnerati nudi evaserunt sed et ipse Lysias turpiter fugiens evasit</span></p>
<p id="judith-11-13"><span class="verse-num">11:13</span> <span class="verse-body">et quia non insensatus erat secum ipse reputans factam erga se diminutionem et intellegens invictos esse Hebraeos Dei auxilio nitentes misit ad eos</span></p>
<p id="judith-11-14"><span class="verse-num">11:14</span> <span class="verse-body">promisitque consensurum se omnibus quae iusta sunt et regem conpulsurum amicum fieri</span></p>
<p id="judith-11-15"><span class="verse-num">11:15</span> <span class="verse-body">annuit autem Macchabeus precibus Lysiae in omnibus utilitati consulens et quaecumque Macchabeus scripsit Lysiae de Iudaeis ea rex concessit</span></p>
<p id="judith-11-16"><span class="verse-num">11:16</span> <span class="verse-body">nam erant scriptae Iudaeis epistulae a Lysia quidem hunc modum continentes Lysias populo Iudaeorum salutem</span></p>
<p id="judith-11-17"><span class="verse-num">11:17</span> <span class="verse-body">Iohannes et Abessalom qui missi sunt a vobis tradentes scripta postulabant ut ea quae per illos significabantur implerem</span></p>
<p id="judith-11-18"><span class="verse-num">11:18</span> <span class="verse-body">quaecumque igitur regi potuerunt perferri exposui et quae res permittebat concessit</span></p>
<p id="judith-11-19"><span class="verse-num">11:19</span> <span class="verse-body">si igitur in negotiis fidem conservaveritis etiam deinceps honorum vobis causa esse temptabo</span></p>
<p id="judith-11-20"><span class="verse-num">11:20</span> <span class="verse-body">de ceteris autem per singula verbo mandavi et istis et his qui a me missi sunt conloqui vobiscum</span></p>
<p id="judith-11-21"><span class="verse-num">11:21</span> <span class="verse-body">bene valete anno centesimo quadragesimo octavo dioscori die mensis vicesima et quarta</span></p>
<p id="judith-11-22"><span class="verse-num">11:22</span> <span class="verse-body">regis autem epistula ista continebat rex Antiochus Lysiae fratri salutem</span></p>
<p id="judith-11-23"><span class="verse-num">11:23</span> <span class="verse-body">patre nostro inter deos translato nos volentes eos qui sunt in regno nostro sine tumultu agere et rebus suis adhibere diligentiam</span></p>
<p id="judith-11-24"><span class="verse-num">11:24</span> <span class="verse-body">audivimus Iudaeos non consensisse patri ut transferrentur ad ritum Graecorum sed tenere velle suum institutum ac propterea postulare concedi sibi legitima sua</span></p>
<p id="judith-11-25"><span class="verse-num">11:25</span> <span class="verse-body">volentes igitur hanc quoque gentem quietam esse statuentes iudicavimus templum restitui illis ut agerent secundum maiorum suorum consuetudinem</span></p>
<p id="judith-11-26"><span class="verse-num">11:26</span> <span class="verse-body">bene igitur feceris si miseris ad eos et dextram dederis ut cognita nostra voluntate bono animo sint et utilitatibus propriis deserviant</span></p>
<p id="judith-11-27"><span class="verse-num">11:27</span> <span class="verse-body">ad Iudaeos autem regis epistula talis erat rex Antiochus senatui Iudaeorum et ceteris Iudaeis salutem</span></p>
<p id="judith-11-28"><span class="verse-num">11:28</span> <span class="verse-body">si valetis sic estis ut volumus sed et ipsi bene valemus</span></p>
<p id="judith-11-29"><span class="verse-num">11:29</span> <span class="verse-body">adiit nos Menelaus dicens velle vos descendere ad vestros qui sunt apud nos</span></p>
<p id="judith-11-30"><span class="verse-num">11:30</span> <span class="verse-body">his igitur qui commeant usque ad diem tricesimum mensis xandici damus dextras securitatis</span></p>
<p id="judith-11-31"><span class="verse-num">11:31</span> <span class="verse-body">ut Iudaei utantur cibis et legibus suis sicut et prius et nemo eorum ullo modo molestiam patiatur de his quae per ignorantiam gesta sunt</span></p>
<p id="judith-11-32"><span class="verse-num">11:32</span> <span class="verse-body">misi autem et Menelaum qui vos adloquatur</span></p>
<p id="judith-11-33"><span class="verse-num">11:33</span> <span class="verse-body">valete anno centesimo quadragesimo octavo xandici mensis quintadecima</span></p>
<p id="judith-11-34"><span class="verse-num">11:34</span> <span class="verse-body">miserunt autem etiam Romani epistulam ita se habentem Quintus Memmius et Titus Manilius legati Romanorum populo Iudaeorum salutem</span></p>
<p id="judith-11-35"><span class="verse-num">11:35</span> <span class="verse-body">de his quae Lysias cognatus regis concessit vobis et nos concessimus</span></p>
<p id="judith-11-36"><span class="verse-num">11:36</span> <span class="verse-body">de quibus autem iudicavit referendum confestim aliquem mittite diligentius inter vos conferentes ut decernamus sicut congruit vobis nos enim Antiochiam accedimus</span></p>
<p id="judith-11-37"><span class="verse-num">11:37</span> <span class="verse-body">ideoque festinate scribere ut nos quoque sciamus cuius estis voluntatis</span></p>
<p id="judith-11-38"><span class="verse-num">11:38</span> <span class="verse-body">bene valete anno centesimo quadragesimo octavo quintadecima die mensis xandici __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a> <a href="#judith-12-45">45</a> <a href="#judith-12-46">46</a></p>
<p id="judith-12-1"><span class="verse-num">12:1</span> <span class="verse-body">his factis pactionibus Lysias pergebat ad regem Iudaei autem agriculturae operam dabant</span></p>
<p id="judith-12-2"><span class="verse-num">12:2</span> <span class="verse-body">sed hii qui resederant Timotheus et Apollonius gehennae filius sed et Hieronimus et Demofon super hos et Nicanor cypriarches non sinebant eos in silentio agere et quiete</span></p>
<p id="judith-12-3"><span class="verse-num">12:3</span> <span class="verse-body">Ioppitae vero tale quoddam flagitium perpetrarunt rogaverunt Iudaeos cum quibus habitabant ascendere scaphas quas paraverant cum uxoribus et filiis quasi nullis inimicitiis inter eos subiacentibus</span></p>
<p id="judith-12-4"><span class="verse-num">12:4</span> <span class="verse-body">secundum communem itaque decretum civitatis et ipsis adquiescentibus pacisque causa nihil suspectum habentibus cum in altum processissent submerserunt non minus ducentos</span></p>
<p id="judith-12-5"><span class="verse-num">12:5</span> <span class="verse-body">quam crudelitatem Iudas in suae gentis homines factam ut cognovit praecepit viris qui erant cum ipso et invocato iusto iudice Deo</span></p>
<p id="judith-12-6"><span class="verse-num">12:6</span> <span class="verse-body">venit adversus interfectores fratrum et portum quidem noctu succendit scaphas exusit eos autem qui ab igne refugerant gladio peremit</span></p>
<p id="judith-12-7"><span class="verse-num">12:7</span> <span class="verse-body">et cum haec ita egisset discessit quasi iterum reversurus et universos Ioppitas eradicaturus</span></p>
<p id="judith-12-8"><span class="verse-num">12:8</span> <span class="verse-body">sed cum cognovisset et eos qui erant Iamniae velle pari modo facere habitantibus secum Iudaeis</span></p>
<p id="judith-12-9"><span class="verse-num">12:9</span> <span class="verse-body">Iamnitis quoque nocte supervenit et portum cum navibus succendit ita ut lumen ignis pareret Hierosolymis ab stadiis ducentis quadraginta</span></p>
<p id="judith-12-10"><span class="verse-num">12:10</span> <span class="verse-body">inde cum abissent novem stadiis et iter facerent ad Timotheum commiserunt cum eo Arabes quinque milia viri et equites quingenti</span></p>
<p id="judith-12-11"><span class="verse-num">12:11</span> <span class="verse-body">cumque pugna valida fieret et auxilio Dei prospere cessisset residui victi Arabes petebant a Iuda dextras sibi dari promittentes pascua daturos et in ceteris profuturos</span></p>
<p id="judith-12-12"><span class="verse-num">12:12</span> <span class="verse-body">Iudas autem arbitratus vere in multis eos utiles promisit pacem dextrisque acceptis discessere ad tabernacula sua</span></p>
<p id="judith-12-13"><span class="verse-num">12:13</span> <span class="verse-body">adgressus est autem et civitatem quandam firmam pontibus murisque circumseptam quae a turbis habitabatur gentium promiscuarum cui nomen Caspin</span></p>
<p id="judith-12-14"><span class="verse-num">12:14</span> <span class="verse-body">hii vero qui intus erant confidentes in stabilitate murorum et adparatu alimoniarum remissius agebant maledictis lacessentes Iudam ac blasphemantes et loquentes quae fas non est</span></p>
<p id="judith-12-15"><span class="verse-num">12:15</span> <span class="verse-body">Macchabeus autem invocato magno mundi principe qui sine arietibus et machinis temporibus Iesu praecipitavit Hiericho inruit ferociter muris</span></p>
<p id="judith-12-16"><span class="verse-num">12:16</span> <span class="verse-body">et capta civitate per Domini voluntatem inenarrabiles caedes fecit ita ut adiacens stagnum stadiorum duo latitudinis sanguine infectum fluere videretur</span></p>
<p id="judith-12-17"><span class="verse-num">12:17</span> <span class="verse-body">inde discesserunt stadia septingenta quinquaginta et venerunt in Characa ad eos qui dicuntur Tubianei Iudaeos</span></p>
<p id="judith-12-18"><span class="verse-num">12:18</span> <span class="verse-body">et Timotheum quidem in illis locis conprehenderunt nulloque negotio perfecto regressus est relicto in quodam loco firmissimo praesidio</span></p>
<p id="judith-12-19"><span class="verse-num">12:19</span> <span class="verse-body">Dositheus autem et Sosipater qui erant duces cum Macchabeo peremerunt a Timotheo relictos in praesidio decem milia viros</span></p>
<p id="judith-12-20"><span class="verse-num">12:20</span> <span class="verse-body">at Macchabeus ordinatis circum se sex milibus et constitutis per cohortes adversus Timotheum processit habentem secum centum viginti milia peditum equitumque duo milia quingentos</span></p>
<p id="judith-12-21"><span class="verse-num">12:21</span> <span class="verse-body">cognito autem Iudae adventu Timotheus praemisit mulieres et filios et reliquum adparatum in praesidium quod Carnion dicitur erat enim inexpugnabile et accessu difficile propter locorum angustias</span></p>
<p id="judith-12-22"><span class="verse-num">12:22</span> <span class="verse-body">cumque cohors Iudae prima apparuisset timor hostibus incussus est ex praesentia Dei qui universa conspicit et in fugam versi sunt alius alio ita ut magis a suis deicerentur et gladiorum suorum ictibus debilitarentur</span></p>
<p id="judith-12-23"><span class="verse-num">12:23</span> <span class="verse-body">Iudas autem vehementer instabat puniens profanos et prostravit ex eis triginta milia virorum</span></p>
<p id="judith-12-24"><span class="verse-num">12:24</span> <span class="verse-body">ipse vero Timotheus incidit in partes Dosithei et Sosipatri et multis precibus postulabat ut vivus dimitteretur eo quod multorum ex Iudaeis parentes haberet ac fratres quos morte eius decipi eveniret</span></p>
<p id="judith-12-25"><span class="verse-num">12:25</span> <span class="verse-body">et cum fidem dedisset restituturum se eos secundum constitutum inlaesum eum dimiserunt propter fratrum salutem</span></p>
<p id="judith-12-26"><span class="verse-num">12:26</span> <span class="verse-body">Iudas autem egressus est a Carnio interfectis viginti quinque milibus</span></p>
<p id="judith-12-27"><span class="verse-num">12:27</span> <span class="verse-body">post horum fugam et necem movit exercitum ad Efron civitatem munitam in qua multitudo diversarum gentium habitabat et robusti iuvenes pro muris consistentes fortiter repugnabant in hac autem machinae multae et telorum erat adparatus</span></p>
<p id="judith-12-28"><span class="verse-num">12:28</span> <span class="verse-body">sed cum Omnipotentem invocassent qui potestate vires hostium confregit ceperunt civitatem et ex eis qui intus erant viginti quinque milia prostraverunt</span></p>
<p id="judith-12-29"><span class="verse-num">12:29</span> <span class="verse-body">inde ad civitatem Scytarum abierunt quae ab Hierosolymis sescentis stadiis aberat</span></p>
<p id="judith-12-30"><span class="verse-num">12:30</span> <span class="verse-body">contestantibus autem his qui apud Scytopolitas erant Iudaeis quod benigne ab eis haberentur etiam temporibus infelicitatis quod modeste secum egerint</span></p>
<p id="judith-12-31"><span class="verse-num">12:31</span> <span class="verse-body">gratias agentes eis exhortati etiam de cetero erga genus suum benignos esse venerunt Hierosolymam die sollemni septimanarum instante</span></p>
<p id="judith-12-32"><span class="verse-num">12:32</span> <span class="verse-body">et post pentecosten abierunt contra Gorgiam praepositum Idumeae</span></p>
<p id="judith-12-33"><span class="verse-num">12:33</span> <span class="verse-body">exivit autem cum peditibus tribus milibus et equitibus quadringentis</span></p>
<p id="judith-12-34"><span class="verse-num">12:34</span> <span class="verse-body">quibus congressis contigit paucos ruere Iudaeorum</span></p>
<p id="judith-12-35"><span class="verse-num">12:35</span> <span class="verse-body">Dositheus vero quidam de Bachenoris eques vir fortis Gorgiam tenebat et cum vellet illum capere vivum eques quidam de Thracibus inruit in eum umerumque eius amputavit atque ita Gorgias effugit in Marisa</span></p>
<p id="judith-12-36"><span class="verse-num">12:36</span> <span class="verse-body">at illis qui cum Esdrin erant diutius pugnantibus et fatigatis invocavit Dominum Iudas adiutorem et ducem belli fieri</span></p>
<p id="judith-12-37"><span class="verse-num">12:37</span> <span class="verse-body">incipiens voce patria et cum hymnis clamorem extollens fugam Gorgiae militibus incussit</span></p>
<p id="judith-12-38"><span class="verse-num">12:38</span> <span class="verse-body">Iudas autem collecto exercitu venit in civitatem Odollam et cum septima dies superveniret secundum consuetudinem purificati in eodem loco sabbatum egerunt</span></p>
<p id="judith-12-39"><span class="verse-num">12:39</span> <span class="verse-body">et sequenti die venit cum suis Iudas ut corpora prostratorum tolleret et cum parentibus poneret in sepulchris paternis</span></p>
<p id="judith-12-40"><span class="verse-num">12:40</span> <span class="verse-body">invenerunt autem sub tunicis interfectorum de donariis idolorum quae apud Iamnian fuerunt a quibus lex prohibet Iudaeos omnibus ergo manifestum factum est ob hanc causam eos corruisse</span></p>
<p id="judith-12-41"><span class="verse-num">12:41</span> <span class="verse-body">omnes itaque benedixerunt iustum iudicium Domini qui occulta fecerit manifesta</span></p>
<p id="judith-12-42"><span class="verse-num">12:42</span> <span class="verse-body">atque ita ad preces conversi rogaverunt ut id quod factum erat delictum obliteraretur at vero fortissimus Iudas hortabatur populum conservare se sine peccato sub oculis videntes quae facta sint pro peccato eorum qui prostrati sunt</span></p>
<p id="judith-12-43"><span class="verse-num">12:43</span> <span class="verse-body">et facta conlatione duodecim milia dragmas argenti misit Hierosolymam offerri pro peccato sacrificium bene et religiose de resurrectione cogitans</span></p>
<p id="judith-12-44"><span class="verse-num">12:44</span> <span class="verse-body">nisi enim eos qui ceciderant resurrecturos speraret superfluum videretur et vanum orare pro mortuis</span></p>
<p id="judith-12-45"><span class="verse-num">12:45</span> <span class="verse-body">et quia considerabat quod hii qui cum pietate dormitionem acceperant optimam haberent repositam gratiam</span></p>
<p id="judith-12-46"><span class="verse-num">12:46</span> <span class="verse-body">sancta ergo et salubris cogitatio pro defunctis exorare ut a peccato solverentur __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a></p>
<p id="judith-13-1"><span class="verse-num">13:1</span> <span class="verse-body">anno centesimo quadragesimo nono cognovit Iudas Antiochum Eupatoris venire cum multitudine adversus Iudaeam</span></p>
<p id="judith-13-2"><span class="verse-num">13:2</span> <span class="verse-body">et cum eo Lysiam procuratorem et praepositum negotiorum secum habentem peditum centum decem milia et equitum quinque milia et elefantos viginti duo currus cum falcibus trecentos</span></p>
<p id="judith-13-3"><span class="verse-num">13:3</span> <span class="verse-body">commiscuit autem se illis et Menelaus et cum multa fallacia deprecabatur Antiochum non pro patriae salute sed sperans se constitui in principatum</span></p>
<p id="judith-13-4"><span class="verse-num">13:4</span> <span class="verse-body">sed Rex regum suscitavit animos Antiochi in peccatorem et suggerente Lysia hunc esse causam omnium malorum iussit ut eis est consuetudo conprehensum in eodem loco necari</span></p>
<p id="judith-13-5"><span class="verse-num">13:5</span> <span class="verse-body">erat autem in eodem loco turris quinquaginta cubitorum aggestum undique habens cineris haec prospectum habebat in praeceps</span></p>
<p id="judith-13-6"><span class="verse-num">13:6</span> <span class="verse-body">inde in cinerem deici iussit sacrilegum omnibus eum propellentibus ad interitum</span></p>
<p id="judith-13-7"><span class="verse-num">13:7</span> <span class="verse-body">et tali lege praevaricatorem legis contigit mori nec terrae dari Menelaum</span></p>
<p id="judith-13-8"><span class="verse-num">13:8</span> <span class="verse-body">et quidem satis iuste nam quia multa erga aram Dei delicta commisit cuius ignis et cinis erat sanctus ipse in cineris morte damnatus est</span></p>
<p id="judith-13-9"><span class="verse-num">13:9</span> <span class="verse-body">sed rex mente effrenatus veniebat nequiorem se Iudaeis ostensurus</span></p>
<p id="judith-13-10"><span class="verse-num">13:10</span> <span class="verse-body">quibus Iudas cognitis praecepit populo ut die ac nocte Dominum invocarent quo sicut semper et nunc adiuvaret eos</span></p>
<p id="judith-13-11"><span class="verse-num">13:11</span> <span class="verse-body">quippe qui lege et patria sanctoque templo privari vererentur ac populum qui nuper paululum respirasset ne sineret blasphemis rursum nationibus subdi</span></p>
<p id="judith-13-12"><span class="verse-num">13:12</span> <span class="verse-body">omnibus itaque id simul facientibus et petentibus a Domino misericordiam cum fletu et ieiuniis per triduum continuum prostratis hortatus est eos Iudas ut se praepararent</span></p>
<p id="judith-13-13"><span class="verse-num">13:13</span> <span class="verse-body">ipse vero cum senioribus cogitavit priusquam rex admoveret exercitum ad Iudaeam et obtineret civitatem exire et Domini iudicio committere exitum rei</span></p>
<p id="judith-13-14"><span class="verse-num">13:14</span> <span class="verse-body">dans itaque potestatem omnium Deo mundi creatori et hortatus suos ut fortiter dimicarent et usque ad mortem pro legibus templo civitate patria et civibus starent circa Modin exercitum constituit</span></p>
<p id="judith-13-15"><span class="verse-num">13:15</span> <span class="verse-body">et dato signo suis Dei victoria iuvenibus fortissimis electis nocte adgressus aulam regiam in castris interfecit viros quattuor milia et maximum elefantorum cum his qui superpositi erant</span></p>
<p id="judith-13-16"><span class="verse-num">13:16</span> <span class="verse-body">summoque metu ac perturbatione hostium replentes rebus prospere gestis abierunt</span></p>
<p id="judith-13-17"><span class="verse-num">13:17</span> <span class="verse-body">hoc autem factum est die inlucescente adiuvante eum Domini protectione</span></p>
<p id="judith-13-18"><span class="verse-num">13:18</span> <span class="verse-body">sed rex accepto gustu audaciae Iudaeorum arte difficultates locorum temptabat</span></p>
<p id="judith-13-19"><span class="verse-num">13:19</span> <span class="verse-body">et Bethsurae quod erat Iudaeorum praesidium munitum castra admovebat sed fugabatur inpingebat minuebatur</span></p>
<p id="judith-13-20"><span class="verse-num">13:20</span> <span class="verse-body">his autem qui intus erant Iudas necessaria mittebat</span></p>
<p id="judith-13-21"><span class="verse-num">13:21</span> <span class="verse-body">enuntiavit autem mysteria hostibus Rhodocus quidam de iudaico exercitu qui requisitus conprehensus conclusus est</span></p>
<p id="judith-13-22"><span class="verse-num">13:22</span> <span class="verse-body">iterum rex sermonem habuit ad eos qui erant in Bethsuris dextram dedit accepit abiit</span></p>
<p id="judith-13-23"><span class="verse-num">13:23</span> <span class="verse-body">commisit cum Iuda superatus est ut autem cognovit rebellasse Philippum Antiochiae qui relictus erat super negotia mente consternatus Iudaeos deprecans subditusque eis iurat de omnibus quibus iustum visum est et reconciliatus obtulit sacrificium honorificavit templum et munera posuit</span></p>
<p id="judith-13-24"><span class="verse-num">13:24</span> <span class="verse-body">Macchabeum amplexus est et fecit eum ab Ptolomaide usque Gerrenos ducem et principem</span></p>
<p id="judith-13-25"><span class="verse-num">13:25</span> <span class="verse-body">ut autem venit Ptolomaidam graviter ferebant Ptolomenses amicitiae conventionem indignantes ne forte foedus inrumperent</span></p>
<p id="judith-13-26"><span class="verse-num">13:26</span> <span class="verse-body">tunc ascendit Lysias tribunal et exposuit rationem et populum sedavit regressusque est Antiochiam et hoc modo regi profectio et reditus processit __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a> <a href="#judith-14-36">36</a> <a href="#judith-14-37">37</a> <a href="#judith-14-38">38</a> <a href="#judith-14-39">39</a> <a href="#judith-14-40">40</a> <a href="#judith-14-41">41</a> <a href="#judith-14-42">42</a> <a href="#judith-14-43">43</a> <a href="#judith-14-44">44</a> <a href="#judith-14-45">45</a> <a href="#judith-14-46">46</a></p>
<p id="judith-14-1"><span class="verse-num">14:1</span> <span class="verse-body">sed post triennii tempus cognovit Iudas et qui cum eo erant Demetrium Seleuci cum multitudine valida et navibus per portum Tripoli ascendisse ad loca oportuna</span></p>
<p id="judith-14-2"><span class="verse-num">14:2</span> <span class="verse-body">et tenuisse regiones adversus Antiochum et eius ducem Lysiam</span></p>
<p id="judith-14-3"><span class="verse-num">14:3</span> <span class="verse-body">Alchimus autem quidam qui summus sacerdos fuerat sed voluntarie coinquinatus est temporibus commixtionis considerans nullo modo sibi esse salutem neque accessum ad altare</span></p>
<p id="judith-14-4"><span class="verse-num">14:4</span> <span class="verse-body">venit ad regem Demetrium centesimo quinquagesimo anno offerens ei auream coronam et palmam super haec et tallos qui templi esse videbantur et ipsa quidem die siluit</span></p>
<p id="judith-14-5"><span class="verse-num">14:5</span> <span class="verse-body">tempus autem oportunum dementiae suae nanctus convocatus a Demetrio ad consilium et interrogatus quibus rebus et consiliis Iudaei niterentur</span></p>
<p id="judith-14-6"><span class="verse-num">14:6</span> <span class="verse-body">respondit ipsi qui dicuntur Asidei Iudaeorum quibus praeest Iudas Macchabeus bella nutriunt et seditiones movent nec patiuntur regnum esse quietum</span></p>
<p id="judith-14-7"><span class="verse-num">14:7</span> <span class="verse-body">nam et ego defraudatus parentum gloria dico autem summo sacerdotio huc veni</span></p>
<p id="judith-14-8"><span class="verse-num">14:8</span> <span class="verse-body">primo quidem utilitatibus regis fidem servans secundo autem etiam civibus consulens nam illorum pravitate universum genus nostrum non minime vexatur</span></p>
<p id="judith-14-9"><span class="verse-num">14:9</span> <span class="verse-body">sed his singulis oro rex cognitis et regioni et generi secundum pervulgatam omnibus humanitatem tuam prospice</span></p>
<p id="judith-14-10"><span class="verse-num">14:10</span> <span class="verse-body">nam quamdiu superest Iudas inpossibile est pacem esse negotiis</span></p>
<p id="judith-14-11"><span class="verse-num">14:11</span> <span class="verse-body">talibus autem ab hoc dictis et ceteri amici hostiliter habentes adversus Iudam inflammaverunt Demetrium</span></p>
<p id="judith-14-12"><span class="verse-num">14:12</span> <span class="verse-body">qui statim Nicanorem praepositum elefantorum ducem misit Iudaeam</span></p>
<p id="judith-14-13"><span class="verse-num">14:13</span> <span class="verse-body">datis mandatis ipsum quidem Iudam caperet eos vero qui cum illo erant dispergeret et constitueret Alchimum maximi templi summum sacerdotem</span></p>
<p id="judith-14-14"><span class="verse-num">14:14</span> <span class="verse-body">tunc gentes quae de Iudaea fugerant Iudam segregatim se Nicanori miscebant miserias et clades Iudaeorum prosperitates rerum suarum existimantes</span></p>
<p id="judith-14-15"><span class="verse-num">14:15</span> <span class="verse-body">audito itaque Iudaei Nicanoris adventu et conventu nationum conspersi terra rogabant eum qui populum suum constituit eum in aeternum custodiret quique suam portionem signis evidentibus protegit</span></p>
<p id="judith-14-16"><span class="verse-num">14:16</span> <span class="verse-body">imperante autem duce statim inde moverunt et convenerunt ad castellum Dessau</span></p>
<p id="judith-14-17"><span class="verse-num">14:17</span> <span class="verse-body">Simon vero frater Iudae commiserat cum Nicanore sed conterritus est repentino adventu adversariorum</span></p>
<p id="judith-14-18"><span class="verse-num">14:18</span> <span class="verse-body">Nicanor tamen audiens virtutem comitum Iudae et animi magnitudinem quam pro patriae certaminibus habebant sanguine iudicium facere metuebat</span></p>
<p id="judith-14-19"><span class="verse-num">14:19</span> <span class="verse-body">quam ob rem misit Possidonium et Theodotum et Matthathiam ut darent dextras atque acciperent</span></p>
<p id="judith-14-20"><span class="verse-num">14:20</span> <span class="verse-body">et cum diu de his consilium ageretur et ipse dux ad multitudinem rettulisset omnium una fuit sententia amicitiis annuere</span></p>
<p id="judith-14-21"><span class="verse-num">14:21</span> <span class="verse-body">itaque diem constituerunt qua secreto inter se agerent et a singulis sellae prolatae sunt et positae</span></p>
<p id="judith-14-22"><span class="verse-num">14:22</span> <span class="verse-body">praecepit autem Iudas armatos esse locis oportunis ne forte ab hostibus repente mali aliquid oriretur et congruum conloquium fecerunt</span></p>
<p id="judith-14-23"><span class="verse-num">14:23</span> <span class="verse-body">morabatur autem Nicanor Hierosolymis et nihil inique agebat gregesque turbarum quae congregatae fuerant dimisit</span></p>
<p id="judith-14-24"><span class="verse-num">14:24</span> <span class="verse-body">habebat autem semper Iudam carum ex animo erat vero inclinatus</span></p>
<p id="judith-14-25"><span class="verse-num">14:25</span> <span class="verse-body">rogavit eum ducere uxorem filiosque procreare nuptias fecit quiete egit communiterque vivebant</span></p>
<p id="judith-14-26"><span class="verse-num">14:26</span> <span class="verse-body">Alchimus autem videns caritatem illorum ad invicem et conventiones venit ad Demetrium et dicebat Nicanorem rebus alienis adsentare Iudamque regni insidiatorem successorem sibi destinasse</span></p>
<p id="judith-14-27"><span class="verse-num">14:27</span> <span class="verse-body">itaque rex exasperatus et pessimis huius criminationibus inritatus scripsit Nicanori dicens graviter quidem se ferre de amicitiae conventione iubere tamen Macchabeum citius vinctum mittere Antiochiam</span></p>
<p id="judith-14-28"><span class="verse-num">14:28</span> <span class="verse-body">quibus cognitis Nicanor consternabatur et graviter ferebat si ea quae convenerant irrita faceret nihil laesus a viro</span></p>
<p id="judith-14-29"><span class="verse-num">14:29</span> <span class="verse-body">sed quia regi resistere non poterat oportunitatem observabat qua praeceptum perficeret</span></p>
<p id="judith-14-30"><span class="verse-num">14:30</span> <span class="verse-body">at Macchabeus videns austerius secum agere Nicanorem et consuetum occursum ferocius exhibentem intellegens non ex bono esse austeritatem istam paucis suorum congregatis occultavit se a Nicanore</span></p>
<p id="judith-14-31"><span class="verse-num">14:31</span> <span class="verse-body">quod ut ille cognovit fortiter se a viro praeventum venit ad maximum et sanctissimum templum et sacerdotibus solitas hostias offerentibus iussit sibi tradi virum</span></p>
<p id="judith-14-32"><span class="verse-num">14:32</span> <span class="verse-body">quibus cum iuramento dicentibus nescire se ubi esset qui quaerebatur extendens manum ad templum</span></p>
<p id="judith-14-33"><span class="verse-num">14:33</span> <span class="verse-body">iuravit nisi mihi vinctum Iudam tradideritis istud Dei fanum in planitiem deducam et altare effodiam et templum hoc Libero patri consecrabo</span></p>
<p id="judith-14-34"><span class="verse-num">14:34</span> <span class="verse-body">et his dictis abiit sacerdotes autem protendentes manus in caelum invocabant eum qui semper propugnator esset gentis ipsorum haec dicentes</span></p>
<p id="judith-14-35"><span class="verse-num">14:35</span> <span class="verse-body">tu Domine qui universitatis nullius indiges voluisti templum habitationis tuae fieri in nobis</span></p>
<p id="judith-14-36"><span class="verse-num">14:36</span> <span class="verse-body">et nunc sancte sanctorum omnium Domine conserva in aeternum inpollutam domum istam quae nuper mundata est</span></p>
<p id="judith-14-37"><span class="verse-num">14:37</span> <span class="verse-body">Razias autem quidam de senioribus ab Hierosolymis delatus est Nicanori vir amator civitatis et bene audiens qui pro adfectu pater Iudaeorum appellabatur</span></p>
<p id="judith-14-38"><span class="verse-num">14:38</span> <span class="verse-body">hic multis temporibus continentiae propositum tenuit in iudaismo corpusque et animam tradere contentus pro perseverantia</span></p>
<p id="judith-14-39"><span class="verse-num">14:39</span> <span class="verse-body">volens autem Nicanor manifestare odium quod habebat in Iudaeos misit milites quingentos ut eum conprehenderent</span></p>
<p id="judith-14-40"><span class="verse-num">14:40</span> <span class="verse-body">putabat enim si illum decepisset se cladem maximam Iudaeis inlaturum</span></p>
<p id="judith-14-41"><span class="verse-num">14:41</span> <span class="verse-body">turbis autem inruere domum eius et ianuam disrumpere atque ignem admovere cupientibus cum iam conprehenderetur gladio se petit</span></p>
<p id="judith-14-42"><span class="verse-num">14:42</span> <span class="verse-body">eligens nobiliter mori potius quam subditus fieri peccatoribus et contra natales suos indignis iniuriis agi</span></p>
<p id="judith-14-43"><span class="verse-num">14:43</span> <span class="verse-body">sed cum per festinationem non certo ictu plagam dedisset et turbae intra ostia inrumperent recurrens audenter ad murum praecipitavit semet ipsum viriliter in turbas</span></p>
<p id="judith-14-44"><span class="verse-num">14:44</span> <span class="verse-body">quibus velociter locum dantibus casui eius venit per mediam cervicem</span></p>
<p id="judith-14-45"><span class="verse-num">14:45</span> <span class="verse-body">et cum adhuc spiraret accensis animis surrexit cum et sanguis eius magno fluxu deflueret saucius cursu turbam pertransiit</span></p>
<p id="judith-14-46"><span class="verse-num">14:46</span> <span class="verse-body">et stans super petram quandam praeruptam et iam exsanguis effectus conplexus intestina sua utrisque manibus proiecit super turbas invocans Dominatorem vitae ac spiritus ut haec illi iterum redderet atque ita vita defunctus est __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a></p>
<p id="judith-15-1"><span class="verse-num">15:1</span> <span class="verse-body">Nicanor autem ut conperit Iudam esse in locis Samariae cogitavit die sabbati cum omni impetu committere</span></p>
<p id="judith-15-2"><span class="verse-num">15:2</span> <span class="verse-body">Iudaeis vero qui illum per necessitatem sequebantur dicentibus ne ita ferociter et barbare feceris sed honorem tribue diei sanctificationis et honora eum qui universa conspicit</span></p>
<p id="judith-15-3"><span class="verse-num">15:3</span> <span class="verse-body">at ille infelix interrogavit si est potens in saeculo qui imperavit agi diem sabbatorum</span></p>
<p id="judith-15-4"><span class="verse-num">15:4</span> <span class="verse-body">et respondentibus illis est Dominus vivus ipse in caelo potens qui iussit agi septimam diem</span></p>
<p id="judith-15-5"><span class="verse-num">15:5</span> <span class="verse-body">at ille ait et ego potens sum super terram qui impero sumi arma et negotia regis impleri tamen non obtinuit ut consilium perficeret</span></p>
<p id="judith-15-6"><span class="verse-num">15:6</span> <span class="verse-body">et Nicanor quidem cum summa superbia erectus cogitaverat commune tropeum statuere de Iuda</span></p>
<p id="judith-15-7"><span class="verse-num">15:7</span> <span class="verse-body">Macchabeus autem confidebat semper cum omni spe auxilium sibi a Domino adfuturum</span></p>
<p id="judith-15-8"><span class="verse-num">15:8</span> <span class="verse-body">et hortabatur suos ne formidarent ad adventum nationum sed in mente haberent adiutoria sibi facta de caelo et nunc sperarent ab Omnipotente adfuturam sibi victoriam</span></p>
<p id="judith-15-9"><span class="verse-num">15:9</span> <span class="verse-body">et adlocutus illos de lege et prophetis admonens etiam certaminum quae fecerant prius promptiores eos constituit</span></p>
<p id="judith-15-10"><span class="verse-num">15:10</span> <span class="verse-body">et ita animis eorum erectis simul ostendens gentium fallaciam et iuramentorum praevaricationem</span></p>
<p id="judith-15-11"><span class="verse-num">15:11</span> <span class="verse-body">singulos autem illorum armavit non clypei et hastae munitione sed sermonibus optimis et hortationibus exposito digno fide somnio per quod universos laetificavit</span></p>
<p id="judith-15-12"><span class="verse-num">15:12</span> <span class="verse-body">erat autem huiusmodi visus Onian qui fuerat summus sacerdos virum bonum et benignum verecundum visu modestum moribus et eloquio decorum et qui a puero in virtutibus exercitatus sit manus protendentem orare pro omni populo Iudaeorum</span></p>
<p id="judith-15-13"><span class="verse-num">15:13</span> <span class="verse-body">post haec apparuisse et alium virum aetate et gloria mirabilem et magni decoris habitudine circa illum</span></p>
<p id="judith-15-14"><span class="verse-num">15:14</span> <span class="verse-body">respondentem vero Onian dixisse hic est fratrum amator et populi Israhel hic est qui multum orat pro populo et universa sancta civitate Hieremias propheta Dei</span></p>
<p id="judith-15-15"><span class="verse-num">15:15</span> <span class="verse-body">extendisse autem Hieremiam dexteram et dedisse Iudae gladium aureum dicentem</span></p>
<p id="judith-15-16"><span class="verse-num">15:16</span> <span class="verse-body">accipe sanctum gladium munus a Deo quo deicies adversarios populi mei Israhel</span></p>
<p id="judith-15-17"><span class="verse-num">15:17</span> <span class="verse-body">exhortati itaque Iudae sermonibus bonis valde de quibus extolli possit impetus et animi iuvenum confortari statuerunt dimicare et confligere fortiter ut virtus de negotiis iudicaret eo quod civitas et sancta et templum periclitaretur</span></p>
<p id="judith-15-18"><span class="verse-num">15:18</span> <span class="verse-body">erat enim pro uxoribus et filiis itemque pro fratribus et cognatis minor sollicitudo maximus vero et primus pro sanctitate timor erat templi</span></p>
<p id="judith-15-19"><span class="verse-num">15:19</span> <span class="verse-body">sed et eos qui in civitate erant non minima sollicitudo habebat pro his qui congressi erant</span></p>
<p id="judith-15-20"><span class="verse-num">15:20</span> <span class="verse-body">et cum iam omnes sperarent iudicium futurum hostisque adesset atque exercitus esset ordinatus bestiae equitesque oportuno in loco conpositi</span></p>
<p id="judith-15-21"><span class="verse-num">15:21</span> <span class="verse-body">considerans Macchabeus adventum multitudinis et adparatum varium armorum ac ferocitatem bestiarum extendens manum in caelum prodigia facientem Dominum invocavit qui non secundum armorum potentiam sed prout ipsi placet dat dignis victoriam</span></p>
<p id="judith-15-22"><span class="verse-num">15:22</span> <span class="verse-body">dixit autem invocans hoc modo tu Domine misisti angelum tuum sub Ezechia rege Iudae et interfecisti de castris Sennacherim centum octoginta quinque milia</span></p>
<p id="judith-15-23"><span class="verse-num">15:23</span> <span class="verse-body">et nunc Dominator caelorum mitte angelum tuum bonum ante nos in timore et tremore magnitudinis brachii tui</span></p>
<p id="judith-15-24"><span class="verse-num">15:24</span> <span class="verse-body">ut metuant qui cum blasphemia veniunt adversus sanctum populum tuum et hic quidem ita peroravit</span></p>
<p id="judith-15-25"><span class="verse-num">15:25</span> <span class="verse-body">Nicanor autem et qui cum ipso erant cum tubis et canticis admovebant</span></p>
<p id="judith-15-26"><span class="verse-num">15:26</span> <span class="verse-body">Iudas vero et qui cum eo erant invocato Deo per orationes congressi sunt</span></p>
<p id="judith-15-27"><span class="verse-num">15:27</span> <span class="verse-body">manu quidem pugnantes sed cordibus Dominum orantes prostraverunt non minus triginta milia praesentia Dei magnifice delectati</span></p>
<p id="judith-15-28"><span class="verse-num">15:28</span> <span class="verse-body">cumque cessassent et cum gaudio redirent cognoverunt Nicanorem ruisse cum armis suis</span></p>
<p id="judith-15-29"><span class="verse-num">15:29</span> <span class="verse-body">facto itaque clamore et perturbatione suscitata patria voce omnipotentem Dominum benedicebant</span></p>
<p id="judith-15-30"><span class="verse-num">15:30</span> <span class="verse-body">praecepit autem Iudas qui per omnia corpore et animo emori pro civibus paratus erat caput Nicanoris et manum cum umero abscisam Hierosolymam perferri</span></p>
<p id="judith-15-31"><span class="verse-num">15:31</span> <span class="verse-body">quo cum convenisset convocatis contribulibus et sacerdotibus ad altare arcersiit et eos qui in arce erant</span></p>
<p id="judith-15-32"><span class="verse-num">15:32</span> <span class="verse-body">et ostenso capite Nicanoris et manu nefaria quam extendens contra domum sanctam omnipotentis Dei magnifice gloriatus est</span></p>
<p id="judith-15-33"><span class="verse-num">15:33</span> <span class="verse-body">linguam etiam impii Nicanoris praecisam iussit particulatim avibus dari manum autem dementis contra templum suspendi</span></p>
<p id="judith-15-34"><span class="verse-num">15:34</span> <span class="verse-body">omnes igitur caeli Dominum benedixerunt dicentes benedictus qui locum suum incontaminatum conservavit</span></p>
<p id="judith-15-35"><span class="verse-num">15:35</span> <span class="verse-body">suspendit autem Nicanoris caput in summa arce evidens ut esset et manifestum sit auxilii Dei</span></p>
<p id="judith-15-36"><span class="verse-num">15:36</span> <span class="verse-body">itaque omnes communi consilio decreverunt nullo modo diem istum absque celebritate praeterire</span></p>
<p id="judith-15-37"><span class="verse-num">15:37</span> <span class="verse-body">habere autem celebritatem tertiadecima die mensis adar quod dicitur voce syriaca pridie Mardochei die</span></p>
<p id="judith-15-38"><span class="verse-num">15:38</span> <span class="verse-body">igitur his erga Nicanorem gestis et ex illis temporibus ab Hebraeis civitate possessa ego quoque in his finem faciam sermonis</span></p>
<p id="judith-15-39"><span class="verse-num">15:39</span> <span class="verse-body">et siquidem bene et ut historiae conpetit et ipse velim si autem minus digne concedendum est mihi __________________________________________________________________ Prayer of Manasseh __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a></p>
<p id="judith-1-1"><span class="verse-num">1:1</span> <span class="verse-body">Domine Deus omnipotens patrum nostrorum, Abraham, Isaac et Iacob et semini eorum iusto,</span></p>
<p id="judith-1-2"><span class="verse-num">1:2</span> <span class="verse-body">qui fecisti caelum et terram cum omni ornatu eorum,</span></p>
<p id="judith-1-3"><span class="verse-num">1:3</span> <span class="verse-body">qui signasti mare verbo praecepti tui, qui conclusisti abyssum et signasti terribili et laudabili nomini tuo,</span></p>
<p id="judith-1-4"><span class="verse-num">1:4</span> <span class="verse-body">quod omnes pavent et tremunt a vultu virtutis tuae.</span></p>
<p id="judith-1-5"><span class="verse-num">1:5</span> <span class="verse-body">et insustentabilis ira super peccatores comminationis tuae,</span></p>
<p id="judith-1-6"><span class="verse-num">1:6</span> <span class="verse-body">inmensa vero et investigabilis misericordia promissionis tuae,</span></p>
<p id="judith-1-7"><span class="verse-num">1:7</span> <span class="verse-body">quoniam tu es Dominus altissimus super omnem terram, longanimis et multum misericors et paenitens super malitias hominum. tu autem Domine, secundum bonitatem tuam promisisti paenitentiam remissionis peccatorum,</span></p>
<p id="judith-1-8"><span class="verse-num">1:8</span> <span class="verse-body">et tu Deus iustorum, non posuisti paenitentiam iustis Abraham, Isaac et Iacob, his qui tibi non peccaverunt.</span></p>
<p id="judith-1-9"><span class="verse-num">1:9</span> <span class="verse-body">quoniam peccavi super numerum harenae maris, multiplicatae sunt iniquitates meae.</span></p>
<p id="judith-1-10"><span class="verse-num">1:10</span> <span class="verse-body">incurvatus sum multo vinculo ferri et non est respiratio mihi, quia excitavi iracundiam tuam et malum coram te feci, statuens abominationes et multiplicans offensiones.</span></p>
<p id="judith-1-11"><span class="verse-num">1:11</span> <span class="verse-body">et nunc flecto genua cordis mei, precans ad te bonitatem, Domine.</span></p>
<p id="judith-1-12"><span class="verse-num">1:12</span> <span class="verse-body">peccavi Domine, peccavi et iniquitatem meam agnosco.</span></p>
<p id="judith-1-13"><span class="verse-num">1:13</span> <span class="verse-body">peto rogans te Domine remitte mihi, remitte mihi, ne simul perdas me cum iniquitatibus meis neque in aeternum reserves mala mihi,</span></p>
<p id="judith-1-14"><span class="verse-num">1:14</span> <span class="verse-body">quia indignum salvabis me secundum magnam misericordiam tuam. __________________________________________________________________ Psalm 151 __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a></p>
<p id="judith-1-1"><span class="verse-num">1:1</span> <span class="verse-body">hic psalmus proprie scriptus David et extra numerum cum pugnavit cum Goliad pusillus eram inter fratres meos et adulescentior in domo patris mei pascebam oves patris mei</span></p>
<p id="judith-1-2"><span class="verse-num">1:2</span> <span class="verse-body">manus meae fecerunt organum digiti mei aptaverunt psalterium</span></p>
<p id="judith-1-3"><span class="verse-num">1:3</span> <span class="verse-body">et quis adnuntiabit Domino meo ipse Dominus ipse omnium exaudiet</span></p>
<p id="judith-1-4"><span class="verse-num">1:4</span> <span class="verse-body">ipse misit angelum suum et tulit me de ovibus patris mei et unxit me in misericordia unctionis suae</span></p>
<p id="judith-1-5"><span class="verse-num">1:5</span> <span class="verse-body">fratres mei boni et magni et non fuit beneplacitum in eis Domino</span></p>
<p id="judith-1-6"><span class="verse-num">1:6</span> <span class="verse-body">exivi obviam alienigenae et maledixit mihi in simulacris suis __________________________________________________________________ Tobit __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a></p>
<p id="judith-1-1"><span class="verse-num">1:1</span> <span class="verse-body">Tobias ex tribu et civitate Nepthalim quae est in superioribus Galileae supra Naasson post viam quae ducit ad occidentem in sinistro habens civitatem Sephet</span></p>
<p id="judith-1-2"><span class="verse-num">1:2</span> <span class="verse-body">cum captus esset in diebus Salmanassar regis Assyriorum in captivitate tamen positus viam veritatis non deseruit</span></p>
<p id="judith-1-3"><span class="verse-num">1:3</span> <span class="verse-body">ita ut omnia quae habere poterat cotidie concaptivis fratribus qui erant ex genere inpertiret</span></p>
<p id="judith-1-4"><span class="verse-num">1:4</span> <span class="verse-body">cumque esset iunior omnibus in tribu Nepthalim nihil tamen puerile gessit in opere</span></p>
<p id="judith-1-5"><span class="verse-num">1:5</span> <span class="verse-body">denique cum irent omnes ad vitulos aureos quos Hieroboam fecerat rex Israhel hic solus fugiebat consortia omnium</span></p>
<p id="judith-1-6"><span class="verse-num">1:6</span> <span class="verse-body">et pergebat ad Hierusalem ad templum Domini et ibi adorabat Dominum Deum suum Israhel omnia primitiva sua et decimas suas fideliter offerens</span></p>
<p id="judith-1-7"><span class="verse-num">1:7</span> <span class="verse-body">ita ut in tertio anno proselytis et advenis ministraret omnem decimationem</span></p>
<p id="judith-1-8"><span class="verse-num">1:8</span> <span class="verse-body">haec et his similia secundum legem Dei puerulus observabat</span></p>
<p id="judith-1-9"><span class="verse-num">1:9</span> <span class="verse-body">cum vero factus esset vir accepit uxorem Annam ex tribu sua genuitque ex ea filium nomen suum inponens ei</span></p>
<p id="judith-1-10"><span class="verse-num">1:10</span> <span class="verse-body">ab infantia timere Deum docuit et abstinere ab omni peccato</span></p>
<p id="judith-1-11"><span class="verse-num">1:11</span> <span class="verse-body">igitur cum per captivitatem devenisset cum uxore sua et filio in civitatem Nineve cum omni tribu sua</span></p>
<p id="judith-1-12"><span class="verse-num">1:12</span> <span class="verse-body">et omnes ederent ex cibis gentilium iste custodivit animam suam et numquam contaminatus est in escis eorum</span></p>
<p id="judith-1-13"><span class="verse-num">1:13</span> <span class="verse-body">et quoniam memor fuit Domini in toto corde suo dedit illi Dominus gratiam in conspectu Salmanassar regis</span></p>
<p id="judith-1-14"><span class="verse-num">1:14</span> <span class="verse-body">et dedit ei potestatem quocumque vellet ire habens libertatem quaecumque facere voluisset</span></p>
<p id="judith-1-15"><span class="verse-num">1:15</span> <span class="verse-body">pergebat ergo per omnes qui erant in captivitate et monita salutis dabat eis</span></p>
<p id="judith-1-16"><span class="verse-num">1:16</span> <span class="verse-body">cum autem venisset in Rages civitatem Medorum et ex his quibus honoratus fuerat a rege habuisset decem talenta argenti</span></p>
<p id="judith-1-17"><span class="verse-num">1:17</span> <span class="verse-body">et cum multa turba generis sui Gabelum egentem videret qui erat ex tribu eius sub chirografo dedit illi memoratum pondus argenti</span></p>
<p id="judith-1-18"><span class="verse-num">1:18</span> <span class="verse-body">post multum vero temporis mortuo Salmanassar rege cum regnaret Sennacherim filius eius pro eo et filios Israhel exosos haberet in conspectu suo</span></p>
<p id="judith-1-19"><span class="verse-num">1:19</span> <span class="verse-body">Tobias pergebat per omnem cognationem suam et consolabatur eos dividebatque unicuique prout poterat de facultatibus suis</span></p>
<p id="judith-1-20"><span class="verse-num">1:20</span> <span class="verse-body">esurientes alebat nudis vestimenta praebebat et mortuis atque occisis sepulturam sollicitus exhibebat</span></p>
<p id="judith-1-21"><span class="verse-num">1:21</span> <span class="verse-body">denique cum reversus esset rex Sennacherim fugiens a Iudaea plagam quam circa eum Deus fecerat propter blasphemiam suam et iratus multos occideret ex filiis Israhel Tobias sepeliebat corpora eorum</span></p>
<p id="judith-1-22"><span class="verse-num">1:22</span> <span class="verse-body">at ubi nuntiatum est regi iussit eum occidi et tulit ei omnem substantiam eius</span></p>
<p id="judith-1-23"><span class="verse-num">1:23</span> <span class="verse-body">Tobias vero cum filio suo et cum uxore fugiens nudus latuit quia multi diligebant eum</span></p>
<p id="judith-1-24"><span class="verse-num">1:24</span> <span class="verse-body">post dies vero quadraginta et quinque occiderunt regem filii ipsius</span></p>
<p id="judith-1-25"><span class="verse-num">1:25</span> <span class="verse-body">et reversus est Tobias ad domum suam omnisque facultas eius restituta est ei __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a></p>
<p id="judith-2-1"><span class="verse-num">2:1</span> <span class="verse-body">post haec vero cum esset dies festus Domini et factum esset prandium bonum in domo Tobis</span></p>
<p id="judith-2-2"><span class="verse-num">2:2</span> <span class="verse-body">dixit filio suo vade et adduc aliquos ex tribu nostra timentes Deum et epulentur nobiscum</span></p>
<p id="judith-2-3"><span class="verse-num">2:3</span> <span class="verse-body">cumque abisset reversus nuntiat unum ex filiis Israhel iugulatum iacere in platea statimque exiliens de accubitu suo relinquens prandium ieiunus pervenit ad corpus</span></p>
<p id="judith-2-4"><span class="verse-num">2:4</span> <span class="verse-body">tollensque illud portavit ad domum suam occulte ut dum sol occubuisset caute sepeliret eum</span></p>
<p id="judith-2-5"><span class="verse-num">2:5</span> <span class="verse-body">cumque occultasset corpus manducavit panem cum luctu et tremore</span></p>
<p id="judith-2-6"><span class="verse-num">2:6</span> <span class="verse-body">memorans illum sermonem quem dixit Dominus per Amos prophetam dies festi vestri convertentur in lamentationem et luctum</span></p>
<p id="judith-2-7"><span class="verse-num">2:7</span> <span class="verse-body">cum vero sol occubuisset abiit et sepelevit eum</span></p>
<p id="judith-2-8"><span class="verse-num">2:8</span> <span class="verse-body">arguebant autem illum omnes proximi sui dicentes iam huius rei causa interfici iussus es et vix effugisti mortis imperium et iterum sepelis mortuos</span></p>
<p id="judith-2-9"><span class="verse-num">2:9</span> <span class="verse-body">sed Tobias plus timens Deum quam regem rapiebat corpora occisorum et occultabat in domo sua et mediis noctibus sepeliebat ea</span></p>
<p id="judith-2-10"><span class="verse-num">2:10</span> <span class="verse-body">contigit autem ut quadam die fatigatus a sepultura veniens domum iactasset se iuxta parietem et obdormisset</span></p>
<p id="judith-2-11"><span class="verse-num">2:11</span> <span class="verse-body">ex nido hirundinum dormienti illi calida stercora insiderent super oculos eius fieretque caecus</span></p>
<p id="judith-2-12"><span class="verse-num">2:12</span> <span class="verse-body">hanc autem temptationem ideo permisit Dominus evenire illi ut posteris daretur exemplum patientiae eius sicut et sancti Iob</span></p>
<p id="judith-2-13"><span class="verse-num">2:13</span> <span class="verse-body">nam cum ab infantia sua semper Deum timuerit et mandata eius custodierit non est contristatus contra Deum quod plaga caecitatis evenerit ei</span></p>
<p id="judith-2-14"><span class="verse-num">2:14</span> <span class="verse-body">sed inmobilis in Dei timore permansit agens gratias Deo omnibus diebus vitae suae</span></p>
<p id="judith-2-15"><span class="verse-num">2:15</span> <span class="verse-body">nam sicut beato Iob insultabant reges ita isti parentes et cognati eius et inridebant vitam eius dicentes</span></p>
<p id="judith-2-16"><span class="verse-num">2:16</span> <span class="verse-body">ubi est spes tua pro qua elemosynas et sepulturas faciebas</span></p>
<p id="judith-2-17"><span class="verse-num">2:17</span> <span class="verse-body">Tobias vero increpabat eos dicens nolite ita loqui</span></p>
<p id="judith-2-18"><span class="verse-num">2:18</span> <span class="verse-body">quoniam filii sanctorum sumus et vitam illam expectamus quam Deus daturus est his qui fidem suam numquam mutant ab eo</span></p>
<p id="judith-2-19"><span class="verse-num">2:19</span> <span class="verse-body">Anna vero uxor eius ibat ad textrinum opus cotidie et de labore manuum suarum victum quem consequi poterat deferebat</span></p>
<p id="judith-2-20"><span class="verse-num">2:20</span> <span class="verse-body">unde factum est ut hedum caprarum accipiens detulisset domi</span></p>
<p id="judith-2-21"><span class="verse-num">2:21</span> <span class="verse-body">cuius cum vocem balantis vir eius audisset dixit videte ne forte furtivus sit reddite eum dominis suis quia non licet nobis ex furto aliquid aut edere aut contingere</span></p>
<p id="judith-2-22"><span class="verse-num">2:22</span> <span class="verse-body">ad haec uxor eius irata respondit manifeste vana facta est spes tua et elemosynae tuae modo paruerunt</span></p>
<p id="judith-2-23"><span class="verse-num">2:23</span> <span class="verse-body">atque his et aliis huiusmodi verbis exprobrabat ei __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a></p>
<p id="judith-3-1"><span class="verse-num">3:1</span> <span class="verse-body">tunc Tobias ingemuit et coepit orare cum lacrimis</span></p>
<p id="judith-3-2"><span class="verse-num">3:2</span> <span class="verse-body">dicens iustus es Domine et omnia iudicia tua iusta sunt et omnes viae tuae misericordia et veritas et iudicium</span></p>
<p id="judith-3-3"><span class="verse-num">3:3</span> <span class="verse-body">et nunc Domine memor esto mei ne vindictam sumas de peccatis meis neque reminiscaris delicta mea vel parentum meorum</span></p>
<p id="judith-3-4"><span class="verse-num">3:4</span> <span class="verse-body">quoniam non oboedivimus praeceptis tuis et traditi sumus in direptionem et captivitatem et mortem et in fabulam et in inproperium omnibus nationibus in quibus dispersisti nos</span></p>
<p id="judith-3-5"><span class="verse-num">3:5</span> <span class="verse-body">et nunc Domine magna iudicia tua quia non egimus secundum praecepta tua et non ambulavimus sinceriter coram te</span></p>
<p id="judith-3-6"><span class="verse-num">3:6</span> <span class="verse-body">et nunc Domine secundum voluntatem tuam fac mecum et praecipe in pace recipi spiritum meum expedit enim mihi mori magis quam vivere</span></p>
<p id="judith-3-7"><span class="verse-num">3:7</span> <span class="verse-body">eadem itaque die contigit ut Sarra filia Raguhel in civitate Medorum ut et ipsa audiret inproperium ab una ex ancillis patris sui</span></p>
<p id="judith-3-8"><span class="verse-num">3:8</span> <span class="verse-body">quoniam tradita fuerat septem viris et daemonium nomine Asmodeus occiderat eos mox ut ingressi fuissent ad eam</span></p>
<p id="judith-3-9"><span class="verse-num">3:9</span> <span class="verse-body">ergo cum pro culpa sua increparet puellam respondit ei dicens amplius ex te non videamus filium aut filiam super terram interfectrix virorum tuorum</span></p>
<p id="judith-3-10"><span class="verse-num">3:10</span> <span class="verse-body">numquid et me occidere vis sicut et iam septem occidisti ad hanc vocem perrexit in superiori cubiculo domus suae et tribus diebus et tribus noctibus non manducavit neque bibit</span></p>
<p id="judith-3-11"><span class="verse-num">3:11</span> <span class="verse-body">sed in oratione persistens lacrimis deprecabatur Dominum ut ab isto inproperio liberaret eam</span></p>
<p id="judith-3-12"><span class="verse-num">3:12</span> <span class="verse-body">factum est autem tertia die dum conpleret orationem benedicens Dominum</span></p>
<p id="judith-3-13"><span class="verse-num">3:13</span> <span class="verse-body">dixit benedictum est nomen tuum Deus patrum nostrorum qui cum iratus fueris misericordiam facies et in tempore tribulationis peccata dimittis his qui invocant te</span></p>
<p id="judith-3-14"><span class="verse-num">3:14</span> <span class="verse-body">ad te Domine faciem meam converto ad te oculos meos converto</span></p>
<p id="judith-3-15"><span class="verse-num">3:15</span> <span class="verse-body">peto Domine ut de vinculo inproperii huius absolvas me aut certe desuper terra eripias me</span></p>
<p id="judith-3-16"><span class="verse-num">3:16</span> <span class="verse-body">tu scis Domine quia numquam concupivi virum et mundam servavi animam meam ab omni concupiscentia</span></p>
<p id="judith-3-17"><span class="verse-num">3:17</span> <span class="verse-body">numquam cum ludentibus miscui me neque cum his qui in levitate ambulant participem me praebui</span></p>
<p id="judith-3-18"><span class="verse-num">3:18</span> <span class="verse-body">virum autem cum timore tuo non libidine mea consensi suscipere</span></p>
<p id="judith-3-19"><span class="verse-num">3:19</span> <span class="verse-body">et aut ego indigna fui illis aut illi mihi forsitan digni non fuerunt quia forsitan viro alio conservasti me</span></p>
<p id="judith-3-20"><span class="verse-num">3:20</span> <span class="verse-body">non est enim in hominis potestate consilium tuum</span></p>
<p id="judith-3-21"><span class="verse-num">3:21</span> <span class="verse-body">hoc autem certum habet omnis qui colit te quia vita eius si in probatione fuerit coronabitur si autem in tribulatione fuerit liberabitur et si in correptione fuerit ad misericordiam tuam pervenire licebit</span></p>
<p id="judith-3-22"><span class="verse-num">3:22</span> <span class="verse-body">non enim delectaris in perditionibus nostris quia post tempestatem tranquillum facis et post lacrimationem et fletum exultationem infundis</span></p>
<p id="judith-3-23"><span class="verse-num">3:23</span> <span class="verse-body">sit nomen tuum Deus Israhel benedictum in saecula</span></p>
<p id="judith-3-24"><span class="verse-num">3:24</span> <span class="verse-body">in illo tempore exauditae sunt preces amborum in conspectu gloriae summi Dei</span></p>
<p id="judith-3-25"><span class="verse-num">3:25</span> <span class="verse-body">et missus est angelus Domini sanctus Rafahel ut curaret ambos quorum uno tempore fuerat oratio in conspectu Domini recitata __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a></p>
<p id="judith-4-1"><span class="verse-num">4:1</span> <span class="verse-body">igitur cum Tobias putaret orationem suam exaudiri ut mori potuisset vocavit ad se Tobiam filium suum</span></p>
<p id="judith-4-2"><span class="verse-num">4:2</span> <span class="verse-body">dixitque ei audi fili mi verba oris mei et ea in corde tuo quasi fundamentum construe</span></p>
<p id="judith-4-3"><span class="verse-num">4:3</span> <span class="verse-body">cum acceperit Deus animam meam corpus meum sepeli et honorem habebis matri tuae omnibus diebus vitae eius</span></p>
<p id="judith-4-4"><span class="verse-num">4:4</span> <span class="verse-body">memor enim esse debes quae et quanta pericula passa sit propter te in utero suo</span></p>
<p id="judith-4-5"><span class="verse-num">4:5</span> <span class="verse-body">cum autem et ipsa conpleverit tempus vitae suae sepelies eam circa me</span></p>
<p id="judith-4-6"><span class="verse-num">4:6</span> <span class="verse-body">omnibus autem diebus vitae tuae Deum in mente habe et cave ne aliquando peccato consentias et praetermittas praecepta Dei nostri</span></p>
<p id="judith-4-7"><span class="verse-num">4:7</span> <span class="verse-body">ex substantia tua fac elemosynam et noli avertere faciem tuam ab ullo paupere ita enim fiet ut nec a te avertatur facies Domini</span></p>
<p id="judith-4-8"><span class="verse-num">4:8</span> <span class="verse-body">quomodo potueris ita esto misericors</span></p>
<p id="judith-4-9"><span class="verse-num">4:9</span> <span class="verse-body">si multum tibi fuerit abundanter tribue si exiguum fuerit etiam exiguum libenter inpertire stude</span></p>
<p id="judith-4-10"><span class="verse-num">4:10</span> <span class="verse-body">praemium enim tibi bonum thesaurizas in die necessitatis</span></p>
<p id="judith-4-11"><span class="verse-num">4:11</span> <span class="verse-body">quoniam elemosyna ab omni peccato et a morte liberat et non patietur animam ire in tenebras</span></p>
<p id="judith-4-12"><span class="verse-num">4:12</span> <span class="verse-body">fiducia magna erit coram summo Deo elemosyna omnibus qui faciunt eam</span></p>
<p id="judith-4-13"><span class="verse-num">4:13</span> <span class="verse-body">adtende tibi fili mi ab omni fornicatione et praeter uxorem tuam numquam patiaris crimen scire</span></p>
<p id="judith-4-14"><span class="verse-num">4:14</span> <span class="verse-body">superbiam numquam in tuo sensu aut in tuo verbo dominari permittas in ipsa enim initium sumpsit omnis perditio</span></p>
<p id="judith-4-15"><span class="verse-num">4:15</span> <span class="verse-body">quicumque aliquid tibi operatus fuerit statim mercedem ei restitue et merces mercennarii apud te omnino non maneat</span></p>
<p id="judith-4-16"><span class="verse-num">4:16</span> <span class="verse-body">quod ab alio odis fieri tibi vide ne alteri tu aliquando facias</span></p>
<p id="judith-4-17"><span class="verse-num">4:17</span> <span class="verse-body">panem tuum cum esurientibus et egenis comede et de vestimentis tuis nudos tege</span></p>
<p id="judith-4-18"><span class="verse-num">4:18</span> <span class="verse-body">panem tuum et vinum super sepulturam iusti constitue et noli ex eo manducare et bibere cum peccatoribus</span></p>
<p id="judith-4-19"><span class="verse-num">4:19</span> <span class="verse-body">consilium semper a sapiente perquire</span></p>
<p id="judith-4-20"><span class="verse-num">4:20</span> <span class="verse-body">omni tempore benedic Deum et pete ab eo ut vias tuas dirigat et omnia consilia tua in ipso permaneant</span></p>
<p id="judith-4-21"><span class="verse-num">4:21</span> <span class="verse-body">indico etiam tibi fili mi dedisse me decem talenta argenti dum infantulus esses Gabelo in Rages civitate Medorum et chirografum eius apud me habeo</span></p>
<p id="judith-4-22"><span class="verse-num">4:22</span> <span class="verse-body">et ideo perquire quomodo ad eum pervenias et recipias ab eo supra memoratum pondus argenti et restituas ei chirografum suum</span></p>
<p id="judith-4-23"><span class="verse-num">4:23</span> <span class="verse-body">noli timere fili mi pauperem quidem vitam gerimus sed multa bona habemus si timuerimus Deum et recesserimus ab omni peccato et fecerimus bene __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a></p>
<p id="judith-5-1"><span class="verse-num">5:1</span> <span class="verse-body">tunc Tobias respondit patri suo et dixit omnia quaecumque praecepisti mihi faciam pater</span></p>
<p id="judith-5-2"><span class="verse-num">5:2</span> <span class="verse-body">quomodo autem hanc pecuniam inquiram ignoro ille me nescit neque ego illum quod signum dabo illi sed neque viam qua pergatur illuc aliquando cognovi</span></p>
<p id="judith-5-3"><span class="verse-num">5:3</span> <span class="verse-body">tunc pater suus respondit illi et dixit chirografum quidem eius penes me habeo quem dum illi ostenderis statim restituet</span></p>
<p id="judith-5-4"><span class="verse-num">5:4</span> <span class="verse-body">sed perge nunc et inquire tibi aliquem fidelem virum qui eat tecum salva mercede sua dum adhuc vivo ut recipias ea</span></p>
<p id="judith-5-5"><span class="verse-num">5:5</span> <span class="verse-body">tunc egressus Tobias invenit iuvenem splendidum stantem praecinctum et quasi paratum ad ambulandum</span></p>
<p id="judith-5-6"><span class="verse-num">5:6</span> <span class="verse-body">et ignorans quod angelus Dei esset salutavit eum et dixit unde te habemus bone iuvenis</span></p>
<p id="judith-5-7"><span class="verse-num">5:7</span> <span class="verse-body">at ille respondit ex filiis Israhel et Tobias dixit ei nosti viam quae ducit in regionem Medorum</span></p>
<p id="judith-5-8"><span class="verse-num">5:8</span> <span class="verse-body">cui respondit novi et omnia itinera eius frequenter ambulavi et mansi apud Gabelum fratrem nostrum qui moratur in Rages civitate Medorum quae posita est in monte Exbathanis</span></p>
<p id="judith-5-9"><span class="verse-num">5:9</span> <span class="verse-body">cui Tobias ait sustine me obsecro donec haec ipsa nuntiem patri meo</span></p>
<p id="judith-5-10"><span class="verse-num">5:10</span> <span class="verse-body">tunc ingressus indicavit universa haec patri suo super quae admiratus pater rogat ut introiret ad eum</span></p>
<p id="judith-5-11"><span class="verse-num">5:11</span> <span class="verse-body">ingressus itaque salutavit eum et dixit gaudium tibi semper sit</span></p>
<p id="judith-5-12"><span class="verse-num">5:12</span> <span class="verse-body">et Tobias ait quale mihi gaudium erit qui in tenebris sedeo et lumen caeli non video</span></p>
<p id="judith-5-13"><span class="verse-num">5:13</span> <span class="verse-body">cui ait iuvenis forti animo esto in proximo est ut a Deo cureris</span></p>
<p id="judith-5-14"><span class="verse-num">5:14</span> <span class="verse-body">dixit itaque illi Tobias numquid poteris perducere filium meum ad Gabelum in Rages Medorum et cum redieris restituam tibi mercedem tuam</span></p>
<p id="judith-5-15"><span class="verse-num">5:15</span> <span class="verse-body">et dixit ei angelus ego eum ducam et reducam ad te</span></p>
<p id="judith-5-16"><span class="verse-num">5:16</span> <span class="verse-body">cui Tobias respondit rogo te indica mihi de qua domo aut de qua tribu es tu</span></p>
<p id="judith-5-17"><span class="verse-num">5:17</span> <span class="verse-body">cui Rafahel angelus dixit genus quaeris mercennarii an ipsum mercennarium qui cum filio tuo eat</span></p>
<p id="judith-5-18"><span class="verse-num">5:18</span> <span class="verse-body">sed ne forte sollicitum te reddam ego sum Azarias Ananiae magni filius</span></p>
<p id="judith-5-19"><span class="verse-num">5:19</span> <span class="verse-body">et Tobias respondit ex magno genere es tu sed peto ne irascaris quod voluerim cognoscere genus tuum</span></p>
<p id="judith-5-20"><span class="verse-num">5:20</span> <span class="verse-body">dixit autem illi angelus ego sanum ducam et sanum tibi reducam filium tuum</span></p>
<p id="judith-5-21"><span class="verse-num">5:21</span> <span class="verse-body">respondens autem Tobias dixit bene ambuletis et sit Deus in itinere vestro et angelus eius comitetur vobiscum</span></p>
<p id="judith-5-22"><span class="verse-num">5:22</span> <span class="verse-body">tunc paratis omnibus quae erant in via portanda fecit Tobias vale patri et matri suae et ambulaverunt ambo simul</span></p>
<p id="judith-5-23"><span class="verse-num">5:23</span> <span class="verse-body">cumque profecti essent coepit flere mater eius et dicere baculum senectutis nostrae tulisti et transmisisti a nobis</span></p>
<p id="judith-5-24"><span class="verse-num">5:24</span> <span class="verse-body">numquam esset ipsa pecunia pro qua misisti eum</span></p>
<p id="judith-5-25"><span class="verse-num">5:25</span> <span class="verse-body">sufficiebat enim nobis paupertas nostra ut divitias conputaremus hoc quod videbamus filium nostrum</span></p>
<p id="judith-5-26"><span class="verse-num">5:26</span> <span class="verse-body">dixitque ei Tobias noli flere salvus perveniet filius noster et salvus revertetur ad nos et oculi tui videbunt eum</span></p>
<p id="judith-5-27"><span class="verse-num">5:27</span> <span class="verse-body">credo enim quoniam angelus Dei bonus comitetur ei et bene disponat omnia quae circa ipsum geruntur ita ut cum gaudio revertatur ad nos</span></p>
<p id="judith-5-28"><span class="verse-num">5:28</span> <span class="verse-body">ad hanc vocem cessavit mater eius flere et tacuit __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a></p>
<p id="judith-6-1"><span class="verse-num">6:1</span> <span class="verse-body">profectusque est Tobias et canis secutus est eum et mansit prima mansione iuxta fluvium Tigris</span></p>
<p id="judith-6-2"><span class="verse-num">6:2</span> <span class="verse-body">et exivit ut lavaret pedes suos et ecce piscis inmanis exivit ad devorandum eum</span></p>
<p id="judith-6-3"><span class="verse-num">6:3</span> <span class="verse-body">quem expavescens clamavit voce magna dicens Domine invadet me</span></p>
<p id="judith-6-4"><span class="verse-num">6:4</span> <span class="verse-body">et dixit ei angelus adprehende brancia eius et trahe eum ad te quod cum fecisset adtraxit eum in sicco et palpitare coepit ante pedes eius</span></p>
<p id="judith-6-5"><span class="verse-num">6:5</span> <span class="verse-body">tunc dixit ei angelus extentera hunc piscem et cor eius et fel eius et iecur repone tibi sunt enim haec necessaria ad medicamenta utiliter</span></p>
<p id="judith-6-6"><span class="verse-num">6:6</span> <span class="verse-body">quod cum fecisset assavit carnes eius et secum sustulerunt in via cetera salierunt quae sufficerent eis quousque pervenirent in Rages civitatem Medorum</span></p>
<p id="judith-6-7"><span class="verse-num">6:7</span> <span class="verse-body">tunc interrogavit Tobias angelum et dixit ei obsecro te Azarias frater ut dicas mihi quod remedium habebunt ista quae de pisce servare iussisti</span></p>
<p id="judith-6-8"><span class="verse-num">6:8</span> <span class="verse-body">respondensque dixit ei cordis eius particulam si super carbones ponas fumus eius extricat omne daemonium sive a viro sive a muliere ita ut ultra non accedat ad eos</span></p>
<p id="judith-6-9"><span class="verse-num">6:9</span> <span class="verse-body">[]</span></p>
<p id="judith-6-10"><span class="verse-num">6:10</span> <span class="verse-body">et dixit ei ubi vis ut maneamus</span></p>
<p id="judith-6-11"><span class="verse-num">6:11</span> <span class="verse-body">respondensque angelus ait est hic Raguhel nomine propinquus vir de tribu tua et hic habet filiam nomine Sarram sed neque masculum neque feminam ullum habet alium praeter eam</span></p>
<p id="judith-6-12"><span class="verse-num">6:12</span> <span class="verse-body">tibi debetur omnis substantia eius et oportet te eam accipere coniugem</span></p>
<p id="judith-6-13"><span class="verse-num">6:13</span> <span class="verse-body">pete ergo eam a patre eius et dabit tibi eam uxorem</span></p>
<p id="judith-6-14"><span class="verse-num">6:14</span> <span class="verse-body">tunc respondit Tobias et dixit audio quia tradita est viris septem et mortui sunt sed et haec audivi quia daemonium illos occidit</span></p>
<p id="judith-6-15"><span class="verse-num">6:15</span> <span class="verse-body">timeo ergo ne forte mihi haec eveniant et cum sim unicus parentibus meis deponam senectutem illorum cum tristitia ad infernum</span></p>
<p id="judith-6-16"><span class="verse-num">6:16</span> <span class="verse-body">tunc angelus Rafahel dixit ei audi me et ostendam tibi qui sunt quibus praevalere potest daemonium</span></p>
<p id="judith-6-17"><span class="verse-num">6:17</span> <span class="verse-body">hii namque qui coniugium ita suscipiunt ut Deum a se sua mente excludant et suae libidini ita vacent sicut equus et mulus in quibus non est intellectus habet potestatem daemonium super eos</span></p>
<p id="judith-6-18"><span class="verse-num">6:18</span> <span class="verse-body">tu autem cum acceperis eam ingressus cubiculum per tres dies continens esto ab ea et nihil aliud nisi orationibus vacabis cum ea</span></p>
<p id="judith-6-19"><span class="verse-num">6:19</span> <span class="verse-body">ipsa autem nocte incenso iecore piscis fugabitur daemonium</span></p>
<p id="judith-6-20"><span class="verse-num">6:20</span> <span class="verse-body">secunda vero nocte in copulatione sanctorum patriarcharum admitteris</span></p>
<p id="judith-6-21"><span class="verse-num">6:21</span> <span class="verse-body">tertia autem nocte benedictione consequeris ut filii ex vobis incolomes procreentur</span></p>
<p id="judith-6-22"><span class="verse-num">6:22</span> <span class="verse-body">transacta autem tertia nocte accipies virginem cum timore Domini amore filiorum magis quam libidinis ductus ut in semine Abrahae benedictionem in filiis consequaris __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a></p>
<p id="judith-7-1"><span class="verse-num">7:1</span> <span class="verse-body">ingressi sunt autem ad Raguhelem et suscepit eos Raguhel cum gaudio</span></p>
<p id="judith-7-2"><span class="verse-num">7:2</span> <span class="verse-body">intuensque Tobiam Raguhel dixit Annae uxori suae quam similis est iuvenis iste consobrino meo</span></p>
<p id="judith-7-3"><span class="verse-num">7:3</span> <span class="verse-body">et cum haec dixisset ait unde estis iuvenes fratres nostri at illi dixerunt ex tribu Nepthalim sumus ex captivitate Nineven</span></p>
<p id="judith-7-4"><span class="verse-num">7:4</span> <span class="verse-body">dixit illis Raguhel nostis Tobiam fratrem meum qui dixerunt novimus</span></p>
<p id="judith-7-5"><span class="verse-num">7:5</span> <span class="verse-body">cumque multa bona loquerentur de eo dixit angelus ad Raguhel Tobias de quo interrogas pater huius est</span></p>
<p id="judith-7-6"><span class="verse-num">7:6</span> <span class="verse-body">et misit se Raguhel et cum lacrimis osculatus est eum et plorans super collum eius</span></p>
<p id="judith-7-7"><span class="verse-num">7:7</span> <span class="verse-body">dixit benedictio sit tibi fili mi quia boni et optimi viri filius es</span></p>
<p id="judith-7-8"><span class="verse-num">7:8</span> <span class="verse-body">et Anna uxor eius et Sarra filia ipsorum lacrimatae sunt</span></p>
<p id="judith-7-9"><span class="verse-num">7:9</span> <span class="verse-body">postquam autem locuti sunt praecepit Raguhel occidi arietem et parari convivium cumque hortaretur eos discumbere ad prandendum</span></p>
<p id="judith-7-10"><span class="verse-num">7:10</span> <span class="verse-body">Tobias dixit hic ego hodie non manducabo neque bibam nisi prius petitionem meam confirmes et promittas mihi dare Sarram filiam tuam</span></p>
<p id="judith-7-11"><span class="verse-num">7:11</span> <span class="verse-body">quo audito verbo Raguhel expavit sciens quid evenerit illis septem viris et timere coepit ne forte et huic similiter accideret et cum nutaret et non daret ullum petenti responsum</span></p>
<p id="judith-7-12"><span class="verse-num">7:12</span> <span class="verse-body">dixit ei angelus noli timere dare illam isti quoniam huic timenti Deum debetur coniux filia tua propterea alius non potuit habere illam</span></p>
<p id="judith-7-13"><span class="verse-num">7:13</span> <span class="verse-body">tunc dixit Raguhel non dubito quod Deus preces et lacrimas meas in conspectu suo admiserit</span></p>
<p id="judith-7-14"><span class="verse-num">7:14</span> <span class="verse-body">et credo quoniam ideo vos fecit ad me venire ut ista coniungeretur cognationi suae secundum legem Mosi et nunc noli dubium gerere quod tibi eam non tradam</span></p>
<p id="judith-7-15"><span class="verse-num">7:15</span> <span class="verse-body">et adprehendens dexteram filiae suae dexterae Tobiae tradidit dicens Deus Abraham et Deus Isaac et Deus Iacob sit vobiscum et ipse coniungat vos impleatque benedictionem suam in vobis</span></p>
<p id="judith-7-16"><span class="verse-num">7:16</span> <span class="verse-body">et accepta carta fecerunt conscriptionem coniugii</span></p>
<p id="judith-7-17"><span class="verse-num">7:17</span> <span class="verse-body">et post haec epulati sunt benedicentes Deum</span></p>
<p id="judith-7-18"><span class="verse-num">7:18</span> <span class="verse-body">vocavitque ad se Raguhel Annam uxorem suam et praecepit ei ut praepararet alterum cubiculum</span></p>
<p id="judith-7-19"><span class="verse-num">7:19</span> <span class="verse-body">et introduxit in eum Sarram filiam suam et lacrimata est</span></p>
<p id="judith-7-20"><span class="verse-num">7:20</span> <span class="verse-body">dixitque ei forti animo esto filia mi Dominus caeli det tibi gaudium pro taedio quo perpessa es __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a></p>
<p id="judith-8-1"><span class="verse-num">8:1</span> <span class="verse-body">postquam vero cenaverunt introduxerunt iuvenem ad eam</span></p>
<p id="judith-8-2"><span class="verse-num">8:2</span> <span class="verse-body">recordatus itaque Tobias sermonem angeli protulit de cassidile suo partem iecoris posuitque eam super carbones vivos</span></p>
<p id="judith-8-3"><span class="verse-num">8:3</span> <span class="verse-body">tunc Rafahel angelus adprehendit daemonium et religavit eum in deserto superioris Aegypti</span></p>
<p id="judith-8-4"><span class="verse-num">8:4</span> <span class="verse-body">tunc hortatus est virginem Tobias dixitque ei Sarra exsurge deprecemus Deum hodie et cras et secundum cras quia istis tribus noctibus Deo iungimur tertia autem transacta nocte in nostro erimus coniugio</span></p>
<p id="judith-8-5"><span class="verse-num">8:5</span> <span class="verse-body">filii quippe sanctorum sumus et non possumus ita coniungi sicut et gentes quae ignorant Deum</span></p>
<p id="judith-8-6"><span class="verse-num">8:6</span> <span class="verse-body">surgentes autem pariter instanter orabant ambo ut sanitas daretur eis</span></p>
<p id="judith-8-7"><span class="verse-num">8:7</span> <span class="verse-body">dixitque Tobias Domine Deus patrum nostrorum benedicant te caeli et terra et mare fontes et flumina et omnis creatura tua quae in eis sunt</span></p>
<p id="judith-8-8"><span class="verse-num">8:8</span> <span class="verse-body">tu fecisti Adam de limo terrae dedistique ei adiutorium Evam</span></p>
<p id="judith-8-9"><span class="verse-num">8:9</span> <span class="verse-body">et nunc Domine tu scis quia non luxuriae causa accipio sororem meam sed sola posteritatis dilectione in qua benedicatur nomen tuum in saecula saeculorum</span></p>
<p id="judith-8-10"><span class="verse-num">8:10</span> <span class="verse-body">dixit itaque Sarra miserere nobis Domine miserere nobis et consenescamus ambo pariter sani</span></p>
<p id="judith-8-11"><span class="verse-num">8:11</span> <span class="verse-body">et factum est circa pullorum cantum accersiri iussit Raguhel servos suos et abierunt pariter ut foderent sepulchrum</span></p>
<p id="judith-8-12"><span class="verse-num">8:12</span> <span class="verse-body">dicebat enim ne simili modo evenerit ei quod et ceteris illis septem qui sunt ingressi ad eam</span></p>
<p id="judith-8-13"><span class="verse-num">8:13</span> <span class="verse-body">cumque parassent fossam reversus ad uxorem suam Raguhel dixit</span></p>
<p id="judith-8-14"><span class="verse-num">8:14</span> <span class="verse-body">mitte unam ex ancillis tuis et videat si mortuus est ut sepeliam illum antequam inlucescat</span></p>
<p id="judith-8-15"><span class="verse-num">8:15</span> <span class="verse-body">at illa mittens unam ex ancillis suis ingressa cubiculum repperitque eos incolomes secum pariter dormientes</span></p>
<p id="judith-8-16"><span class="verse-num">8:16</span> <span class="verse-body">reversa nuntiavit bonum nuntium et benedixerunt Deum Raguhel videlicet et Anna uxor eius</span></p>
<p id="judith-8-17"><span class="verse-num">8:17</span> <span class="verse-body">et dixerunt benedicimus te Domine Deus Israhel quia non contigit nobis quemadmodum putabamus</span></p>
<p id="judith-8-18"><span class="verse-num">8:18</span> <span class="verse-body">fecisti enim nobiscum misericordiam tuam et exclusisti a nobis inimicum persequentem nos</span></p>
<p id="judith-8-19"><span class="verse-num">8:19</span> <span class="verse-body">misertus es autem duobus unicis fac eos Domine in plenius benedicere te et sacrificium tibi laudis tuae et suae sanitatis offerre ut cognoscat universitas gentium quia tu es Deus solus in universa terra</span></p>
<p id="judith-8-20"><span class="verse-num">8:20</span> <span class="verse-body">statimque praecepit servis suis Raguhel ut replerent fossam quam fecerant priusquam lucesceret</span></p>
<p id="judith-8-21"><span class="verse-num">8:21</span> <span class="verse-body">uxori autem suae dixit ut instrueret convivium et praepararet omnia quae in cibos erant iter agentibus necessaria</span></p>
<p id="judith-8-22"><span class="verse-num">8:22</span> <span class="verse-body">duas quoque vaccas pingues et quattuor arietes occidi fecit et parari epulas omnibus vicinis suis et cunctis amicis</span></p>
<p id="judith-8-23"><span class="verse-num">8:23</span> <span class="verse-body">et adiuravit Raguhel Tobiam ut duas ebdomadas moraretur apud eum</span></p>
<p id="judith-8-24"><span class="verse-num">8:24</span> <span class="verse-body">de omnibus autem quae possidebat Raguhel dimidiam partem dedit Tobiae et fecit hanc scripturam ut pars dimidia quae supererat post obitum eorum Tobis dominio deveniret __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a></p>
<p id="judith-9-1"><span class="verse-num">9:1</span> <span class="verse-body">tunc vocavit ad se Tobias angelum quem quidem hominem aestimabat et dixit ei Azarias frater peto ut auscultes verba mea</span></p>
<p id="judith-9-2"><span class="verse-num">9:2</span> <span class="verse-body">si me ipsum tradam tibi servum non ero condignus providentiae tuae</span></p>
<p id="judith-9-3"><span class="verse-num">9:3</span> <span class="verse-body">tamen obsecro ut adsumas tibi animalia sive servitia et vadas ad Gabelum in Rages Medorum reddasque ei chirografum suum et recipias ab eo pecuniam et roges eum venire ad nuptias meas</span></p>
<p id="judith-9-4"><span class="verse-num">9:4</span> <span class="verse-body">scis enim ipse quoniam numerat dies pater meus et si tardavero una die plus contristatur anima eius</span></p>
<p id="judith-9-5"><span class="verse-num">9:5</span> <span class="verse-body">et certe vides quomodo Raguhel coniuraverit me cuius adiuramentum spernere non possum</span></p>
<p id="judith-9-6"><span class="verse-num">9:6</span> <span class="verse-body">tunc Rafahel adsumens quattuor ex servis Raguhelis et duos camelos in Rages Medorum perrexit et inveniens Gabelum dedit ei chirografum suum et recepit omnem pecuniam</span></p>
<p id="judith-9-7"><span class="verse-num">9:7</span> <span class="verse-body">indicavitque ei de Tobia filio Tobiae omnia quae gesta sunt fecitque eum secum venire ad nuptias</span></p>
<p id="judith-9-8"><span class="verse-num">9:8</span> <span class="verse-body">cumque ingressus esset domum Raguhelis invenit Tobiam discumbentem et exiliens osculati sunt se alterutrum flevit itaque Gabelus et benedixit Deum</span></p>
<p id="judith-9-9"><span class="verse-num">9:9</span> <span class="verse-body">et dixit benedicat te Dominus Deus Israhel quia filius es viri optimi et iusti et timentis Deum et elemosynas facientis</span></p>
<p id="judith-9-10"><span class="verse-num">9:10</span> <span class="verse-body">et dicatur benedictio super uxorem tuam et super parentes vestros</span></p>
<p id="judith-9-11"><span class="verse-num">9:11</span> <span class="verse-body">et videatis filios vestros et filios filiorum vestrorum usque in tertiam et quartam generationem et sit semen vestrum benedictum a Deo Israhel qui regnat in saecula saeculorum</span></p>
<p id="judith-9-12"><span class="verse-num">9:12</span> <span class="verse-body">cumque omnes dixissent amen accesserunt ad convivium sed et cum timore Domini nuptiarum convivium exercebant __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a></p>
<p id="judith-10-1"><span class="verse-num">10:1</span> <span class="verse-body">cum vero moras faceret Tobias causa nuptiarum sollicitus erat pater eius Tobias dicens putas quare moratur filius meus aut quare detentus est ibi</span></p>
<p id="judith-10-2"><span class="verse-num">10:2</span> <span class="verse-body">putasne Gabelus mortuus est et nemo illi reddet pecuniam</span></p>
<p id="judith-10-3"><span class="verse-num">10:3</span> <span class="verse-body">coepit autem contristari nimis ipse et Anna uxor eius cum eo et coeperunt ambo simul flere eo quod die statuto minime reverteretur filius eorum ad eos</span></p>
<p id="judith-10-4"><span class="verse-num">10:4</span> <span class="verse-body">flebat igitur mater eius inremediabilibus lacrimis atque dicebat heu heu me fili mi ut quid te misimus peregrinari lumen oculorum nostrorum baculum senectutis nostrae solacium vitae nostrae spem posteritatis nostrae</span></p>
<p id="judith-10-5"><span class="verse-num">10:5</span> <span class="verse-body">omnia in te uno habentes te non debuimus dimittere ire a nobis</span></p>
<p id="judith-10-6"><span class="verse-num">10:6</span> <span class="verse-body">cui dicebat Tobias tace et noli turbari sanus est filius noster satis fidelis est vir ille cum quo misimus eum</span></p>
<p id="judith-10-7"><span class="verse-num">10:7</span> <span class="verse-body">illa autem nullo modo consolari poterat sed cotidie exiliens circumspiciebat et circuibat vias omnes per quas spes remeandi videbatur ut procul videret eum si fieri possit venientem</span></p>
<p id="judith-10-8"><span class="verse-num">10:8</span> <span class="verse-body">at vero Raguhel dicebat ad generum suum mane hic et ego mittam nuntium salutis de te ad Tobiam patrem tuum</span></p>
<p id="judith-10-9"><span class="verse-num">10:9</span> <span class="verse-body">cui Tobias dixit ego novi quia pater meus et mater mea modo dies conputant et cruciatur spiritus eorum in ipsis</span></p>
<p id="judith-10-10"><span class="verse-num">10:10</span> <span class="verse-body">cumque verbis multis rogaret Raguhel Tobiam et ille eum nulla ratione vellet audire tradidit ei Sarram et dimidiam partem omnis substantiae suae in pueris et in puellis et in pecudibus et in camelis et in pecunia multa et salvum atque gaudentem dimisit eum a se</span></p>
<p id="judith-10-11"><span class="verse-num">10:11</span> <span class="verse-body">dicens angelus Domini sanctus sit in itinere vestro perducatque vos incolomes et inveniatis omnia recte circa conparentes vestros et videant oculi mei filios vestros priusquam moriar</span></p>
<p id="judith-10-12"><span class="verse-num">10:12</span> <span class="verse-body">et adprehendentes parentes filiam suam osculati sunt eam et dimiserunt ire</span></p>
<p id="judith-10-13"><span class="verse-num">10:13</span> <span class="verse-body">monentes eam honorare soceros diligere maritum regere familiam gubernare domum et se ipsam inreprehensibilem exhibere __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a></p>
<p id="judith-11-1"><span class="verse-num">11:1</span> <span class="verse-body">cumque reverterentur pervenerunt ad Charram quae est in medio itinere contra Nineven undecimo die</span></p>
<p id="judith-11-2"><span class="verse-num">11:2</span> <span class="verse-body">dixit angelus Tobias frater scis quemadmodum reliquisti patrem tuum</span></p>
<p id="judith-11-3"><span class="verse-num">11:3</span> <span class="verse-body">si placet itaque tibi praecedamus et lento gradu insequentur iter nostrum familiae simul cum coniuge tua et cum animalibus</span></p>
<p id="judith-11-4"><span class="verse-num">11:4</span> <span class="verse-body">cumque hoc placuisset ut irent dixit Rafahel ad Tobiam tolle tecum ex felle piscis erit enim necessarium tulit itaque Tobias ex felle illo et abierunt</span></p>
<p id="judith-11-5"><span class="verse-num">11:5</span> <span class="verse-body">Anna vero sedebat secus viam in supercilio montis unde respicere poterat de longinquo</span></p>
<p id="judith-11-6"><span class="verse-num">11:6</span> <span class="verse-body">et dum ex eodem loco specularetur adventum eius vidit a longe et ilico agnovit venientem filium suum et currens nuntiavit viro suo dicens ecce venit filius tuus</span></p>
<p id="judith-11-7"><span class="verse-num">11:7</span> <span class="verse-body">dixitque Rafahel ad Tobiam adubi introieris domum tuam statim adora Dominum Deum tuum et gratias agens ei accede ad patrem tuum et osculare eum</span></p>
<p id="judith-11-8"><span class="verse-num">11:8</span> <span class="verse-body">statimque lini super oculos eius ex felle isto piscis quod portas tecum scias enim quoniam mox aperientur oculi eius et videbit pater tuus lumen caeli et in aspectu tuo gaudebit</span></p>
<p id="judith-11-9"><span class="verse-num">11:9</span> <span class="verse-body">tunc praecucurrit canis qui simul fuerat in via et quasi nuntius adveniens blandimento suae caudae gaudebat</span></p>
<p id="judith-11-10"><span class="verse-num">11:10</span> <span class="verse-body">unde contigit ut exsurgens caecus pater coepit offendens pedibus currere et data manu puero occurrit in obviam filio suo</span></p>
<p id="judith-11-11"><span class="verse-num">11:11</span> <span class="verse-body">et suscipiens osculatus est eum cum uxore sua et coeperunt flere prae gaudio</span></p>
<p id="judith-11-12"><span class="verse-num">11:12</span> <span class="verse-body">cumque adorassent Dominum et gratias egissent consederunt</span></p>
<p id="judith-11-13"><span class="verse-num">11:13</span> <span class="verse-body">tunc sumens Tobias de felle piscis linivit oculos patri suo</span></p>
<p id="judith-11-14"><span class="verse-num">11:14</span> <span class="verse-body">et sustinens quasi dimidiam fere horam coepit albugo ex oculis eius quasi membrana ovi egredi</span></p>
<p id="judith-11-15"><span class="verse-num">11:15</span> <span class="verse-body">quem adprehendens Tobias traxit ab oculis eius statimque visum recepit</span></p>
<p id="judith-11-16"><span class="verse-num">11:16</span> <span class="verse-body">et glorificabant Deum ipse videlicet et uxor eius et omnes qui sciebant eum</span></p>
<p id="judith-11-17"><span class="verse-num">11:17</span> <span class="verse-body">dicebatque Tobias benedico te Domine Deus Israhel quoniam tu castigasti me et tu sanasti me et ecce video Tobiam filium meum</span></p>
<p id="judith-11-18"><span class="verse-num">11:18</span> <span class="verse-body">ingressa est etiam post septem dies Sarra uxor filii eius et omnes familiae et pecora sana et cameli et pecunia multa uxoris sed et alia pecunia quam receperat a Gabelo</span></p>
<p id="judith-11-19"><span class="verse-num">11:19</span> <span class="verse-body">et narravit parentibus suis omnia beneficia Dei quae fecisset circa eum per hominem qui eum duxerat</span></p>
<p id="judith-11-20"><span class="verse-num">11:20</span> <span class="verse-body">veneruntque Achior et Nabath consobrini Tobiae gaudentes ad Tobin congratulantes ei de omnibus bonis quae circa illum ostenderat Deus</span></p>
<p id="judith-11-21"><span class="verse-num">11:21</span> <span class="verse-body">et per septem dies epulantes omnes gaudio magno gavisi sunt __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a></p>
<p id="judith-12-1"><span class="verse-num">12:1</span> <span class="verse-body">tunc vocavit ad se Tobias filium suum dixitque ei quid possumus dare viro isti sancto qui venit tecum</span></p>
<p id="judith-12-2"><span class="verse-num">12:2</span> <span class="verse-body">respondens Tobias dixit pater quam mercedem dabimus ei aut quid dignum poterit esse beneficiis eius</span></p>
<p id="judith-12-3"><span class="verse-num">12:3</span> <span class="verse-body">me duxit et reduxit sanum pecuniam a Gabelo ipse suscepit uxorem ipse me habere fecit et daemonium ab ea conpescuit gaudium parentibus eius fecit me ipsum a devoratione piscis eripuit te quoque fecit videre lumen caeli et bonis omnibus per eum repleti sumus quid illi ad haec dignum poterimus dare</span></p>
<p id="judith-12-4"><span class="verse-num">12:4</span> <span class="verse-body">sed peto te pater mi ut roges eum si forte dignabitur medietatem de omnibus quae adlata sunt sibi adsumere</span></p>
<p id="judith-12-5"><span class="verse-num">12:5</span> <span class="verse-body">et vocantes eum pater scilicet et filius tulerunt eum in partem et rogare coeperunt ut dignaretur dimidiam partem omnium quae adtulerant acceptam habere</span></p>
<p id="judith-12-6"><span class="verse-num">12:6</span> <span class="verse-body">tunc dixit eis occulte benedicite Deum caeli et coram omnibus viventibus confitemini illi quoniam fecit vobiscum misericordiam suam</span></p>
<p id="judith-12-7"><span class="verse-num">12:7</span> <span class="verse-body">etenim sacramentum regis abscondere bonum est opera autem Dei revelare et confiteri honorificum est</span></p>
<p id="judith-12-8"><span class="verse-num">12:8</span> <span class="verse-body">bona est oratio cum ieiunio et elemosyna magis quam thesauros auri condere</span></p>
<p id="judith-12-9"><span class="verse-num">12:9</span> <span class="verse-body">quoniam elemosyna a morte liberat et ipsa est quae purgat peccata et faciet invenire vitam aeternam</span></p>
<p id="judith-12-10"><span class="verse-num">12:10</span> <span class="verse-body">qui autem faciunt peccatum et iniquitatem hostes sunt animae suae</span></p>
<p id="judith-12-11"><span class="verse-num">12:11</span> <span class="verse-body">manifesto ergo vobis veritatem et non abscondam a vobis sermonem occultum</span></p>
<p id="judith-12-12"><span class="verse-num">12:12</span> <span class="verse-body">quando orabas cum lacrimis et sepeliebas mortuos et derelinquebas prandium et mortuos abscondebas per diem in domo tua et nocte sepeliebas ego obtuli orationem tuam Domino</span></p>
<p id="judith-12-13"><span class="verse-num">12:13</span> <span class="verse-body">et quia acceptus eras Deo necesse fuit ut temptatio probaret te</span></p>
<p id="judith-12-14"><span class="verse-num">12:14</span> <span class="verse-body">et nunc misit me Dominus ut curarem te et Sarram uxorem filii tui a daemonio liberarem</span></p>
<p id="judith-12-15"><span class="verse-num">12:15</span> <span class="verse-body">ego enim sum Rafahel angelus unus ex septem qui adstamus ante Dominum</span></p>
<p id="judith-12-16"><span class="verse-num">12:16</span> <span class="verse-body">cumque haec audissent turbati sunt et trementes ceciderunt super faciem suam</span></p>
<p id="judith-12-17"><span class="verse-num">12:17</span> <span class="verse-body">dixitque eis angelus pax vobis nolite timere</span></p>
<p id="judith-12-18"><span class="verse-num">12:18</span> <span class="verse-body">etenim cum essem vobiscum per voluntatem Dei ipsum benedicite et cantate illi</span></p>
<p id="judith-12-19"><span class="verse-num">12:19</span> <span class="verse-body">videbar quidem vobiscum manducare et bibere sed ego cibo invisibili et potu qui ab hominibus videri non potest utor</span></p>
<p id="judith-12-20"><span class="verse-num">12:20</span> <span class="verse-body">tempus est ergo ut revertar ad eum qui me misit vos autem benedicite Deum et narrate omnia mirabilia eius</span></p>
<p id="judith-12-21"><span class="verse-num">12:21</span> <span class="verse-body">et cum haec dixisset ab aspectu eorum ablatus est et ultra eum videre non potuerunt</span></p>
<p id="judith-12-22"><span class="verse-num">12:22</span> <span class="verse-body">tunc prostrati per horas tres in faciem benedixerunt Deum et exsurgentes narraverunt omnia mirabilia eius __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a></p>
<p id="judith-13-1"><span class="verse-num">13:1</span> <span class="verse-body">aperiens autem Tobias senior os suum benedixit Dominum et dixit magnus es Domine in aeternum et in omnia saecula regnum tuum</span></p>
<p id="judith-13-2"><span class="verse-num">13:2</span> <span class="verse-body">quoniam tu flagellas et salvas deducis ad infernum et reducis et non est qui effugiat manum tuam</span></p>
<p id="judith-13-3"><span class="verse-num">13:3</span> <span class="verse-body">confitemini Domino filii Israhel et in conspectu gentium laudate eum</span></p>
<p id="judith-13-4"><span class="verse-num">13:4</span> <span class="verse-body">quoniam ideo dispersit vos inter gentes quae ignorant eum ut vos narretis mirabilia eius et faciatis scire eos quia non est alius Deus omnipotens praeter eum</span></p>
<p id="judith-13-5"><span class="verse-num">13:5</span> <span class="verse-body">ipse castigavit nos propter iniquitates nostras et ipse salvabit nos propter misericordiam suam</span></p>
<p id="judith-13-6"><span class="verse-num">13:6</span> <span class="verse-body">aspicite ergo quae fecit vobiscum et cum timore et tremore confitemini illi regemque saeculorum exaltate in operibus vestris</span></p>
<p id="judith-13-7"><span class="verse-num">13:7</span> <span class="verse-body">ego autem in terra captivitatis meae confitebor illi quoniam ostendit maiestatem suam in gentem peccatricem</span></p>
<p id="judith-13-8"><span class="verse-num">13:8</span> <span class="verse-body">convertimini itaque peccatores et facite iustitiam coram Deo credentes quod faciat vobiscum misericordiam suam</span></p>
<p id="judith-13-9"><span class="verse-num">13:9</span> <span class="verse-body">ego autem et anima mea in eo laetabimur</span></p>
<p id="judith-13-10"><span class="verse-num">13:10</span> <span class="verse-body">benedicite Dominum omnes electi eius agite dies laetitiae et confitemini illi</span></p>
<p id="judith-13-11"><span class="verse-num">13:11</span> <span class="verse-body">Hierusalem civitas Dei castigavit te Dominus in operibus manuum tuarum</span></p>
<p id="judith-13-12"><span class="verse-num">13:12</span> <span class="verse-body">confitere Domino in bonis et benedic Deum saeculorum ut reaedificet in te tabernaculum suum et revocet ad te omnes captivos et gaudeas in omnia saecula saeculorum</span></p>
<p id="judith-13-13"><span class="verse-num">13:13</span> <span class="verse-body">luce splendida fulgebis et omnes fines terrae adorabunt te</span></p>
<p id="judith-13-14"><span class="verse-num">13:14</span> <span class="verse-body">nationes ex longinquo ad te venient et munera deferentes adorabunt Dominum in te et terram tuam in sanctificatione habebunt</span></p>
<p id="judith-13-15"><span class="verse-num">13:15</span> <span class="verse-body">nomen magnum invocabunt in te</span></p>
<p id="judith-13-16"><span class="verse-num">13:16</span> <span class="verse-body">maledicti erunt qui contempserint te et condemnati erunt omnes qui blasphemaverint te benedictique erunt qui aedificaverint te</span></p>
<p id="judith-13-17"><span class="verse-num">13:17</span> <span class="verse-body">tu autem laetaberis in filiis tuis quoniam omnes benedicentur et congregabuntur ad Dominum</span></p>
<p id="judith-13-18"><span class="verse-num">13:18</span> <span class="verse-body">beati omnes qui diligunt te et qui gaudent super pace tua</span></p>
<p id="judith-13-19"><span class="verse-num">13:19</span> <span class="verse-body">anima mea benedic Dominum quoniam liberavit Hierusalem civitatem suam</span></p>
<p id="judith-13-20"><span class="verse-num">13:20</span> <span class="verse-body">beatus ero si fuerint reliquiae seminis mei ad videndam claritatem Hierusalem</span></p>
<p id="judith-13-21"><span class="verse-num">13:21</span> <span class="verse-body">portae Hierusalem ex sapphyro et zmaragdo aedificabuntur et ex lapide pretioso omnis circuitus murorum eius</span></p>
<p id="judith-13-22"><span class="verse-num">13:22</span> <span class="verse-body">ex lapide candido et mundo omnes plateae eius sternentur et per vicos eius alleluia cantabitur</span></p>
<p id="judith-13-23"><span class="verse-num">13:23</span> <span class="verse-body">benedictus Dominus qui excitavit eam ut sit regnum eius in saecula saeculorum super eam amen __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a></p>
<p id="judith-14-1"><span class="verse-num">14:1</span> <span class="verse-body">et consummati sunt sermones Tobi et posteaquam inluminatus est vixit annis quadraginta duobus et vidit filios nepotum suorum</span></p>
<p id="judith-14-2"><span class="verse-num">14:2</span> <span class="verse-body">conpletis itaque annis centum duobus sepultus est honorifice in Nineven</span></p>
<p id="judith-14-3"><span class="verse-num">14:3</span> <span class="verse-body">quinquaginta namque et sex annorum oculorum lumen amisit sexagenarius vero recepit</span></p>
<p id="judith-14-4"><span class="verse-num">14:4</span> <span class="verse-body">reliquum vero vitae suae in gaudio fuit et cum bono profectu timoris Dei perrexit in pace</span></p>
<p id="judith-14-5"><span class="verse-num">14:5</span> <span class="verse-body">in hora autem mortis suae vocavit ad se Tobiam filium suum et septem iuvenes filios eius nepotes suos dixitque eis</span></p>
<p id="judith-14-6"><span class="verse-num">14:6</span> <span class="verse-body">prope erit interitus Nineven non enim excidit verbum Dei et fratres nostri qui dispersi sunt a terra Israhel revertentur ad eam</span></p>
<p id="judith-14-7"><span class="verse-num">14:7</span> <span class="verse-body">omnis autem deserta terra eius replebitur et domus Dei quae in ea incensa est iterum reaedificabitur ibique revertentur omnes timentes Deum</span></p>
<p id="judith-14-8"><span class="verse-num">14:8</span> <span class="verse-body">et relinquent gentes idola sua et venient in Hierusalem et inhabitabunt in ea</span></p>
<p id="judith-14-9"><span class="verse-num">14:9</span> <span class="verse-body">et gaudebunt in ea omnes adorantes regem Israhel</span></p>
<p id="judith-14-10"><span class="verse-num">14:10</span> <span class="verse-body">audite ergo filii mei patrem vestrum servite Domino in veritate et inquirite ut faciatis quae sunt placita illi</span></p>
<p id="judith-14-11"><span class="verse-num">14:11</span> <span class="verse-body">et filiis vestris mandate ut faciant iustitias et elemosynas ut sint memores Dei et benedicant eum in omni tempore in veritate et in tota virtute sua</span></p>
<p id="judith-14-12"><span class="verse-num">14:12</span> <span class="verse-body">nunc ergo filii audite me et nolite manere hic sed quacumque die sepelieritis matrem vestram circa me in uno sepulchro ex eo dirigite gressus vestros ut exeatis hinc</span></p>
<p id="judith-14-13"><span class="verse-num">14:13</span> <span class="verse-body">video enim quoniam iniquitas eius finem dabit ei</span></p>
<p id="judith-14-14"><span class="verse-num">14:14</span> <span class="verse-body">factum est autem post obitum matris suae Tobias abscessit ex Nineven cum uxore sua et filiis et reversus est ad soceros suos</span></p>
<p id="judith-14-15"><span class="verse-num">14:15</span> <span class="verse-body">invenitque eos incolomes in senectute bona et curam eorum gessit et ipse clausit oculos eorum et omnem hereditatem domus Raguhel ipse percepit viditque quintam generationem filios filiorum suorum</span></p>
<p id="judith-14-16"><span class="verse-num">14:16</span> <span class="verse-body">et conpletis annis nonaginta et novem in timore Domini cum gaudio sepelierunt eum __________________________________________________________________ Wisdom __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a></p>
<p id="judith-1-1"><span class="verse-num">1:1</span> <span class="verse-body">diligite iustitiam qui iudicatis terram sentite de Domino in bonitate et in simplicitate cordis quaerite illum</span></p>
<p id="judith-1-2"><span class="verse-num">1:2</span> <span class="verse-body">quoniam invenitur ab his qui non temptant illum apparet autem eis qui fidem habent in illum</span></p>
<p id="judith-1-3"><span class="verse-num">1:3</span> <span class="verse-body">perversae enim cogitationes separant a Deo probata autem virtus corripit insipientes</span></p>
<p id="judith-1-4"><span class="verse-num">1:4</span> <span class="verse-body">quoniam in malivolam animam non intrabit sapientia nec habitabit in corpore subdito peccatis</span></p>
<p id="judith-1-5"><span class="verse-num">1:5</span> <span class="verse-body">sanctus enim spiritus disciplinae effugiet fictum et auferet se a cogitationibus quae sunt sine intellectu et corripietur superveniente iniquitate</span></p>
<p id="judith-1-6"><span class="verse-num">1:6</span> <span class="verse-body">benignus est enim spiritus sapientiae et non liberabit maledictum a labiis suis quoniam renum illius testis est Deus et cordis eius scrutator est verus et linguae illius auditor</span></p>
<p id="judith-1-7"><span class="verse-num">1:7</span> <span class="verse-body">quoniam spiritus Domini replevit orbem terrarum et hoc quod continet omnia scientiam habet vocis</span></p>
<p id="judith-1-8"><span class="verse-num">1:8</span> <span class="verse-body">propter hoc qui loquitur iniqua non potest latere nec praeteriet illum corripiens iudicium</span></p>
<p id="judith-1-9"><span class="verse-num">1:9</span> <span class="verse-body">in cogitationibus enim impii interrogatio erit sermonum autem illius auditio ad Dominum veniet ad correptionem iniquitatum illius</span></p>
<p id="judith-1-10"><span class="verse-num">1:10</span> <span class="verse-body">quoniam auris zeli audit omnia et tumultus murmurationum non abscondetur</span></p>
<p id="judith-1-11"><span class="verse-num">1:11</span> <span class="verse-body">custodite ergo vos a murmuratione quae nihil prodest et a detractione parcite linguae quoniam responsum obscurum in vacuum non ibit os autem quod mentitur occidit animam</span></p>
<p id="judith-1-12"><span class="verse-num">1:12</span> <span class="verse-body">nolite zelare mortem in errore vitae vestrae neque adquiratis perditionem in operibus manuum vestrarum</span></p>
<p id="judith-1-13"><span class="verse-num">1:13</span> <span class="verse-body">quoniam Deus mortem non fecit nec laetatur in perditione vivorum</span></p>
<p id="judith-1-14"><span class="verse-num">1:14</span> <span class="verse-body">creavit enim ut essent omnia et sanabiles nationes orbis terrarum et non est in illis medicamentum exterminii nec inferorum regnum in terra</span></p>
<p id="judith-1-15"><span class="verse-num">1:15</span> <span class="verse-body">iustitia enim inmortalis est</span></p>
<p id="judith-1-16"><span class="verse-num">1:16</span> <span class="verse-body">impii autem manibus et verbis arcessierunt illam et aestimantes illam amicam defluxerunt et sponsionem posuerunt ad illam quoniam digni sunt qui sunt ex parte illius __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a></p>
<p id="judith-2-1"><span class="verse-num">2:1</span> <span class="verse-body">dixerunt enim apud se cogitantes non recte exiguum et cum taedio est tempus vitae nostrae et non est refrigerium in fine hominis et non est qui agnitus sit reversus ab inferis</span></p>
<p id="judith-2-2"><span class="verse-num">2:2</span> <span class="verse-body">quia ex nihilo nati sumus et post hoc erimus tamquam non fuerimus quoniam fumus afflatus est in naribus nostris et sermo scintillae ad commovendum cor nostrum</span></p>
<p id="judith-2-3"><span class="verse-num">2:3</span> <span class="verse-body">quia extincta cinis erit corpus et spiritus diffundetur tamquam mollis aer et transiet vita nostra tamquam vestigium nubis et sicut nebula dissolvetur quae fugata est a radiis solis et a calore illius adgravata</span></p>
<p id="judith-2-4"><span class="verse-num">2:4</span> <span class="verse-body">et nomen nostrum oblivionem accipiet per tempus et nemo memoriam habebit operum nostrorum</span></p>
<p id="judith-2-5"><span class="verse-num">2:5</span> <span class="verse-body">umbrae enim transitus est tempus nostrum et non est reversio finis nostri quoniam consignata est et nemo revertetur</span></p>
<p id="judith-2-6"><span class="verse-num">2:6</span> <span class="verse-body">venite ergo et fruamur bonis quae sunt et utamur creaturam tamquam in iuventute celeriter</span></p>
<p id="judith-2-7"><span class="verse-num">2:7</span> <span class="verse-body">vino pretioso et unguentis nos impleamus et non praetereat nos flos temporis</span></p>
<p id="judith-2-8"><span class="verse-num">2:8</span> <span class="verse-body">coronemus nos rosis antequam marcescant nullum pratum sit quod non pertranseat luxuria nostra</span></p>
<p id="judith-2-9"><span class="verse-num">2:9</span> <span class="verse-body">ubique relinquamus signa laetitiae quoniam haec est pars nostra et haec est sors</span></p>
<p id="judith-2-10"><span class="verse-num">2:10</span> <span class="verse-body">opprimamus pauperem iustum et non parcamus viduae nec veterani revereamur canos multi temporis</span></p>
<p id="judith-2-11"><span class="verse-num">2:11</span> <span class="verse-body">sit autem fortitudo nostra lex iniustitiae quod infirmum est enim inutile invenitur</span></p>
<p id="judith-2-12"><span class="verse-num">2:12</span> <span class="verse-body">circumveniamus ergo iustum quoniam inutilis est nobis et contrarius est operibus nostris et inproperat nobis peccata legis et diffamat in nos peccata disciplinae nostrae</span></p>
<p id="judith-2-13"><span class="verse-num">2:13</span> <span class="verse-body">promittit scientiam Dei se habere et filium Dei se nominat</span></p>
<p id="judith-2-14"><span class="verse-num">2:14</span> <span class="verse-body">factus est nobis in traductionem cogitationum nostrarum</span></p>
<p id="judith-2-15"><span class="verse-num">2:15</span> <span class="verse-body">gravis est nobis etiam ad videndum quoniam dissimilis est aliis vita illius et inmutatae sunt viae eius</span></p>
<p id="judith-2-16"><span class="verse-num">2:16</span> <span class="verse-body">tamquam nugaces aestimati sumus ab illo et abstinet se a viis nostris tamquam ab inmunditiis et praefert novissima iustorum et gloriatur patrem Deum se habere</span></p>
<p id="judith-2-17"><span class="verse-num">2:17</span> <span class="verse-body">videamus ergo si sermones illius veri sunt et temptemus quae ventura sunt illi et sciemus quae erunt novissima illius</span></p>
<p id="judith-2-18"><span class="verse-num">2:18</span> <span class="verse-body">si enim est verus filius Dei suscipiet illum et liberabit eum de manu contrariorum</span></p>
<p id="judith-2-19"><span class="verse-num">2:19</span> <span class="verse-body">contumelia et tormento interrogemus eum ut sciamus reverentiam illius et probemus patientiam ipsius</span></p>
<p id="judith-2-20"><span class="verse-num">2:20</span> <span class="verse-body">morte turpissima condemnemus illum erit enim ei respectus ex sermonibus illius</span></p>
<p id="judith-2-21"><span class="verse-num">2:21</span> <span class="verse-body">haec cogitaverunt et erraverunt excaecavit enim illos malitia eorum</span></p>
<p id="judith-2-22"><span class="verse-num">2:22</span> <span class="verse-body">et nescierunt sacramenta Dei neque mercedem speraverunt iustitiae nec iudicaverunt honorem animarum sanctarum</span></p>
<p id="judith-2-23"><span class="verse-num">2:23</span> <span class="verse-body">quoniam Deus creavit hominem inexterminabilem et ad imaginem suae similitudinis fecit illum</span></p>
<p id="judith-2-24"><span class="verse-num">2:24</span> <span class="verse-body">invidia autem diaboli mors introivit in orbem terrarum</span></p>
<p id="judith-2-25"><span class="verse-num">2:25</span> <span class="verse-body">imitantur autem illum qui sunt ex parte illius __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a></p>
<p id="judith-3-1"><span class="verse-num">3:1</span> <span class="verse-body">iustorum autem animae in manu Dei sunt et non tanget illos tormentum mortis</span></p>
<p id="judith-3-2"><span class="verse-num">3:2</span> <span class="verse-body">visi sunt in oculis insipientium mori et aestimata est adflictio exitus illorum</span></p>
<p id="judith-3-3"><span class="verse-num">3:3</span> <span class="verse-body">et quod a nobis est iter exterminii illi autem sunt in pace</span></p>
<p id="judith-3-4"><span class="verse-num">3:4</span> <span class="verse-body">et si coram hominibus tormenta passi sunt spes illorum inmortalitate plena est</span></p>
<p id="judith-3-5"><span class="verse-num">3:5</span> <span class="verse-body">et in paucis vexati in multis bene disponentur quoniam Deus tentavit illos et invenit illos dignos se</span></p>
<p id="judith-3-6"><span class="verse-num">3:6</span> <span class="verse-body">tamquam aurum in fornace probavit illos et quasi holocausta hostiam accepit illos et in tempore erit respectus illorum</span></p>
<p id="judith-3-7"><span class="verse-num">3:7</span> <span class="verse-body">fulgebunt et tamquam scintillae in harundineto discurrent</span></p>
<p id="judith-3-8"><span class="verse-num">3:8</span> <span class="verse-body">iudicabunt nationes et dominabuntur populis et regnabit Dominus illorum in perpetuum</span></p>
<p id="judith-3-9"><span class="verse-num">3:9</span> <span class="verse-body">qui confidunt in illum intellegent veritatem et fideles in dilectione adquiescent illi quoniam donum et pax est electis illius</span></p>
<p id="judith-3-10"><span class="verse-num">3:10</span> <span class="verse-body">impii autem secundum quae cogitaverunt correptionem habebunt qui neglexerunt iustum et a Domino recesserunt</span></p>
<p id="judith-3-11"><span class="verse-num">3:11</span> <span class="verse-body">sapientiam enim et disciplinam qui abicit infelix est et vacua est spes illorum et labores sine fructu et inhabitabilia opera illorum sunt</span></p>
<p id="judith-3-12"><span class="verse-num">3:12</span> <span class="verse-body">mulieres eorum insensatae sunt et nequissimi filii eorum</span></p>
<p id="judith-3-13"><span class="verse-num">3:13</span> <span class="verse-body">maledicta creatura illorum quoniam felix sterilis incoinquinata quae non scivit torum in delicto habebit fructum in respectione animarum</span></p>
<p id="judith-3-14"><span class="verse-num">3:14</span> <span class="verse-body">et spado qui non operatus est per manus suas iniquitatem nec cogitavit adversus Deum nequissima dabitur enim illi fidei donum electum et sors in templo Domini acceptissima</span></p>
<p id="judith-3-15"><span class="verse-num">3:15</span> <span class="verse-body">bonorum enim laborum gloriosus est fructus et quae non concidat radix sapientiae</span></p>
<p id="judith-3-16"><span class="verse-num">3:16</span> <span class="verse-body">filii autem adulterorum inconsummati erunt et ab iniquo toro semen exterminabitur</span></p>
<p id="judith-3-17"><span class="verse-num">3:17</span> <span class="verse-body">et si quidem longae vitae erunt in nihilum conputabuntur et sine honore erit novissima senectus illorum</span></p>
<p id="judith-3-18"><span class="verse-num">3:18</span> <span class="verse-body">et si celerius defuncti fuerint non habebunt spem nec in die agnitionis adlocutionem</span></p>
<p id="judith-3-19"><span class="verse-num">3:19</span> <span class="verse-body">nationis enim iniquae dirae sunt consummationes __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a></p>
<p id="judith-4-1"><span class="verse-num">4:1</span> <span class="verse-body">melior est generatio cum claritate inmortalitas est enim in memoria illius quoniam et apud Deum nota est et apud homines</span></p>
<p id="judith-4-2"><span class="verse-num">4:2</span> <span class="verse-body">cum praesens est imitantur illam et desiderant eam cum se duxerit et in perpetuum coronata triumphat incoinquinatorum certaminum praemium vincens</span></p>
<p id="judith-4-3"><span class="verse-num">4:3</span> <span class="verse-body">multigena autem impiorum multitudo non erit utilis et spuria vitulamina non dabunt radices altas nec stabile firmamentum conlocabunt</span></p>
<p id="judith-4-4"><span class="verse-num">4:4</span> <span class="verse-body">et si in ramis in tempore germinaverint infirmiter posita a vento commovebuntur et a nimietate ventorum eradicabuntur</span></p>
<p id="judith-4-5"><span class="verse-num">4:5</span> <span class="verse-body">confringentur rami inconsummati et fructus illorum inutilis et acerbi ad manducandum et ad nihilum apti</span></p>
<p id="judith-4-6"><span class="verse-num">4:6</span> <span class="verse-body">ex iniquis enim omnes filii qui nascuntur testes sunt nequitiae adversus parentes in interrogatione sua</span></p>
<p id="judith-4-7"><span class="verse-num">4:7</span> <span class="verse-body">iustus autem si morte praeoccupatus fuerit in refrigerio erit</span></p>
<p id="judith-4-8"><span class="verse-num">4:8</span> <span class="verse-body">senectus enim venerabilis est non diuturna neque numero annorum conputata cani sunt autem sensus hominibus</span></p>
<p id="judith-4-9"><span class="verse-num">4:9</span> <span class="verse-body">et aetas senectutis vita inmaculata</span></p>
<p id="judith-4-10"><span class="verse-num">4:10</span> <span class="verse-body">placens Deo factus dilectus et vivens inter peccatores translatus est</span></p>
<p id="judith-4-11"><span class="verse-num">4:11</span> <span class="verse-body">raptus est ne malitia mutaret intellectum illius aut fictio decipiat animam illius</span></p>
<p id="judith-4-12"><span class="verse-num">4:12</span> <span class="verse-body">fascinatio enim nugacitatis obscurat bona et inconstantia concupiscentiae transvertit sensum sine malitia</span></p>
<p id="judith-4-13"><span class="verse-num">4:13</span> <span class="verse-body">consummatus in brevi explevit tempora multa</span></p>
<p id="judith-4-14"><span class="verse-num">4:14</span> <span class="verse-body">placita enim erat Deo anima illius propter hoc properavit educere illum de medio iniquitatum populi autem videntes et non intellegentes nec ponentes in praecordiis talia</span></p>
<p id="judith-4-15"><span class="verse-num">4:15</span> <span class="verse-body">quoniam gratia Dei et misericordia in sanctos illius et respectus in electos illius</span></p>
<p id="judith-4-16"><span class="verse-num">4:16</span> <span class="verse-body">condemnat autem iustus mortuus vivos impios et iuventus celerius consummata longam vitam iniusti</span></p>
<p id="judith-4-17"><span class="verse-num">4:17</span> <span class="verse-body">videbunt enim finem sapientis et non intellegent quid cogitaverit de illo Deus et quare munierit illum Dominus</span></p>
<p id="judith-4-18"><span class="verse-num">4:18</span> <span class="verse-body">videbunt enim et contemnent illos autem Dominus inridebit</span></p>
<p id="judith-4-19"><span class="verse-num">4:19</span> <span class="verse-body">et erunt post haec decidentes sine honore et in contumelia inter mortuos in perpetuum quoniam disrumpet illos inflatos sine voce et commovebit illos a fundamentis et usque ad supremum desolabuntur et erunt gementes et memoria illorum periet</span></p>
<p id="judith-4-20"><span class="verse-num">4:20</span> <span class="verse-body">venient in cogitatione peccatorum suorum timidi et traducent illos ex adverso iniquitates ipsorum __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a></p>
<p id="judith-5-1"><span class="verse-num">5:1</span> <span class="verse-body">tunc stabunt iusti in magna constantia adversus eos qui se angustaverunt et qui abstulerunt labores illorum</span></p>
<p id="judith-5-2"><span class="verse-num">5:2</span> <span class="verse-body">videntes turbabuntur timore horribili et mirabuntur in subitatione insperatae salutis</span></p>
<p id="judith-5-3"><span class="verse-num">5:3</span> <span class="verse-body">dicent inter se paenitentiam agentes et per angustiam spiritus gementes hi sunt quos habuimus aliquando in risu et in similitudine inproperii</span></p>
<p id="judith-5-4"><span class="verse-num">5:4</span> <span class="verse-body">nos insensati vitam illorum aestimabamus insaniam et finem illorum sine honore</span></p>
<p id="judith-5-5"><span class="verse-num">5:5</span> <span class="verse-body">quomodo conputati sunt inter filios Dei et inter sanctos sors illorum est</span></p>
<p id="judith-5-6"><span class="verse-num">5:6</span> <span class="verse-body">ergo erravimus a via veritatis et iustitiae lumen non luxit nobis et sol non est ortus nobis</span></p>
<p id="judith-5-7"><span class="verse-num">5:7</span> <span class="verse-body">lassati sumus in via iniquitatis et perditionis et ambulavimus vias difficiles viam autem Domini ignoravimus</span></p>
<p id="judith-5-8"><span class="verse-num">5:8</span> <span class="verse-body">quid nobis profuit superbia aut quid divitiarum iactatio contulit nobis</span></p>
<p id="judith-5-9"><span class="verse-num">5:9</span> <span class="verse-body">transierunt omnia illa tamquam umbra et tamquam nuntius percurrens</span></p>
<p id="judith-5-10"><span class="verse-num">5:10</span> <span class="verse-body">et tamquam navis quae pertransit fluctuantem aquam cuius cum praeterierit non est vestigium invenire neque semitam carinae illius in fluctibus</span></p>
<p id="judith-5-11"><span class="verse-num">5:11</span> <span class="verse-body">aut avis quae transvolat in aere nullum invenitur argumentum itineris illius sed tantum sonitus est alarum verberans levem ventum et scindens per vim itineris aerem commotis alis transvolavit et post hoc nullum signum invenitur itineris illius</span></p>
<p id="judith-5-12"><span class="verse-num">5:12</span> <span class="verse-body">aut tamquam sagittae emissae in locum destinatum divisus aer continuo in se reclusus est ut ignoretur transitus illius</span></p>
<p id="judith-5-13"><span class="verse-num">5:13</span> <span class="verse-body">sic et nos nati continuo desivimus esse et virtutis quidem signum nullum valuimus ostendere in malignitate autem nostra consumpti sumus</span></p>
<p id="judith-5-14"><span class="verse-num">5:14</span> <span class="verse-body">talia dixerunt et peccaverunt</span></p>
<p id="judith-5-15"><span class="verse-num">5:15</span> <span class="verse-body">quoniam spes impii tamquam lanugo est quae a vento tollitur et tamquam spuma gracilis quae a procella dispergitur et tamquam fumus qui a vento diffusus est et tamquam memoria hospitis unius diei praetereuntis</span></p>
<p id="judith-5-16"><span class="verse-num">5:16</span> <span class="verse-body">iusti autem in perpetuum vivent et apud Dominum est merces eorum et cogitatio illorum apud Altissimum</span></p>
<p id="judith-5-17"><span class="verse-num">5:17</span> <span class="verse-body">ideo accipient regnum decoris et diadema speciei de manu Domini quoniam dextera sua teget eos et brachio suo defendet illos</span></p>
<p id="judith-5-18"><span class="verse-num">5:18</span> <span class="verse-body">accipiet armaturam zelus illius et armabit creaturam ad ultionem inimicorum</span></p>
<p id="judith-5-19"><span class="verse-num">5:19</span> <span class="verse-body">induet pro torace iustitiam et accipiet pro galea iudicium certum</span></p>
<p id="judith-5-20"><span class="verse-num">5:20</span> <span class="verse-body">sumet scutum inexpugnabilem aequitatem</span></p>
<p id="judith-5-21"><span class="verse-num">5:21</span> <span class="verse-body">acuet autem duram iram in lanceam et pugnabit cum illo orbis terrarum contra insensatos</span></p>
<p id="judith-5-22"><span class="verse-num">5:22</span> <span class="verse-body">ibunt directae emissiones fulgorum et tamquam a bene curvato arcu nubium exterminabuntur et ad certum locum insilient</span></p>
<p id="judith-5-23"><span class="verse-num">5:23</span> <span class="verse-body">et a petrosa ira plenae mittentur grandines et scandescet in illos aqua maris et flumina concurrent duriter</span></p>
<p id="judith-5-24"><span class="verse-num">5:24</span> <span class="verse-body">contra illos stabit spiritus virtutis et tamquam turbedo venti dividet illos et ad heremiam perducet omnem terram iniquitatis et malignitas evertet sedes potentium __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a></p>
<p id="judith-6-1"><span class="verse-num">6:1</span> <span class="verse-body">melior est sapientia quam vires et vir prudens magis quam fortis</span></p>
<p id="judith-6-2"><span class="verse-num">6:2</span> <span class="verse-body">audite ergo reges et intellegite discite iudices finium terrae</span></p>
<p id="judith-6-3"><span class="verse-num">6:3</span> <span class="verse-body">praebete aures vos qui continetis multitudines et placetis vobis in turbis nationum</span></p>
<p id="judith-6-4"><span class="verse-num">6:4</span> <span class="verse-body">quoniam data est a Domino potestas vobis et virtus ab Altissimo qui interrogabit opera vestra et cogitationes scrutabitur</span></p>
<p id="judith-6-5"><span class="verse-num">6:5</span> <span class="verse-body">quoniam cum essetis ministri regni illius non recte iudicastis neque custodistis legem iustitiae neque secundum voluntatem Dei ambulastis</span></p>
<p id="judith-6-6"><span class="verse-num">6:6</span> <span class="verse-body">horrende et cito apparebit vobis quoniam iudicium durissimum in his qui praesunt fiet</span></p>
<p id="judith-6-7"><span class="verse-num">6:7</span> <span class="verse-body">exiguo enim conceditur misericordia potentes autem potenter tormenta patientur</span></p>
<p id="judith-6-8"><span class="verse-num">6:8</span> <span class="verse-body">non enim subtrahet personam cuiusquam Dominus nec reverebitur magnitudinem cuiusquam quoniam pusillum et magnum ipse fecit et aequaliter cura est illi pro omnibus</span></p>
<p id="judith-6-9"><span class="verse-num">6:9</span> <span class="verse-body">fortioribus autem fortior instat cruciatio</span></p>
<p id="judith-6-10"><span class="verse-num">6:10</span> <span class="verse-body">ad vos ergo reges sunt hi sermones mei ut discatis sapientiam et non excidatis</span></p>
<p id="judith-6-11"><span class="verse-num">6:11</span> <span class="verse-body">qui enim custodierint iusta iuste iustificabuntur et qui didicerint ista invenient quid respondeant</span></p>
<p id="judith-6-12"><span class="verse-num">6:12</span> <span class="verse-body">concupiscite ergo sermones meos diligite illos et habebitis disciplinam</span></p>
<p id="judith-6-13"><span class="verse-num">6:13</span> <span class="verse-body">clara est et quae numquam marcescat sapientia et facile videtur ab his qui diligunt eam et invenietur ab his qui quaerunt illam</span></p>
<p id="judith-6-14"><span class="verse-num">6:14</span> <span class="verse-body">praeoccupat qui se concupiscunt ut illis se prior ostendat</span></p>
<p id="judith-6-15"><span class="verse-num">6:15</span> <span class="verse-body">qui de luce vigilaverit ad illam non laborabit adsidentem enim illam foribus suis inveniet</span></p>
<p id="judith-6-16"><span class="verse-num">6:16</span> <span class="verse-body">cogitare ergo de illa sensus est consummatus et qui vigilaverit propter illam cito erit securus</span></p>
<p id="judith-6-17"><span class="verse-num">6:17</span> <span class="verse-body">quoniam dignos se ipsa circuit quaerens et in viis ostendit se illis hilariter et in omni providentia occurrit illis</span></p>
<p id="judith-6-18"><span class="verse-num">6:18</span> <span class="verse-body">initium enim illius verissima est disciplinae concupiscentia</span></p>
<p id="judith-6-19"><span class="verse-num">6:19</span> <span class="verse-body">cura ergo disciplinae dilectio est et dilectio custoditio legum illius est custoditio autem legum consummatio incorruptionis est</span></p>
<p id="judith-6-20"><span class="verse-num">6:20</span> <span class="verse-body">incorruptio autem facit esse proximum Deo</span></p>
<p id="judith-6-21"><span class="verse-num">6:21</span> <span class="verse-body">concupiscentia itaque sapientiae deducet ad regnum perpetuum</span></p>
<p id="judith-6-22"><span class="verse-num">6:22</span> <span class="verse-body">si ergo delectamini sedibus et stemmatibus reges populi diligite sapientiam ut in perpetuum regnetis</span></p>
<p id="judith-6-23"><span class="verse-num">6:23</span> <span class="verse-body">[]</span></p>
<p id="judith-6-24"><span class="verse-num">6:24</span> <span class="verse-body">quid est autem sapientia et quemadmodum facta sit referam et non abscondam a vobis sacramenta Dei sed ab initio nativitatis investigabo et ponam in lucem scientiam illius et non praeteribo veritatem</span></p>
<p id="judith-6-25"><span class="verse-num">6:25</span> <span class="verse-body">neque cum invidia tabescente iter habebo quoniam ista non erit particeps sapientiae</span></p>
<p id="judith-6-26"><span class="verse-num">6:26</span> <span class="verse-body">multitudo autem sapientium sanitas est orbis terrarum et rex sapiens populi stabilimentum est</span></p>
<p id="judith-6-27"><span class="verse-num">6:27</span> <span class="verse-body">ergo accipite disciplinam per sermones meos et proderit vobis __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a></p>
<p id="judith-7-1"><span class="verse-num">7:1</span> <span class="verse-body">sum quidem et ego mortalis homo similis omnibus et ex genere terreno illius qui prior finctus est et in ventre matris figuratus sum caro</span></p>
<p id="judith-7-2"><span class="verse-num">7:2</span> <span class="verse-body">decem mensuum tempore coagulatus in sanguine ex semine hominis et delectamento somni conveniente</span></p>
<p id="judith-7-3"><span class="verse-num">7:3</span> <span class="verse-body">et ego natus accepi communem aerem et in similiter factam decidi terram primam vocem similem omnibus emisi plorans</span></p>
<p id="judith-7-4"><span class="verse-num">7:4</span> <span class="verse-body">in involumentis nutritus sum et curis magnis</span></p>
<p id="judith-7-5"><span class="verse-num">7:5</span> <span class="verse-body">nemo enim ex regibus aliud habuit nativitatis initium</span></p>
<p id="judith-7-6"><span class="verse-num">7:6</span> <span class="verse-body">unus ergo introitus est omnibus ad vitam et similis exitus</span></p>
<p id="judith-7-7"><span class="verse-num">7:7</span> <span class="verse-body">propter hoc optavi et datus est mihi sensus et invocavi et venit in me spiritus sapientiae</span></p>
<p id="judith-7-8"><span class="verse-num">7:8</span> <span class="verse-body">et praeposui illam regnis et sedibus et divitias nihil esse duxi in conparatione illius</span></p>
<p id="judith-7-9"><span class="verse-num">7:9</span> <span class="verse-body">nec conparavi illi lapidem pretiosum quoniam omne aurum in conparatione illius harena est exigua et tamquam lutum aestimabitur argentum in conspectu illius</span></p>
<p id="judith-7-10"><span class="verse-num">7:10</span> <span class="verse-body">super salutem et speciem dilexi illam et proposui pro luce habere illam quoniam inextinguibile est lumen illius</span></p>
<p id="judith-7-11"><span class="verse-num">7:11</span> <span class="verse-body">venerunt autem mihi omnia bona pariter cum illa et innumerabilis honestas per manus illius</span></p>
<p id="judith-7-12"><span class="verse-num">7:12</span> <span class="verse-body">et laetatus sum in omnibus quoniam antecedebat ista sapientia et ignorabam quoniam horum omnium mater est</span></p>
<p id="judith-7-13"><span class="verse-num">7:13</span> <span class="verse-body">quam sine fictione didici et sine invidia communico et honestatem illius non abscondo</span></p>
<p id="judith-7-14"><span class="verse-num">7:14</span> <span class="verse-body">infinitus enim thesaurus est hominibus quod qui usi sunt participes facti sunt amicitiae Dei propter disciplinae dona commendati</span></p>
<p id="judith-7-15"><span class="verse-num">7:15</span> <span class="verse-body">mihi autem det Deus dicere ex sententia et praesumere digna horum quae dantur quoniam ipse et sapientiae dux est et sapientium emendator</span></p>
<p id="judith-7-16"><span class="verse-num">7:16</span> <span class="verse-body">in manu enim illius et nos et sermones nostri et omnis sapientia et operum scientiae disciplina</span></p>
<p id="judith-7-17"><span class="verse-num">7:17</span> <span class="verse-body">ipse enim mihi dedit horum quae sunt scientiam veram ut sciam dispositionem orbis terrarum et virtutes elementorum</span></p>
<p id="judith-7-18"><span class="verse-num">7:18</span> <span class="verse-body">initium et consummationem et medietatem temporum et meditationem omnium morum mutationes et divisiones temporum</span></p>
<p id="judith-7-19"><span class="verse-num">7:19</span> <span class="verse-body">anni cursus et stellarum dispositiones</span></p>
<p id="judith-7-20"><span class="verse-num">7:20</span> <span class="verse-body">naturas animalium et iras bestiarum vim ventorum et cogitationes hominum differentias arborum et virtutes radicum</span></p>
<p id="judith-7-21"><span class="verse-num">7:21</span> <span class="verse-body">et quaecumque sunt absconsa et inprovisa didici omnium enim artifex docuit me sapientia</span></p>
<p id="judith-7-22"><span class="verse-num">7:22</span> <span class="verse-body">est enim in illa spiritus intellectus sanctus unicus multiplex subtilis mobilis dissertus incoinquinatus certus suavis amans bonum acutus qui nihil vetat benefacere</span></p>
<p id="judith-7-23"><span class="verse-num">7:23</span> <span class="verse-body">humanus stabilis certus securus omnem habens virtutem omnia prospiciens et qui capiat omnes spiritus intellegibiles mundos subtiles</span></p>
<p id="judith-7-24"><span class="verse-num">7:24</span> <span class="verse-body">omnibus enim mobilibus mobilior est sapientia adtingit autem ubique et capit propter suam munditiam</span></p>
<p id="judith-7-25"><span class="verse-num">7:25</span> <span class="verse-body">vapor est enim virtutis Dei et emanatio quaedam est claritatis omnipotentis Dei sincera et ideo nihil inquinatum in illa incurrit</span></p>
<p id="judith-7-26"><span class="verse-num">7:26</span> <span class="verse-body">candor est enim lucis aeternae et speculum sine macula Dei maiestatis et imago bonitatis illius</span></p>
<p id="judith-7-27"><span class="verse-num">7:27</span> <span class="verse-body">et cum sit una omnia potest et permanens in se omnia innovat et per nationes in animas sanctas se transfert amicos Dei et prophetas constituit</span></p>
<p id="judith-7-28"><span class="verse-num">7:28</span> <span class="verse-body">neminem enim diligit Deus nisi eum qui cum sapientia inhabitat</span></p>
<p id="judith-7-29"><span class="verse-num">7:29</span> <span class="verse-body">est enim haec speciosior sole et super omnem stellarum dispositionem luci conparata invenitur prior</span></p>
<p id="judith-7-30"><span class="verse-num">7:30</span> <span class="verse-body">illi enim succedit nox sapientiam autem non vincit malitia __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a></p>
<p id="judith-8-1"><span class="verse-num">8:1</span> <span class="verse-body">adtingit enim a fine usque ad finem fortiter et disponit omnia suaviter</span></p>
<p id="judith-8-2"><span class="verse-num">8:2</span> <span class="verse-body">hanc amavi et exquisivi a iuventute mea et quaesivi sponsam mihi adsumere et amator factus sum formae illius</span></p>
<p id="judith-8-3"><span class="verse-num">8:3</span> <span class="verse-body">generositatem glorificat contubernium habens Dei sed et omnium Dominus dilexit illam</span></p>
<p id="judith-8-4"><span class="verse-num">8:4</span> <span class="verse-body">doctrix est enim disciplinae Dei et electrix operum illius</span></p>
<p id="judith-8-5"><span class="verse-num">8:5</span> <span class="verse-body">et si divitiae appetuntur in vita quid sapientiae locupletius quae omnia operatur</span></p>
<p id="judith-8-6"><span class="verse-num">8:6</span> <span class="verse-body">si autem sensus operatur quis horum quae sunt magis quam illa est artifex</span></p>
<p id="judith-8-7"><span class="verse-num">8:7</span> <span class="verse-body">et si iustitiam quis diligit labores huius magnas habent virtutes sobrietatem enim et sapientiam docet et iustitiam et virtutem quibus utilius nihil est in vita hominibus</span></p>
<p id="judith-8-8"><span class="verse-num">8:8</span> <span class="verse-body">et si multitudinem scientiae desiderat quis scit praeterita et de futuris aestimat scit versutias sermonum et dissolutiones argumentorum signa et monstra scit antequam fiant et eventus temporum et saeculorum</span></p>
<p id="judith-8-9"><span class="verse-num">8:9</span> <span class="verse-body">proposui ergo hanc adducere mihi ad convivendum sciens quoniam communicabit mecum de bonis et erit adlocutio cogitationis et taedii mei</span></p>
<p id="judith-8-10"><span class="verse-num">8:10</span> <span class="verse-body">habebo propter hanc claritatem ad turbas et honorem apud seniores iuvenis</span></p>
<p id="judith-8-11"><span class="verse-num">8:11</span> <span class="verse-body">acutus inveniar in iudicio et in conspectu potentium admirabilis ero et facies principum mirabuntur me</span></p>
<p id="judith-8-12"><span class="verse-num">8:12</span> <span class="verse-body">tacentem me sustinebunt et loquentem me respicient et sermocinante plura manus ori suo inponent</span></p>
<p id="judith-8-13"><span class="verse-num">8:13</span> <span class="verse-body">propterea habebo per hanc inmortalitatem et memoriam aeternam his qui post me futuri sunt relinquam</span></p>
<p id="judith-8-14"><span class="verse-num">8:14</span> <span class="verse-body">disponam populos et nationes mihi erunt subiectae</span></p>
<p id="judith-8-15"><span class="verse-num">8:15</span> <span class="verse-body">timebunt me audientes reges horrendi in multitudine videbor bonus et in bello fortis</span></p>
<p id="judith-8-16"><span class="verse-num">8:16</span> <span class="verse-body">intrans in domum meam conquiescam cum illa non enim habet amaritudinem conversatio illius nec taedium convictus ipsius sed laetitiam et gaudium</span></p>
<p id="judith-8-17"><span class="verse-num">8:17</span> <span class="verse-body">haec cogitans apud me et commemorans in corde meo quoniam inmortalitas est in cogitatione sapientiae</span></p>
<p id="judith-8-18"><span class="verse-num">8:18</span> <span class="verse-body">et in amicitia illius delectatio bona et in operibus manuum illius honestas sine defectione et in certamine loquellae illius sapientia et praeclaritas in communicatione sermonum ipsius circuibam quaerens ut mihi illam adsumerem</span></p>
<p id="judith-8-19"><span class="verse-num">8:19</span> <span class="verse-body">puer autem eram ingeniosus et sortitus sum animam bonam</span></p>
<p id="judith-8-20"><span class="verse-num">8:20</span> <span class="verse-body">et cum essem magis bonus veni ad corpus incoinquinatum</span></p>
<p id="judith-8-21"><span class="verse-num">8:21</span> <span class="verse-body">et ut scivi quoniam aliter non possum esse continens nisi Deus det et hoc ipsum erat sapientiae scire cuius esset hoc donum adii Dominum et deprecatus sum illum et dixi ex totis praecordiis meis __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a></p>
<p id="judith-9-1"><span class="verse-num">9:1</span> <span class="verse-body">Deus parentum et Domine misericordiae tuae qui fecisti omnia verbo tuo</span></p>
<p id="judith-9-2"><span class="verse-num">9:2</span> <span class="verse-body">et sapientia tua constituisti hominem ut dominetur creaturae quae a te facta est</span></p>
<p id="judith-9-3"><span class="verse-num">9:3</span> <span class="verse-body">ut disponat orbem terrarum in aequitate et iustitia et in directione cordis iudicium iudicet</span></p>
<p id="judith-9-4"><span class="verse-num">9:4</span> <span class="verse-body">da mihi sedium tuarum adsistricem sapientiam et noli me reprobare a pueris tuis</span></p>
<p id="judith-9-5"><span class="verse-num">9:5</span> <span class="verse-body">quoniam ego servus tuus et filius ancillae tuae sum homo infirmus et exigui temporis et minor ad intellectum iudicii et legum</span></p>
<p id="judith-9-6"><span class="verse-num">9:6</span> <span class="verse-body">et si quis erit consummatus inter filios hominum si afuerit ab illo sapientia tua in nihilum conputabitur</span></p>
<p id="judith-9-7"><span class="verse-num">9:7</span> <span class="verse-body">tu me elegisti regem populo tuo et iudicem filiorum tuorum et filiarum</span></p>
<p id="judith-9-8"><span class="verse-num">9:8</span> <span class="verse-body">dixisti aedificare templum in monte sancto tuo et in civitate habitationis tuae aram similitudinem tabernaculi sancti tui quod praeparasti ab initio</span></p>
<p id="judith-9-9"><span class="verse-num">9:9</span> <span class="verse-body">et tecum sapientia quae novit opera tua quae et adfuit tunc cum orbem terrarum faceres et sciebat quid placitum esset oculis tuis et quid directum in praeceptis tuis</span></p>
<p id="judith-9-10"><span class="verse-num">9:10</span> <span class="verse-body">mitte illam de sanctis caelis tuis et mitte illam a sede magnitudinis tuae ut mecum sit et mecum laboret et sciam quid acceptum sit apud te</span></p>
<p id="judith-9-11"><span class="verse-num">9:11</span> <span class="verse-body">scit enim illa omnia et intellegit et deducet me in operibus meis sobrie et custodiet me in sua potentia</span></p>
<p id="judith-9-12"><span class="verse-num">9:12</span> <span class="verse-body">et erunt accepta opera mea et disponam populum tuum iuste et ero dignus sedium patris mei</span></p>
<p id="judith-9-13"><span class="verse-num">9:13</span> <span class="verse-body">quis enim hominum poterit scire consilium Dei aut quis poterit cogitare quid velit Dominus</span></p>
<p id="judith-9-14"><span class="verse-num">9:14</span> <span class="verse-body">cogitationes enim mortalium timidae et incertae providentiae nostrae</span></p>
<p id="judith-9-15"><span class="verse-num">9:15</span> <span class="verse-body">corpus enim quod corrumpitur adgravat animam et deprimit terrena inhabitatio sensum multa cogitantem</span></p>
<p id="judith-9-16"><span class="verse-num">9:16</span> <span class="verse-body">et difficile aestimamus quae in terra sunt et quae in prospectu sunt invenimus cum labore quae in caelis sunt autem quis investigavit</span></p>
<p id="judith-9-17"><span class="verse-num">9:17</span> <span class="verse-body">sensum autem tuum quis scivit nisi tu dederis sapientiam et miseris sanctum spiritum tuum de altissimis</span></p>
<p id="judith-9-18"><span class="verse-num">9:18</span> <span class="verse-body">et sic correctae sunt semitae eorum qui in terris sunt et quae tibi placent didicerunt homines</span></p>
<p id="judith-9-19"><span class="verse-num">9:19</span> <span class="verse-body">et per sapientiam sanati sunt __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a></p>
<p id="judith-10-1"><span class="verse-num">10:1</span> <span class="verse-body">haec illum qui primus finctus est patrem orbis terrarum cum solus esset creatus custodivit</span></p>
<p id="judith-10-2"><span class="verse-num">10:2</span> <span class="verse-body">et eduxit illum a delicto suo et dedit illi virtutem continendi omnia</span></p>
<p id="judith-10-3"><span class="verse-num">10:3</span> <span class="verse-body">ab hac ut recessit iniustus in ira sua per iram homicidii fraternitatis deperiit</span></p>
<p id="judith-10-4"><span class="verse-num">10:4</span> <span class="verse-body">propter quem cum aqua deleret terram iterum sanavit sapientia per contemptibile lignum iustum gubernans</span></p>
<p id="judith-10-5"><span class="verse-num">10:5</span> <span class="verse-body">haec et in consensu nequitiae cum se nationes contulissent scivit iustum et servavit sine querella Deo et in filii misericordia fortem custodivit</span></p>
<p id="judith-10-6"><span class="verse-num">10:6</span> <span class="verse-body">haec iustum a pereuntibus impiis liberavit fugientem descendentem ignem in Pentapoli</span></p>
<p id="judith-10-7"><span class="verse-num">10:7</span> <span class="verse-body">cuius in testimonium nequitiae fumigabunda constat deserta terra et incerto tempore fructus habentes arbores et incredibilis animae memoria stans figmentum salis</span></p>
<p id="judith-10-8"><span class="verse-num">10:8</span> <span class="verse-body">sapientiam enim praetereuntes non tantum in hoc lapsi sunt ut ignorarent bona sed et insipientiae suae reliquerunt hominibus memoriam ut in his quae peccaverunt nec latere potuissent</span></p>
<p id="judith-10-9"><span class="verse-num">10:9</span> <span class="verse-body">sapientia autem hos qui se observant a doloribus liberavit</span></p>
<p id="judith-10-10"><span class="verse-num">10:10</span> <span class="verse-body">haec profugum irae fratris iustum deduxit per vias rectas et ostendit illi regnum Dei et dedit illi scientiam sanctorum honestavit illum in laboribus et conplevit labores illius</span></p>
<p id="judith-10-11"><span class="verse-num">10:11</span> <span class="verse-body">in fraude circumvenientium illum adfuit et honestum illum fecit</span></p>
<p id="judith-10-12"><span class="verse-num">10:12</span> <span class="verse-body">custodivit illum ab inimicis et a seductoribus tutavit eum et certamen forte dedit illi ut vinceret ut sciret quoniam omnium potentior est sapientia</span></p>
<p id="judith-10-13"><span class="verse-num">10:13</span> <span class="verse-body">haec venditum iustum non dereliquit sed a peccatoribus liberavit illum descendit cum illo in foveam</span></p>
<p id="judith-10-14"><span class="verse-num">10:14</span> <span class="verse-body">et in vinculis non dereliquit illum donec adferret illi sceptrum regni et potentiam adversus eos qui eum deprimebant et mendaces ostendit qui maculaverunt ipsum et dedit illi claritatem aeternam</span></p>
<p id="judith-10-15"><span class="verse-num">10:15</span> <span class="verse-body">haec populum iustum et semen sine querella liberavit a nationibus quae illum conprimebant</span></p>
<p id="judith-10-16"><span class="verse-num">10:16</span> <span class="verse-body">intravit in animam servi Domini et stetit contra reges horrendos in portentis et signis</span></p>
<p id="judith-10-17"><span class="verse-num">10:17</span> <span class="verse-body">et reddidit iustis mercedem laborum suorum et deduxit illos in via mirabili et fuit illis in velamento diei et in luce stellarum nocte</span></p>
<p id="judith-10-18"><span class="verse-num">10:18</span> <span class="verse-body">transtulit illos mare Rubrum et transvexit illos per aquam nimiam</span></p>
<p id="judith-10-19"><span class="verse-num">10:19</span> <span class="verse-body">inimicos autem illorum demersit in mare et ab altitudine inferorum eduxit illos ideo iusti tulerunt spolia impiorum</span></p>
<p id="judith-10-20"><span class="verse-num">10:20</span> <span class="verse-body">et decantaverunt Domine nomen sanctum tuum et victricem manum tuam laudaverunt pariter</span></p>
<p id="judith-10-21"><span class="verse-num">10:21</span> <span class="verse-body">quoniam sapientia aperuit os mutorum et linguas infantium fecit dissertas __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a></p>
<p id="judith-11-1"><span class="verse-num">11:1</span> <span class="verse-body">direxit opera illorum in manibus prophetae sancti</span></p>
<p id="judith-11-2"><span class="verse-num">11:2</span> <span class="verse-body">iter fecerunt per deserta quae non inhabitabantur et in locis secretis fixerunt casas</span></p>
<p id="judith-11-3"><span class="verse-num">11:3</span> <span class="verse-body">steterunt contra hostes et de inimicis se vindicaverunt</span></p>
<p id="judith-11-4"><span class="verse-num">11:4</span> <span class="verse-body">sitierunt et invocaverunt te et data est illis de petra altissima aqua et requies sitis de lapide duro</span></p>
<p id="judith-11-5"><span class="verse-num">11:5</span> <span class="verse-body">per quae enim poenas passi sunt inimici illorum</span></p>
<p id="judith-11-6"><span class="verse-num">11:6</span> <span class="verse-body">per haec cum illis deesset bene cum illis actum est</span></p>
<p id="judith-11-7"><span class="verse-num">11:7</span> <span class="verse-body">nam pro fonte quidem sempiterni fluminis humanum sanguinem dedisti iniustis</span></p>
<p id="judith-11-8"><span class="verse-num">11:8</span> <span class="verse-body">qui comminuerentur in traductione infantum occisorum dedisti illis abundantem aquam insperate</span></p>
<p id="judith-11-9"><span class="verse-num">11:9</span> <span class="verse-body">ostendens per sitim quae tunc fuit quemadmodum tuos exaltares et adversarios illorum necares</span></p>
<p id="judith-11-10"><span class="verse-num">11:10</span> <span class="verse-body">cum enim temptati sunt et quidem cum misericordia disciplinam accipientes scierunt quemadmodum cum ira iudicati impii tormenta paterentur</span></p>
<p id="judith-11-11"><span class="verse-num">11:11</span> <span class="verse-body">hos quidem tamquam pater monens probasti illos autem tamquam durus rex interrogans condemnasti</span></p>
<p id="judith-11-12"><span class="verse-num">11:12</span> <span class="verse-body">absentes enim et praesentes similiter torquebantur</span></p>
<p id="judith-11-13"><span class="verse-num">11:13</span> <span class="verse-body">duplex enim illos acceperat taedium et gemitus cum memoria praeteritorum</span></p>
<p id="judith-11-14"><span class="verse-num">11:14</span> <span class="verse-body">cum enim audirent per sua tormenta bene secum agi commemorati sunt Dominum</span></p>
<p id="judith-11-15"><span class="verse-num">11:15</span> <span class="verse-body">quem enim in expositione prava proiectum deriserunt in finem eventus mirati sunt non similiter iustis faciens</span></p>
<p id="judith-11-16"><span class="verse-num">11:16</span> <span class="verse-body">pro cogitationibus autem insensatis iniquitates illorum quod quidam errantes colebant mutos serpentes et bestias supervacuas inmisisti illis multitudinem mutorum animalium in vindictam</span></p>
<p id="judith-11-17"><span class="verse-num">11:17</span> <span class="verse-body">ut scirent quia per quae peccat quis per haec et torquetur</span></p>
<p id="judith-11-18"><span class="verse-num">11:18</span> <span class="verse-body">non enim inpossibilis erat omnipotens manus tua quae creavit orbem terrarum ex materia invisa inmittere illis multitudinem ursorum aut audaces leones</span></p>
<p id="judith-11-19"><span class="verse-num">11:19</span> <span class="verse-body">aut novi generis ira plenas et ignotas bestias aut vaporem igneum spirantes aut odorem fumi proferentes aut horrendas ab oculis scintillas emittentes</span></p>
<p id="judith-11-20"><span class="verse-num">11:20</span> <span class="verse-body">quarum non solum laesura poterat illos exterminare sed et aspectus per timorem occidere</span></p>
<p id="judith-11-21"><span class="verse-num">11:21</span> <span class="verse-body">sed et sine his uno spiritu occidi poterant persecutionem passi ab ipsis factis suis et dispersi per spiritum virtutis tuae sed omnia mensura et numero et pondere disposuisti</span></p>
<p id="judith-11-22"><span class="verse-num">11:22</span> <span class="verse-body">multum enim valere tibi soli superat semper et virtuti brachii tui quis resistet</span></p>
<p id="judith-11-23"><span class="verse-num">11:23</span> <span class="verse-body">quoniam tamquam momentum staterae sic ante te est orbis terrarum et tamquam gutta roris antelucani quae descendit in terram</span></p>
<p id="judith-11-24"><span class="verse-num">11:24</span> <span class="verse-body">sed misereris omnium quoniam omnia potes et dissimulas peccata hominum propter paenitentiam</span></p>
<p id="judith-11-25"><span class="verse-num">11:25</span> <span class="verse-body">diligis enim omnia quae sunt et nihil odisti horum quae fecisti nec enim odiens aliquid constituisti</span></p>
<p id="judith-11-26"><span class="verse-num">11:26</span> <span class="verse-body">quomodo autem posset aliquid permanere nisi tu voluisses aut quod a te vocatum non esset conservaretur</span></p>
<p id="judith-11-27"><span class="verse-num">11:27</span> <span class="verse-body">parcis autem omnibus quoniam tua sunt Domine qui animas amas __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a></p>
<p id="judith-12-1"><span class="verse-num">12:1</span> <span class="verse-body">bonus enim spiritus tuus est in omnibus</span></p>
<p id="judith-12-2"><span class="verse-num">12:2</span> <span class="verse-body">propter quod hos qui exerrant partibus corripis et de quibus peccant admonens adloqueris ut relicta malitia credant in te Domine</span></p>
<p id="judith-12-3"><span class="verse-num">12:3</span> <span class="verse-body">et illos enim antiquos inhabitatores sanctae tuae terrae odiens</span></p>
<p id="judith-12-4"><span class="verse-num">12:4</span> <span class="verse-body">quoniam odibilia tibi opera faciebant per medicamina et sacrificia iniusta</span></p>
<p id="judith-12-5"><span class="verse-num">12:5</span> <span class="verse-body">et filiorum necatores sine misericordia et comestores viscerum hominum devorationem et sanguinis a medio sacramento tuo</span></p>
<p id="judith-12-6"><span class="verse-num">12:6</span> <span class="verse-body">et auctores parentes animarum inauxiliatarum voluisti perdere per manus parentum nostrorum</span></p>
<p id="judith-12-7"><span class="verse-num">12:7</span> <span class="verse-body">ut dignam perciperent peregrinationem puerorum Dei quae tibi omnium carior est terra</span></p>
<p id="judith-12-8"><span class="verse-num">12:8</span> <span class="verse-body">sed et his tamquam hominibus pepercisti et misisti antecessores exercitus tui vespas ut illos paulatim exterminarent</span></p>
<p id="judith-12-9"><span class="verse-num">12:9</span> <span class="verse-body">non quia inpotens eras in bello subicere impios iustis aut bestiis saevis aut verbo duro simul exterminare</span></p>
<p id="judith-12-10"><span class="verse-num">12:10</span> <span class="verse-body">sed partibus iudicans dabas locum paenitentiae non ignorans quoniam nequa est natio illorum et naturalis malitia ipsorum et quoniam non poterat mutari cogitatio illorum in perpetuum</span></p>
<p id="judith-12-11"><span class="verse-num">12:11</span> <span class="verse-body">semen enim erat maledictum ab initio nec timens aliquem veniam dabas peccatis illorum</span></p>
<p id="judith-12-12"><span class="verse-num">12:12</span> <span class="verse-body">quis enim dicet tibi quid fecisti aut quis stabit contra iudicium tuum aut quis in conspectum tuum veniet vindex iniquorum hominum aut quis tibi inputabit si nationes perierint quas tu fecisti</span></p>
<p id="judith-12-13"><span class="verse-num">12:13</span> <span class="verse-body">nec enim est alius Deus quam tu cuius cura est de omnibus ut ostendas quoniam non iniuste iudicasti</span></p>
<p id="judith-12-14"><span class="verse-num">12:14</span> <span class="verse-body">neque rex neque tyrannus in conspectu tuo inquirent de his quos perdidisti</span></p>
<p id="judith-12-15"><span class="verse-num">12:15</span> <span class="verse-body">cum sis ergo iustus iuste omnia disponis ipsum quoque qui non debet puniri condemnas exterum aestimas a tua virtute</span></p>
<p id="judith-12-16"><span class="verse-num">12:16</span> <span class="verse-body">virtus enim tua iustitiae initium est et ob hoc quod omnium Dominus es omnibus te parcere facis</span></p>
<p id="judith-12-17"><span class="verse-num">12:17</span> <span class="verse-body">virtutem enim ostendis tu qui non crederis esse in virtute consummatus et hos qui sciunt audaciam traducis</span></p>
<p id="judith-12-18"><span class="verse-num">12:18</span> <span class="verse-body">tu autem dominator virtutis cum tranquillitate iudicas et cum magna reverentia disponis nos subest enim tibi cum voles posse</span></p>
<p id="judith-12-19"><span class="verse-num">12:19</span> <span class="verse-body">docuisti autem populum tuum per talia opera quoniam oportet iustum esse et humanum et bonae spei fecisti filios tuos quoniam das locum in peccatis paenitentiae</span></p>
<p id="judith-12-20"><span class="verse-num">12:20</span> <span class="verse-body">si enim inimicos servorum tuorum et debitos morti cum tanta cruciasti adtentione et liberasti dans tempus et locum per quae possint mutari a malitia</span></p>
<p id="judith-12-21"><span class="verse-num">12:21</span> <span class="verse-body">cum quanta diligentia iudicasti filios tuos quorum parentibus iuramenta et conventiones dedisti bonarum promissionum</span></p>
<p id="judith-12-22"><span class="verse-num">12:22</span> <span class="verse-body">cum ergo nobis disciplinam das inimicos nostros multipliciter flagellas ut bonitatem tuam cogitemus iudicantes et cum de nobis iudicatur speremus misericordiam</span></p>
<p id="judith-12-23"><span class="verse-num">12:23</span> <span class="verse-body">unde et illis qui in vita sua insensate et iniuste vixerunt per haec quae coluerunt dedisti summa tormenta</span></p>
<p id="judith-12-24"><span class="verse-num">12:24</span> <span class="verse-body">etenim in erroris via diutius erraverunt deos aestimantes haec quae in animalibus sunt supervacua infantum insensatorum more viventes</span></p>
<p id="judith-12-25"><span class="verse-num">12:25</span> <span class="verse-body">propter hoc tamquam pueris insensatis iudicium in derisum dedisti</span></p>
<p id="judith-12-26"><span class="verse-num">12:26</span> <span class="verse-body">qui autem ludibriis increpationis non correpti sunt dignum Dei iudicium experti sunt</span></p>
<p id="judith-12-27"><span class="verse-num">12:27</span> <span class="verse-body">in his enim quae patiebantur moleste ferebant in quibus patientes indignabantur per haec quos putabant deos in ipsis cum exterminarentur videntes illum quem olim negabant se nosse Deum verum agnoverunt propter quod et finis condemnationis illis veniet __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a></p>
<p id="judith-13-1"><span class="verse-num">13:1</span> <span class="verse-body">vani sunt autem omnes homines quibus non subest scientia Dei et de his quae videntur bona non potuerunt intellegere eum qui est neque operibus adtendentes agnoverunt quis esset artifex</span></p>
<p id="judith-13-2"><span class="verse-num">13:2</span> <span class="verse-body">sed aut ignem aut spiritum aut citatum aerem aut gyrum stellarum aut nimiam aquam aut solem et lunam rectores orbis terrarum deos putaverunt</span></p>
<p id="judith-13-3"><span class="verse-num">13:3</span> <span class="verse-body">quorum si specie delectati deos putaverunt sciant quanto dominator eorum speciosior est speciei enim generator haec omnia constituit</span></p>
<p id="judith-13-4"><span class="verse-num">13:4</span> <span class="verse-body">aut si virtutem et opera eorum mirati sunt intellegant ab ipsis quoniam qui haec constituit fortior est illis</span></p>
<p id="judith-13-5"><span class="verse-num">13:5</span> <span class="verse-body">a magnitudine enim speciei et creaturae cognoscibiliter poterit horum creator videri</span></p>
<p id="judith-13-6"><span class="verse-num">13:6</span> <span class="verse-body">sed tamen adhuc in his minor est querella et hii enim fortassis errant Deum quaerentes et volentes invenire</span></p>
<p id="judith-13-7"><span class="verse-num">13:7</span> <span class="verse-body">etenim cum in operibus illius conversentur inquirunt et persuasum habent quoniam bona sunt quae videntur</span></p>
<p id="judith-13-8"><span class="verse-num">13:8</span> <span class="verse-body">iterum autem nec his debet ignosci</span></p>
<p id="judith-13-9"><span class="verse-num">13:9</span> <span class="verse-body">si enim tantum potuerunt scire ut possent aestimare saeculum quomodo huius Dominum non facilius invenerunt</span></p>
<p id="judith-13-10"><span class="verse-num">13:10</span> <span class="verse-body">infelices autem sunt et inter mortuos spes illorum est qui appellaverunt deos opera manuum hominum aurum et argentum artis inventionem similitudines animalium aut lapidem inutilem opus manus antiquae</span></p>
<p id="judith-13-11"><span class="verse-num">13:11</span> <span class="verse-body">aut si quis artifex faber de silva lignum rectum secaverit et huius docte eradat omnem corticem et arte sua usus diligenter fabricet vas utile in conversatione vitae</span></p>
<p id="judith-13-12"><span class="verse-num">13:12</span> <span class="verse-body">reliquias autem eius operis ad praeparationem escae abutatur</span></p>
<p id="judith-13-13"><span class="verse-num">13:13</span> <span class="verse-body">et reliquum horum quod ad nullos usus facit lignum curvum et verticibus plenum sculpat diligenter per vacuitatem suam et per scientiam artis suae figuret illud et adsimilet illud imagini hominis</span></p>
<p id="judith-13-14"><span class="verse-num">13:14</span> <span class="verse-body">aut alicui ex animalibus illud conparet perliniens lubrica et rubicundum faciens fuco colorem illius et omnem maculam quae in illo est perliniens</span></p>
<p id="judith-13-15"><span class="verse-num">13:15</span> <span class="verse-body">et faciat ei dignam habitationem in pariete ponens illud confirmans ferro</span></p>
<p id="judith-13-16"><span class="verse-num">13:16</span> <span class="verse-body">ne forte cadat prospiciens illi sciens quoniam non potest se adiuvare imago enim est et opus est illi adiutorio</span></p>
<p id="judith-13-17"><span class="verse-num">13:17</span> <span class="verse-body">et de substantia sua et filiis suis et nuptiis votum faciens inquirit non erubescit loqui cum illo qui sine anima est</span></p>
<p id="judith-13-18"><span class="verse-num">13:18</span> <span class="verse-body">et pro sanitate quidem infirmum deprecatur et pro vita mortuum rogat et in adiutorium inutilem invocat</span></p>
<p id="judith-13-19"><span class="verse-num">13:19</span> <span class="verse-body">et pro itinere petit ab hoc qui ambulare non potest et de adquirendo et de operando et de omnium rerum eventu petit ab eo qui in omnibus est inutilis __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a></p>
<p id="judith-14-1"><span class="verse-num">14:1</span> <span class="verse-body">iterum alius navigare cogitans et per feros fluctus incipiens iter facere ligno portante se fragilius lignum invocat</span></p>
<p id="judith-14-2"><span class="verse-num">14:2</span> <span class="verse-body">illud enim cupiditas adquirendi excogitavit et artifex sapientia fabricavit sua</span></p>
<p id="judith-14-3"><span class="verse-num">14:3</span> <span class="verse-body">tua autem pater gubernat providentia quoniam dedisti et in mari viam et inter fluctus semitam firmissimam</span></p>
<p id="judith-14-4"><span class="verse-num">14:4</span> <span class="verse-body">ostendens quoniam potes ex omnibus sanare etiam si sine rate aliquis adeat</span></p>
<p id="judith-14-5"><span class="verse-num">14:5</span> <span class="verse-body">sed ut non esset vacua sapientiae tuae opera propter hoc etiam exiguo ligno credunt homines animas suas et transeuntes mare per ratem liberati sunt</span></p>
<p id="judith-14-6"><span class="verse-num">14:6</span> <span class="verse-body">sed ab initio cum perirent superbi gigantes spes orbis terrarum ad ratem confugiens remisit saeculo semen nativitatis quae manu tua erat gubernata</span></p>
<p id="judith-14-7"><span class="verse-num">14:7</span> <span class="verse-body">benedictum est enim lignum per quod fit iustitia</span></p>
<p id="judith-14-8"><span class="verse-num">14:8</span> <span class="verse-body">per manus autem quod fit maledictum et ipsum et qui fecit illud quia ille quidem operatus est illud autem cum esset fragile Deus cognominatus est</span></p>
<p id="judith-14-9"><span class="verse-num">14:9</span> <span class="verse-body">similiter autem odio sunt Deo impius et impietas eius</span></p>
<p id="judith-14-10"><span class="verse-num">14:10</span> <span class="verse-body">etenim quod factum est cum illo qui fecit tormenta patietur</span></p>
<p id="judith-14-11"><span class="verse-num">14:11</span> <span class="verse-body">propter hoc et idolis nationum non erit respectus quoniam creaturae Dei in odium factae sunt et in temptationem animis hominum et in muscipulum pedibus insipientium</span></p>
<p id="judith-14-12"><span class="verse-num">14:12</span> <span class="verse-body">initium enim fornicationis est exquisitio idolorum et adinventio illorum corruptio vitae est</span></p>
<p id="judith-14-13"><span class="verse-num">14:13</span> <span class="verse-body">neque erant ab initio neque erunt in perpetuum</span></p>
<p id="judith-14-14"><span class="verse-num">14:14</span> <span class="verse-body">supervacuitas enim hominum venit in orbem terrarum et ideo brevis illorum finis inventus est</span></p>
<p id="judith-14-15"><span class="verse-num">14:15</span> <span class="verse-body">acerbo enim luctu dolens pater cito sibi filii rapti faciens imaginem illum qui tunc homo mortuus fuerat nunc tamquam deum colere coepit et constituit inter servos suos sacra et sacrificia</span></p>
<p id="judith-14-16"><span class="verse-num">14:16</span> <span class="verse-body">deinde interveniente tempore convalescente iniqua consuetudine hic error tamquam lex custodita est et tyrannorum imperio colebantur figmenta</span></p>
<p id="judith-14-17"><span class="verse-num">14:17</span> <span class="verse-body">hos quos in palam honorare non poterant homines propter quod longe essent e longinquo figura illorum adlata evidentem imaginem regis quem honorare volebant fecerunt ut illum qui aberat tamquam praesentem colerent sua sollicitudine</span></p>
<p id="judith-14-18"><span class="verse-num">14:18</span> <span class="verse-body">provexit autem ad horum culturam et hos qui ignorabant artificis eximia diligentia</span></p>
<p id="judith-14-19"><span class="verse-num">14:19</span> <span class="verse-body">ille enim volens placere illi qui se adsumpsit elaboravit arte sua ut similitudinem in melius figuraret</span></p>
<p id="judith-14-20"><span class="verse-num">14:20</span> <span class="verse-body">multitudo autem adducta per speciem operis eum qui ante tempus tamquam homo honoratus fuerat nunc deum existimaverunt</span></p>
<p id="judith-14-21"><span class="verse-num">14:21</span> <span class="verse-body">et haec fuit vitae humanae deceptio quoniam aut adfectui aut regibus deservientes homines incommunicabile nomen lapidibus et lignis inposuerunt</span></p>
<p id="judith-14-22"><span class="verse-num">14:22</span> <span class="verse-body">et non sufficerat errasse eos circa Dei scientiam sed et in magno viventes inscientiae bello tot et tam magna mala pacem appellant</span></p>
<p id="judith-14-23"><span class="verse-num">14:23</span> <span class="verse-body">aut enim filios suos sacrificantes aut obscura sacrificia facientes aut insaniae plenas vigilias habentes</span></p>
<p id="judith-14-24"><span class="verse-num">14:24</span> <span class="verse-body">neque vitam neque nuptias mundas iam custodiunt sed alius alium per invidiam occidit aut adulterans contristat</span></p>
<p id="judith-14-25"><span class="verse-num">14:25</span> <span class="verse-body">et omnia commixta sunt sanguis homicidium furtum et fictio corruptio infidelitas turbatio et periurium tumultus bonorum</span></p>
<p id="judith-14-26"><span class="verse-num">14:26</span> <span class="verse-body">Domini inmemoratio animarum inquinatio nativitatis inmutatio nuptiarum inconstantia moechiae et inpudicitia</span></p>
<p id="judith-14-27"><span class="verse-num">14:27</span> <span class="verse-body">infandorum enim idolorum cultura omnis mali causa est et initium et finis</span></p>
<p id="judith-14-28"><span class="verse-num">14:28</span> <span class="verse-body">aut enim dum laetantur insaniunt aut vaticinantur falsa aut vivunt iniuste aut periurant cito</span></p>
<p id="judith-14-29"><span class="verse-num">14:29</span> <span class="verse-body">dum enim confidunt in idolis quae sunt sine anima male iurantes renoceri se non sperant</span></p>
<p id="judith-14-30"><span class="verse-num">14:30</span> <span class="verse-body">utraque ergo illis evenient digne quoniam male senserunt de Deo adtendentes idolis et iniuste iuraverunt in dolo contemnentes iustitiam</span></p>
<p id="judith-14-31"><span class="verse-num">14:31</span> <span class="verse-body">non enim iurantium est virtus sed peccantium poena perambulat semper in iniustorum praevaricationem __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a></p>
<p id="judith-15-1"><span class="verse-num">15:1</span> <span class="verse-body">tu autem Deus noster suavis et verus es patiens et misericordia disponens omnia</span></p>
<p id="judith-15-2"><span class="verse-num">15:2</span> <span class="verse-body">etenim si peccaverimus tui sumus scientes magnitudinem tuam et si non peccaverimus scimus quoniam apud te sumus conputati</span></p>
<p id="judith-15-3"><span class="verse-num">15:3</span> <span class="verse-body">nosse enim te consummata iustitia est et scire iustitiam et virtutem tuam radix est inmortalitatis</span></p>
<p id="judith-15-4"><span class="verse-num">15:4</span> <span class="verse-body">non enim in errorem induxit nos hominum malae artis excogitatio nec umbra picturae labor sine fructu effigies sculpta per varios colores</span></p>
<p id="judith-15-5"><span class="verse-num">15:5</span> <span class="verse-body">cuius aspectus insensato dat concupiscentiam et diligit mortuae imaginis effigiem sine anima</span></p>
<p id="judith-15-6"><span class="verse-num">15:6</span> <span class="verse-body">malorum amatores digni qui spem in talibus habent et qui faciunt illos et qui diligunt et qui colunt</span></p>
<p id="judith-15-7"><span class="verse-num">15:7</span> <span class="verse-body">sed et figulus mollem terram premens laboriose fingit ad usus nostros unumquodque vas et de eodem luto fingit quae munda sunt in usum vasa similiter et quae his sunt contraria horum autem vasorum qui sit usus iudex est figulus</span></p>
<p id="judith-15-8"><span class="verse-num">15:8</span> <span class="verse-body">et cum labore vanum deum de eodem fingit luto ille qui paulo ante de terra factus fuerat et post pusillum se ducit unde acceptus est repetitus debitum animae quem habebat</span></p>
<p id="judith-15-9"><span class="verse-num">15:9</span> <span class="verse-body">sed est illi cura non quia laboraturus est nec quoniam brevis illi vita est sed concertatur aurificibus et argentariis sed et aerarios imitatur et gloriam praefert quoniam res supervacuas fingit</span></p>
<p id="judith-15-10"><span class="verse-num">15:10</span> <span class="verse-body">cinis est cor eius et terra supervacua spes illius et luto vilior vita illius</span></p>
<p id="judith-15-11"><span class="verse-num">15:11</span> <span class="verse-body">quoniam ignoravit qui se finxit et qui inspiravit illi animam quae operatur et qui insuflavit spiritum vitalem</span></p>
<p id="judith-15-12"><span class="verse-num">15:12</span> <span class="verse-body">sed aestimaverunt ludum esse vitam nostram et conversationem vitae conpositam ad lucrum et oportere undecumque etiam ex malo adquirere</span></p>
<p id="judith-15-13"><span class="verse-num">15:13</span> <span class="verse-body">hic enim super omnes scit se delinquere qui ex terrae materia fragilia vasa et sculptilia fingit</span></p>
<p id="judith-15-14"><span class="verse-num">15:14</span> <span class="verse-body">omnes enim insipientes et infelices supra modum animae superbi sunt inimici populi tui et imperantes illi</span></p>
<p id="judith-15-15"><span class="verse-num">15:15</span> <span class="verse-body">quoniam omnia idola nationum aestimaverunt deos quibus neque oculorum visus est ad videndum neque nares ad percipiendum spiritum neque aures ad audiendum nec digiti manuum ad tractandum sed et pedes eorum pigri ad ambulandum</span></p>
<p id="judith-15-16"><span class="verse-num">15:16</span> <span class="verse-body">homo enim fecit illos et qui spiritum mutuatus est is finxit illos nemo enim sibi similem homo poterit deum fingere</span></p>
<p id="judith-15-17"><span class="verse-num">15:17</span> <span class="verse-body">cum sit enim mortalis mortuum fingit manibus iniquis melior est enim ipse his quos colit quia ipse quidem vixit cum esset mortalis illi autem numquam</span></p>
<p id="judith-15-18"><span class="verse-num">15:18</span> <span class="verse-body">sed et animalia miserrima colunt insensate enim conparata his aliis sunt deteriora</span></p>
<p id="judith-15-19"><span class="verse-num">15:19</span> <span class="verse-body">sed nec aspectu aliquis ex his animalibus bona potest conspicere effugit autem Dei laudem et benedictionem eius __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a> <a href="#judith-16-29">29</a></p>
<p id="judith-16-1"><span class="verse-num">16:1</span> <span class="verse-body">propter hoc per his similia passi sunt digne tormenta et per multitudinem bestiarum exterminati sunt</span></p>
<p id="judith-16-2"><span class="verse-num">16:2</span> <span class="verse-body">pro quibus tormentis bene disposuisti populum tuum quibus dedisti concupiscentiam delectamenti sui novum saporem escam parans eis ortygometram</span></p>
<p id="judith-16-3"><span class="verse-num">16:3</span> <span class="verse-body">ut illi quidem concupiscentes escam propter ea quae illis ostensa et missa sunt etiam a necessaria concupiscentia averterentur hi autem in brevi inopes facti novam gustaverunt escam</span></p>
<p id="judith-16-4"><span class="verse-num">16:4</span> <span class="verse-body">oportebat enim illis quidem sine excusatione supervenire interitum exercentibus tyrannidem his autem tantum ostendere quemadmodum inimici illorum exterminabantur</span></p>
<p id="judith-16-5"><span class="verse-num">16:5</span> <span class="verse-body">etenim cum supervenit illis saeva bestiarum ira morsibus perversarum colubrarum exterminabantur</span></p>
<p id="judith-16-6"><span class="verse-num">16:6</span> <span class="verse-body">non in perpetuum permansit ira tua sed ad correptionem in brevi turbati sunt signum habentes salutis ad commemorationem mandati legis tuae</span></p>
<p id="judith-16-7"><span class="verse-num">16:7</span> <span class="verse-body">qui enim conversus est non per hoc quod videbat sanabatur sed per te omnium salvatorem</span></p>
<p id="judith-16-8"><span class="verse-num">16:8</span> <span class="verse-body">et in hoc autem ostendisti inimicis nostris quia tu es qui liberas ab omni malo</span></p>
<p id="judith-16-9"><span class="verse-num">16:9</span> <span class="verse-body">illos enim lucustarum et muscarum occiderunt morsus et non est inventa sanitas animae illorum quia digni erant ab huiusmodi exterminari</span></p>
<p id="judith-16-10"><span class="verse-num">16:10</span> <span class="verse-body">filios autem tuos nec draconum venenatorum vicerunt dentes misericordia enim tua adveniens sanabat illos</span></p>
<p id="judith-16-11"><span class="verse-num">16:11</span> <span class="verse-body">in memoria enim sermonum tuorum examinabantur et salvabantur ne in altam incidentes oblivionem non possent tuo uti adiutorio</span></p>
<p id="judith-16-12"><span class="verse-num">16:12</span> <span class="verse-body">etenim neque herba neque malagma sanavit illos sed tuus Domine sermo qui sanat omnia</span></p>
<p id="judith-16-13"><span class="verse-num">16:13</span> <span class="verse-body">tu enim vitae et mortis habes potestatem et deducis ad portas mortis et reducis</span></p>
<p id="judith-16-14"><span class="verse-num">16:14</span> <span class="verse-body">homo autem occidit quidem per malitiam animam suam et cum exibit spiritus non revertetur nec revocabit animam quae recepta est</span></p>
<p id="judith-16-15"><span class="verse-num">16:15</span> <span class="verse-body">sed tuam manum effugere inpossibile est</span></p>
<p id="judith-16-16"><span class="verse-num">16:16</span> <span class="verse-body">negantes enim nosse te impii per fortitudinem brachii tui flagellati sunt novis aquis et grandinibus et pluviis persecutionem passi et per ignem consummati</span></p>
<p id="judith-16-17"><span class="verse-num">16:17</span> <span class="verse-body">quod enim mirabile erat in aqua quae omnia extinguit plus ignis valebat vindex est enim orbis iustorum</span></p>
<p id="judith-16-18"><span class="verse-num">16:18</span> <span class="verse-body">quodam enim tempore mansuetabatur ignis ne conburerentur quae ad impios missa erant animalia sed ut ipsi videntes scirent quoniam Dei iudicio patiuntur persecutionem</span></p>
<p id="judith-16-19"><span class="verse-num">16:19</span> <span class="verse-body">et quodam tempore in aqua super virtutem ignis ardebat ut iniquae terrae nationem exterminaret</span></p>
<p id="judith-16-20"><span class="verse-num">16:20</span> <span class="verse-body">pro quibus angelorum esca nutristi populum tuum et paratum panem e caelo praestitisti illis sine labore omne delectamentum in se habentem et omnis saporis suavitatem</span></p>
<p id="judith-16-21"><span class="verse-num">16:21</span> <span class="verse-body">substantia enim tua dulcedinem tuam quam in filios habes ostendebat et serviens uniuscuiusque voluntati ad quod quis volebat convertebatur</span></p>
<p id="judith-16-22"><span class="verse-num">16:22</span> <span class="verse-body">nix autem et glacies sustinebant vim ignis et non tabescebant ut scirent quoniam fructus inimicorum exterminabat ignis ardens in grandine et pluvia coruscans</span></p>
<p id="judith-16-23"><span class="verse-num">16:23</span> <span class="verse-body">hoc autem iterum ut nutrirentur iusti etiam suae virtutis oblitus est</span></p>
<p id="judith-16-24"><span class="verse-num">16:24</span> <span class="verse-body">creatura enim tibi factori deserviens excandescit in tormentum adversus iniustos et lenior fit ad benefaciendum pro his qui in te confidunt</span></p>
<p id="judith-16-25"><span class="verse-num">16:25</span> <span class="verse-body">propter hoc et tunc in omnia transfigurata omnium nutrici gratiae tuae deserviebant ad voluntatem horum qui a te desiderati sunt</span></p>
<p id="judith-16-26"><span class="verse-num">16:26</span> <span class="verse-body">ut scirent filii tui quos dilexisti Domine quoniam non nativitatis fructus pascunt homines sed sermo tuus hos qui in te crediderint conservat</span></p>
<p id="judith-16-27"><span class="verse-num">16:27</span> <span class="verse-body">quod enim ab igni non poterat exterminari statim ab exiguo radio solis calefactum tabescebat</span></p>
<p id="judith-16-28"><span class="verse-num">16:28</span> <span class="verse-body">ut notum omnibus esset quoniam oportet praevenire solem ad benedictionem tuam et ad orientem lucis tibi adorare</span></p>
<p id="judith-16-29"><span class="verse-num">16:29</span> <span class="verse-body">ingrati enim fides tamquam hibernalis glacies tabescit et disperiet tamquam aqua supervacua __________________________________________________________________</span></p>
<h2 id="judith-ch-17">Chapter 17</h2>
<p class="verses"><a href="#judith-17-1">1</a> <a href="#judith-17-2">2</a> <a href="#judith-17-3">3</a> <a href="#judith-17-4">4</a> <a href="#judith-17-5">5</a> <a href="#judith-17-6">6</a> <a href="#judith-17-7">7</a> <a href="#judith-17-8">8</a> <a href="#judith-17-9">9</a> <a href="#judith-17-10">10</a> <a href="#judith-17-11">11</a> <a href="#judith-17-12">12</a> <a href="#judith-17-13">13</a> <a href="#judith-17-14">14</a> <a href="#judith-17-15">15</a> <a href="#judith-17-16">16</a> <a href="#judith-17-17">17</a> <a href="#judith-17-18">18</a> <a href="#judith-17-19">19</a> <a href="#judith-17-20">20</a></p>
<p id="judith-17-1"><span class="verse-num">17:1</span> <span class="verse-body">magna enim sunt iudicia tua et inenarrabilia verba tua propter hoc indisciplinatae animae erraverunt</span></p>
<p id="judith-17-2"><span class="verse-num">17:2</span> <span class="verse-body">dum enim persuasum habent iniqui posse dominari nationi sanctae vinculis tenebrarum et longae noctis conpediti inclusi sub tectis fugitivi perpetuae providentiae iacuerunt</span></p>
<p id="judith-17-3"><span class="verse-num">17:3</span> <span class="verse-body">et dum putant se latere in obscuris peccatis tenebroso oblivionis velamento dispersi sunt paventes horrende et cum admiratione nimia perturbati</span></p>
<p id="judith-17-4"><span class="verse-num">17:4</span> <span class="verse-body">neque enim quae continebat illos spelunca sine timore custodiebat quoniam sonitus descendens perturbabat illos et personae tristes apparentes pavorem illis praestabant</span></p>
<p id="judith-17-5"><span class="verse-num">17:5</span> <span class="verse-body">et ignis quidem nulla vis poterat illis lumen praebere nec siderum limpidae flammae inluminare poterant illam noctem horrendam</span></p>
<p id="judith-17-6"><span class="verse-num">17:6</span> <span class="verse-body">apparebat autem illis subitaneus ignis timore plenus et timore percussi illius quae non videbatur faciei aestimabant deteriora esse quae videbantur</span></p>
<p id="judith-17-7"><span class="verse-num">17:7</span> <span class="verse-body">et magicae artis adpositi erant derisus et sapientiae gloriae correptio cum contumelia</span></p>
<p id="judith-17-8"><span class="verse-num">17:8</span> <span class="verse-body">illi enim qui promittebant timores turbationes expellere se ab anima languente hi cum derisu pleni timore languebant</span></p>
<p id="judith-17-9"><span class="verse-num">17:9</span> <span class="verse-body">nam et si nihil illos ex monstris perturbabat transitu animalium et serpentium sibilatione commoti tremebundi peribant et aerem quem nulla ratione quis effugere posset negantes se videre</span></p>
<p id="judith-17-10"><span class="verse-num">17:10</span> <span class="verse-body">cum sit enim timida nequitia dat testimonium condemnata semper enim praesumit saeva conturbata conscientia</span></p>
<p id="judith-17-11"><span class="verse-num">17:11</span> <span class="verse-body">nihil enim est timor nisi praesumptionis adiutorium proditio cogitationis auxiliorum</span></p>
<p id="judith-17-12"><span class="verse-num">17:12</span> <span class="verse-body">et dum ab intro minor est expectatio maiorem putat scientiam eius causae de qua tormentum praestat</span></p>
<p id="judith-17-13"><span class="verse-num">17:13</span> <span class="verse-body">illi autem qui inpotentem vere noctem et ab infimis et ab altissimis inferis supervenientem eundem somnum dormientes</span></p>
<p id="judith-17-14"><span class="verse-num">17:14</span> <span class="verse-body">aliquando monstrorum exagitabantur timore aliquando animae deficiebant traductione subitaneus enim illis et insperatus timor supervenerat</span></p>
<p id="judith-17-15"><span class="verse-num">17:15</span> <span class="verse-body">deinde si quicumque ex illis decidisset custodiebatur in carcere sine ferro reclusus</span></p>
<p id="judith-17-16"><span class="verse-num">17:16</span> <span class="verse-body">si enim rusticus quis erat aut pastor aut agri laborum operarius praeoccupatus esset ineffugibilem sustinebat necessitatem</span></p>
<p id="judith-17-17"><span class="verse-num">17:17</span> <span class="verse-body">una enim catena tenebrarum omnes erant conligati sive spiritus sibilans aut inter spissos ramos avium sonus suavis aut vis aquae decurrentis nimium</span></p>
<p id="judith-17-18"><span class="verse-num">17:18</span> <span class="verse-body">aut sonus validus praecipitarum petrarum aut ludentium animalium cursus invisus aut mugientium valida bestiarum vox aut resonans de altissimis montibus echo deficientes faciebat illos prae timore</span></p>
<p id="judith-17-19"><span class="verse-num">17:19</span> <span class="verse-body">omnis enim orbis terrarum limpido luminabatur lumine et non inpeditis operibus continebatur</span></p>
<p id="judith-17-20"><span class="verse-num">17:20</span> <span class="verse-body">solis autem illis superposita erat gravis nox imago tenebrarum quae superventura illis erat ipsi ergo sibi erant graviores tenebris __________________________________________________________________</span></p>
<h2 id="judith-ch-18">Chapter 18</h2>
<p class="verses"><a href="#judith-18-1">1</a> <a href="#judith-18-2">2</a> <a href="#judith-18-3">3</a> <a href="#judith-18-4">4</a> <a href="#judith-18-5">5</a> <a href="#judith-18-6">6</a> <a href="#judith-18-7">7</a> <a href="#judith-18-8">8</a> <a href="#judith-18-9">9</a> <a href="#judith-18-10">10</a> <a href="#judith-18-11">11</a> <a href="#judith-18-12">12</a> <a href="#judith-18-13">13</a> <a href="#judith-18-14">14</a> <a href="#judith-18-15">15</a> <a href="#judith-18-16">16</a> <a href="#judith-18-17">17</a> <a href="#judith-18-18">18</a> <a href="#judith-18-19">19</a> <a href="#judith-18-20">20</a> <a href="#judith-18-21">21</a> <a href="#judith-18-22">22</a> <a href="#judith-18-23">23</a> <a href="#judith-18-24">24</a> <a href="#judith-18-25">25</a></p>
<p id="judith-18-1"><span class="verse-num">18:1</span> <span class="verse-body">sanctis autem tuis maxima erat lux et horum quidem vocem audiebant sed figuram non videbant et quia non et ipsi per eadem passi erant magnificabant</span></p>
<p id="judith-18-2"><span class="verse-num">18:2</span> <span class="verse-body">et qui ante laesi erant quoniam non laedebantur gratias agebant et ut esset differentia donum petebant</span></p>
<p id="judith-18-3"><span class="verse-num">18:3</span> <span class="verse-body">propter quod igni ardentem columnam ducem habuerunt ignotae viae et solem sine laesura boni hospitii praestitisti</span></p>
<p id="judith-18-4"><span class="verse-num">18:4</span> <span class="verse-body">digni quidem illi carere luce et pati carcerem tenebrarum qui inclusos custodiebant filios tuos per quos incipiebat incorruptum legis lumen saeculo dari</span></p>
<p id="judith-18-5"><span class="verse-num">18:5</span> <span class="verse-body">cum cogitarent iustorum occidere infantes et uno exposito filio et liberato in traductionem illorum multitudinem filiorum abstulisti et pariter illos perdidisti in aquam validam</span></p>
<p id="judith-18-6"><span class="verse-num">18:6</span> <span class="verse-body">illa nox ante cognita est a parentibus nostris ut vere scientes quibus iuramentis crediderunt animaequiores essent</span></p>
<p id="judith-18-7"><span class="verse-num">18:7</span> <span class="verse-body">suscepta est autem a populo tuo sanitas quidem iustorum iniustorum autem exterminatio</span></p>
<p id="judith-18-8"><span class="verse-num">18:8</span> <span class="verse-body">sicut enim laesisti adversarios sic nos provocans magnificasti</span></p>
<p id="judith-18-9"><span class="verse-num">18:9</span> <span class="verse-body">absconse enim sacrificabant iusti pueri bonorum et iustitiae legem in concordia disposuerunt similiter bona et mala percepturos iustos patri iam decantantes laudes</span></p>
<p id="judith-18-10"><span class="verse-num">18:10</span> <span class="verse-body">resonabat autem inconveniens inimicorum vox et flebilis audiebatur planctus ploratorum infantium</span></p>
<p id="judith-18-11"><span class="verse-num">18:11</span> <span class="verse-body">simili autem poena servus cum domino adflictus et popularis homo regi similia passus</span></p>
<p id="judith-18-12"><span class="verse-num">18:12</span> <span class="verse-body">similiter ergo omnes uno nomine mortis mortuos habebant innumerabiles nec enim ad sepeliendum vivi sufficiebant quoniam uno momento quae erat praeclarior natio illorum exterminata est</span></p>
<p id="judith-18-13"><span class="verse-num">18:13</span> <span class="verse-body">de omnibus enim non credentes propter veneficia tunc cum fuit exterminium primogenitorum spoponderunt populum Dei se esse</span></p>
<p id="judith-18-14"><span class="verse-num">18:14</span> <span class="verse-body">cum enim quietum silentium contineret omnia et nox in suo cursu medium iter haberet</span></p>
<p id="judith-18-15"><span class="verse-num">18:15</span> <span class="verse-body">omnipotens sermo tuus de caelo a regalibus sedibus durus debellator in mediam exterminii terram prosilivit</span></p>
<p id="judith-18-16"><span class="verse-num">18:16</span> <span class="verse-body">gladius acutus insimulatum imperium tuum portans et stans replevit omnia morte et usque ad caelum adtingebat stans in terra</span></p>
<p id="judith-18-17"><span class="verse-num">18:17</span> <span class="verse-body">tum continuo visus somniorum malorum turbaverunt illos et timores supervenerunt insperati</span></p>
<p id="judith-18-18"><span class="verse-num">18:18</span> <span class="verse-body">et alius alibi proiectus semivivus propter quam moriebatur causam demonstrabat</span></p>
<p id="judith-18-19"><span class="verse-num">18:19</span> <span class="verse-body">visiones enim quae illos turbaverunt haec praemonebant ne inscii quare mala patiebantur perirent</span></p>
<p id="judith-18-20"><span class="verse-num">18:20</span> <span class="verse-body">tetigit autem tunc et iustos temptatio mortis et commotio in heremo facta est multitudinis sed non diu permansit ira</span></p>
<p id="judith-18-21"><span class="verse-num">18:21</span> <span class="verse-body">properans enim homo sine querella propugnavit proferens servitutis suae scutum orationem et per incensum deprecationem allegans restitit irae et finem inposuit necessitati ostendens quoniam tuus est famulus</span></p>
<p id="judith-18-22"><span class="verse-num">18:22</span> <span class="verse-body">vicit autem turbas non virtute corporis nec armatura potentiae sed verbo vexatorem subiecit iuramenta parentum et testamentum commemorans</span></p>
<p id="judith-18-23"><span class="verse-num">18:23</span> <span class="verse-body">cum enim iam acervatim cecidissent super alterutrum mortui interstetit et amputavit impetum et divisit illam quae ad vivos ducebat viam</span></p>
<p id="judith-18-24"><span class="verse-num">18:24</span> <span class="verse-body">in veste enim poderis quam habebat totus erat orbis terrarum et parentum magnalia in quattuor ordinibus lapidum erant sculpta et magnificentia tua in diademate capitis illius erat scripta</span></p>
<p id="judith-18-25"><span class="verse-num">18:25</span> <span class="verse-body">haec autem his cessit qui exterminabat et haec extimuit erat enim sola temptatio irae sufficiens __________________________________________________________________</span></p>
<h2 id="judith-ch-19">Chapter 19</h2>
<p class="verses"><a href="#judith-19-1">1</a> <a href="#judith-19-2">2</a> <a href="#judith-19-3">3</a> <a href="#judith-19-4">4</a> <a href="#judith-19-5">5</a> <a href="#judith-19-6">6</a> <a href="#judith-19-7">7</a> <a href="#judith-19-8">8</a> <a href="#judith-19-9">9</a> <a href="#judith-19-10">10</a> <a href="#judith-19-11">11</a> <a href="#judith-19-12">12</a> <a href="#judith-19-13">13</a> <a href="#judith-19-14">14</a> <a href="#judith-19-15">15</a> <a href="#judith-19-16">16</a> <a href="#judith-19-17">17</a> <a href="#judith-19-18">18</a> <a href="#judith-19-19">19</a></p>
<p id="judith-19-1"><span class="verse-num">19:1</span> <span class="verse-body">impiis autem usque in novissimum sine misericordia ira supervenit praesciebat enim et futura illorum</span></p>
<p id="judith-19-2"><span class="verse-num">19:2</span> <span class="verse-body">quoniam ipsi cum reversi essent ut se ducerent et cum magna sollicitudine praemisissent illos consequebantur illos paenitentia acti</span></p>
<p id="judith-19-3"><span class="verse-num">19:3</span> <span class="verse-body">adhuc enim inter manus habentes luctus et deplorantes ad monumenta mortuorum aliam sibi adsumpserunt cogitationem inscientiae et quos rogantes proiecerunt hos tamquam fugitivos persequebantur</span></p>
<p id="judith-19-4"><span class="verse-num">19:4</span> <span class="verse-body">ducebat enim illos ad hunc finem digna necessitas et horum quae acciderant memorationem amittebant</span></p>
<p id="judith-19-5"><span class="verse-num">19:5</span> <span class="verse-body">ut eam quae deerat tormentis replerent punitionem et populus quidem tuus mirabiliter transiret illi autem novam mortem invenirent</span></p>
<p id="judith-19-6"><span class="verse-num">19:6</span> <span class="verse-body">omnis enim creatura ad suum genus ab initio refigurabatur deserviens tuis praeceptis ut pueri tui custodirentur inlaesi</span></p>
<p id="judith-19-7"><span class="verse-num">19:7</span> <span class="verse-body">nam nubis castra eorum adumbrabat et ex aqua quae ante erat terra arida apparuit et ex mari Rubro via sine inpedimento et campus germinans de profundo nimio</span></p>
<p id="judith-19-8"><span class="verse-num">19:8</span> <span class="verse-body">per quem omnis natio transivit quae tegebatur tua manu videntes mirabilia monstra</span></p>
<p id="judith-19-9"><span class="verse-num">19:9</span> <span class="verse-body">tamquam equi enim depaverunt et tamquam agni exultaverunt magnificantes te Domine qui liberasti illos</span></p>
<p id="judith-19-10"><span class="verse-num">19:10</span> <span class="verse-body">memores enim erant adhuc eorum quae in incolatu illorum facta fuerant quemadmodum pro natione animalium eduxit terra muscas et pro piscibus eructavit fluvius multitudinem ranarum</span></p>
<p id="judith-19-11"><span class="verse-num">19:11</span> <span class="verse-body">novissime autem viderunt novam creaturam avium cum abducti concupiscentia postulaverunt escam epulationis</span></p>
<p id="judith-19-12"><span class="verse-num">19:12</span> <span class="verse-body">in adlocutione enim desiderii ascendit illis de mari ortygometra et vexationes peccatoribus supervenerunt non sine illis quae ante facta erant argumentis per vim fluminum iuste enim patiebantur secundum suas nequitias</span></p>
<p id="judith-19-13"><span class="verse-num">19:13</span> <span class="verse-body">etenim detestabiliorem inhospitalitatem instituerunt alii quidem ignotos non recipiebant advenas alii autem bonos hospites in servitutem accipiebant</span></p>
<p id="judith-19-14"><span class="verse-num">19:14</span> <span class="verse-body">et non solum hoc sed et alius quis respectus erit illorum quoniam inviti recipiebant extraneos</span></p>
<p id="judith-19-15"><span class="verse-num">19:15</span> <span class="verse-body">qui autem cum laetitia receperunt hos qui eisdem usi erant iustitiis saevissimis adflixerunt doloribus</span></p>
<p id="judith-19-16"><span class="verse-num">19:16</span> <span class="verse-body">percussi sunt autem caecitate sicut illi in foribus iusti cum subitaneis cooperti essent tenebris unusquisque ostii sui transitum quaerebat</span></p>
<p id="judith-19-17"><span class="verse-num">19:17</span> <span class="verse-body">in se enim elementa dum convertuntur sicut in organo qualitatis sonus inmutatur et omnia suum sonum custodiunt unde est aestimare et ex ipso certo visu</span></p>
<p id="judith-19-18"><span class="verse-num">19:18</span> <span class="verse-body">agrestia enim in aquatica convertebantur et quaecumque erant natantia in terram transiebant</span></p>
<p id="judith-19-19"><span class="verse-num">19:19</span> <span class="verse-body">ignis in aqua valebat supra suam virtutem et aqua extinguentis naturae obliviscebatur __________________________________________________________________ New Testament __________________________________________________________________ Matthew __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a></p>
<p id="judith-1-1"><span class="verse-num">1:1</span> <span class="verse-body">liber generationis Iesu Christi filii David filii Abraham</span></p>
<p id="judith-1-2"><span class="verse-num">1:2</span> <span class="verse-body">Abraham genuit Isaac Isaac autem genuit Iacob Iacob autem genuit Iudam et fratres eius</span></p>
<p id="judith-1-3"><span class="verse-num">1:3</span> <span class="verse-body">Iudas autem genuit Phares et Zara de Thamar Phares autem genuit Esrom Esrom autem genuit Aram</span></p>
<p id="judith-1-4"><span class="verse-num">1:4</span> <span class="verse-body">Aram autem genuit Aminadab Aminadab autem genuit Naasson Naasson autem genuit Salmon</span></p>
<p id="judith-1-5"><span class="verse-num">1:5</span> <span class="verse-body">Salmon autem genuit Booz de Rachab Booz autem genuit Obed ex Ruth Obed autem genuit Iesse Iesse autem genuit David regem</span></p>
<p id="judith-1-6"><span class="verse-num">1:6</span> <span class="verse-body">David autem rex genuit Salomonem ex ea quae fuit Uriae</span></p>
<p id="judith-1-7"><span class="verse-num">1:7</span> <span class="verse-body">Salomon autem genuit Roboam Roboam autem genuit Abiam Abia autem genuit Asa</span></p>
<p id="judith-1-8"><span class="verse-num">1:8</span> <span class="verse-body">Asa autem genuit Iosaphat Iosaphat autem genuit Ioram Ioram autem genuit Oziam</span></p>
<p id="judith-1-9"><span class="verse-num">1:9</span> <span class="verse-body">Ozias autem genuit Ioatham Ioatham autem genuit Achaz Achaz autem genuit Ezechiam</span></p>
<p id="judith-1-10"><span class="verse-num">1:10</span> <span class="verse-body">Ezechias autem genuit Manassen Manasses autem genuit Amon Amon autem genuit Iosiam</span></p>
<p id="judith-1-11"><span class="verse-num">1:11</span> <span class="verse-body">Iosias autem genuit Iechoniam et fratres eius in transmigratione Babylonis</span></p>
<p id="judith-1-12"><span class="verse-num">1:12</span> <span class="verse-body">et post transmigrationem Babylonis Iechonias genuit Salathihel Salathihel autem genuit Zorobabel</span></p>
<p id="judith-1-13"><span class="verse-num">1:13</span> <span class="verse-body">Zorobabel autem genuit Abiud Abiud autem genuit Eliachim Eliachim autem genuit Azor</span></p>
<p id="judith-1-14"><span class="verse-num">1:14</span> <span class="verse-body">Azor autem genuit Saddoc Saddoc autem genuit Achim Achim autem genuit Eliud</span></p>
<p id="judith-1-15"><span class="verse-num">1:15</span> <span class="verse-body">Eliud autem genuit Eleazar Eleazar autem genuit Matthan Matthan autem genuit Iacob</span></p>
<p id="judith-1-16"><span class="verse-num">1:16</span> <span class="verse-body">Iacob autem genuit Ioseph virum Mariae de qua natus est Iesus qui vocatur Christus</span></p>
<p id="judith-1-17"><span class="verse-num">1:17</span> <span class="verse-body">omnes ergo generationes ab Abraham usque ad David generationes quattuordecim et a David usque ad transmigrationem Babylonis generationes quattuordecim et a transmigratione Babylonis usque ad Christum generationes quattuordecim</span></p>
<p id="judith-1-18"><span class="verse-num">1:18</span> <span class="verse-body">Christi autem generatio sic erat cum esset desponsata mater eius Maria Ioseph antequam convenirent inventa est in utero habens de Spiritu Sancto</span></p>
<p id="judith-1-19"><span class="verse-num">1:19</span> <span class="verse-body">Ioseph autem vir eius cum esset iustus et nollet eam traducere voluit occulte dimittere eam</span></p>
<p id="judith-1-20"><span class="verse-num">1:20</span> <span class="verse-body">haec autem eo cogitante ecce angelus Domini in somnis apparuit ei dicens Ioseph fili David noli timere accipere Mariam coniugem tuam quod enim in ea natum est de Spiritu Sancto est</span></p>
<p id="judith-1-21"><span class="verse-num">1:21</span> <span class="verse-body">pariet autem filium et vocabis nomen eius Iesum ipse enim salvum faciet populum suum a peccatis eorum</span></p>
<p id="judith-1-22"><span class="verse-num">1:22</span> <span class="verse-body">hoc autem totum factum est ut adimpleretur id quod dictum est a Domino per prophetam dicentem</span></p>
<p id="judith-1-23"><span class="verse-num">1:23</span> <span class="verse-body">ecce virgo in utero habebit et pariet filium et vocabunt nomen eius Emmanuhel quod est interpretatum Nobiscum Deus</span></p>
<p id="judith-1-24"><span class="verse-num">1:24</span> <span class="verse-body">exsurgens autem Ioseph a somno fecit sicut praecepit ei angelus Domini et accepit coniugem suam</span></p>
<p id="judith-1-25"><span class="verse-num">1:25</span> <span class="verse-body">et non cognoscebat eam donec peperit filium suum primogenitum et vocavit nomen eius Iesum __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a></p>
<p id="judith-2-1"><span class="verse-num">2:1</span> <span class="verse-body">cum ergo natus esset Iesus in Bethleem Iudaeae in diebus Herodis regis ecce magi ab oriente venerunt Hierosolymam</span></p>
<p id="judith-2-2"><span class="verse-num">2:2</span> <span class="verse-body">dicentes ubi est qui natus est rex Iudaeorum vidimus enim stellam eius in oriente et venimus adorare eum</span></p>
<p id="judith-2-3"><span class="verse-num">2:3</span> <span class="verse-body">audiens autem Herodes rex turbatus est et omnis Hierosolyma cum illo</span></p>
<p id="judith-2-4"><span class="verse-num">2:4</span> <span class="verse-body">et congregans omnes principes sacerdotum et scribas populi sciscitabatur ab eis ubi Christus nasceretur</span></p>
<p id="judith-2-5"><span class="verse-num">2:5</span> <span class="verse-body">at illi dixerunt ei in Bethleem Iudaeae sic enim scriptum est per prophetam</span></p>
<p id="judith-2-6"><span class="verse-num">2:6</span> <span class="verse-body">et tu Bethleem terra Iuda nequaquam minima es in principibus Iuda ex te enim exiet dux qui reget populum meum Israhel</span></p>
<p id="judith-2-7"><span class="verse-num">2:7</span> <span class="verse-body">tunc Herodes clam vocatis magis diligenter didicit ab eis tempus stellae quae apparuit eis</span></p>
<p id="judith-2-8"><span class="verse-num">2:8</span> <span class="verse-body">et mittens illos in Bethleem dixit ite et interrogate diligenter de puero et cum inveneritis renuntiate mihi ut et ego veniens adorem eum</span></p>
<p id="judith-2-9"><span class="verse-num">2:9</span> <span class="verse-body">qui cum audissent regem abierunt et ecce stella quam viderant in oriente antecedebat eos usque dum veniens staret supra ubi erat puer</span></p>
<p id="judith-2-10"><span class="verse-num">2:10</span> <span class="verse-body">videntes autem stellam gavisi sunt gaudio magno valde</span></p>
<p id="judith-2-11"><span class="verse-num">2:11</span> <span class="verse-body">et intrantes domum invenerunt puerum cum Maria matre eius et procidentes adoraverunt eum et apertis thesauris suis obtulerunt ei munera aurum tus et murram</span></p>
<p id="judith-2-12"><span class="verse-num">2:12</span> <span class="verse-body">et responso accepto in somnis ne redirent ad Herodem per aliam viam reversi sunt in regionem suam</span></p>
<p id="judith-2-13"><span class="verse-num">2:13</span> <span class="verse-body">qui cum recessissent ecce angelus Domini apparuit in somnis Ioseph dicens surge et accipe puerum et matrem eius et fuge in Aegyptum et esto ibi usque dum dicam tibi futurum est enim ut Herodes quaerat puerum ad perdendum eum</span></p>
<p id="judith-2-14"><span class="verse-num">2:14</span> <span class="verse-body">qui consurgens accepit puerum et matrem eius nocte et recessit in Aegyptum</span></p>
<p id="judith-2-15"><span class="verse-num">2:15</span> <span class="verse-body">et erat ibi usque ad obitum Herodis ut adimpleretur quod dictum est a Domino per prophetam dicentem ex Aegypto vocavi filium meum</span></p>
<p id="judith-2-16"><span class="verse-num">2:16</span> <span class="verse-body">tunc Herodes videns quoniam inlusus esset a magis iratus est valde et mittens occidit omnes pueros qui erant in Bethleem et in omnibus finibus eius a bimatu et infra secundum tempus quod exquisierat a magis</span></p>
<p id="judith-2-17"><span class="verse-num">2:17</span> <span class="verse-body">tunc adimpletum est quod dictum est per Hieremiam prophetam dicentem</span></p>
<p id="judith-2-18"><span class="verse-num">2:18</span> <span class="verse-body">vox in Rama audita est ploratus et ululatus multus Rachel plorans filios suos et noluit consolari quia non sunt</span></p>
<p id="judith-2-19"><span class="verse-num">2:19</span> <span class="verse-body">defuncto autem Herode ecce apparuit angelus Domini in somnis Ioseph in Aegypto</span></p>
<p id="judith-2-20"><span class="verse-num">2:20</span> <span class="verse-body">dicens surge et accipe puerum et matrem eius et vade in terram Israhel defuncti sunt enim qui quaerebant animam pueri</span></p>
<p id="judith-2-21"><span class="verse-num">2:21</span> <span class="verse-body">qui surgens accepit puerum et matrem eius et venit in terram Israhel</span></p>
<p id="judith-2-22"><span class="verse-num">2:22</span> <span class="verse-body">audiens autem quod Archelaus regnaret in Iudaea pro Herode patre suo timuit illo ire et admonitus in somnis secessit in partes Galilaeae</span></p>
<p id="judith-2-23"><span class="verse-num">2:23</span> <span class="verse-body">et veniens habitavit in civitate quae vocatur Nazareth ut adimpleretur quod dictum est per prophetas quoniam Nazareus vocabitur __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a></p>
<p id="judith-3-1"><span class="verse-num">3:1</span> <span class="verse-body">in diebus autem illis venit Iohannes Baptista praedicans in deserto Iudaeae</span></p>
<p id="judith-3-2"><span class="verse-num">3:2</span> <span class="verse-body">et dicens paenitentiam agite adpropinquavit enim regnum caelorum</span></p>
<p id="judith-3-3"><span class="verse-num">3:3</span> <span class="verse-body">hic est enim qui dictus est per Esaiam prophetam dicentem vox clamantis in deserto parate viam Domini rectas facite semitas eius</span></p>
<p id="judith-3-4"><span class="verse-num">3:4</span> <span class="verse-body">ipse autem Iohannes habebat vestimentum de pilis camelorum et zonam pelliciam circa lumbos suos esca autem eius erat lucustae et mel silvestre</span></p>
<p id="judith-3-5"><span class="verse-num">3:5</span> <span class="verse-body">tunc exiebat ad eum Hierosolyma et omnis Iudaea et omnis regio circa Iordanen</span></p>
<p id="judith-3-6"><span class="verse-num">3:6</span> <span class="verse-body">et baptizabantur in Iordane ab eo confitentes peccata sua</span></p>
<p id="judith-3-7"><span class="verse-num">3:7</span> <span class="verse-body">videns autem multos Pharisaeorum et Sadducaeorum venientes ad baptismum suum dixit eis progenies viperarum quis demonstravit vobis fugere a futura ira</span></p>
<p id="judith-3-8"><span class="verse-num">3:8</span> <span class="verse-body">facite ergo fructum dignum paenitentiae</span></p>
<p id="judith-3-9"><span class="verse-num">3:9</span> <span class="verse-body">et ne velitis dicere intra vos patrem habemus Abraham dico enim vobis quoniam potest Deus de lapidibus istis suscitare filios Abrahae</span></p>
<p id="judith-3-10"><span class="verse-num">3:10</span> <span class="verse-body">iam enim securis ad radicem arborum posita est omnis ergo arbor quae non facit fructum bonum exciditur et in ignem mittitur</span></p>
<p id="judith-3-11"><span class="verse-num">3:11</span> <span class="verse-body">ego quidem vos baptizo in aqua in paenitentiam qui autem post me venturus est fortior me est cuius non sum dignus calciamenta portare ipse vos baptizabit in Spiritu Sancto et igni</span></p>
<p id="judith-3-12"><span class="verse-num">3:12</span> <span class="verse-body">cuius ventilabrum in manu sua et permundabit aream suam et congregabit triticum suum in horreum paleas autem conburet igni inextinguibili</span></p>
<p id="judith-3-13"><span class="verse-num">3:13</span> <span class="verse-body">tunc venit Iesus a Galilaea in Iordanen ad Iohannem ut baptizaretur ab eo</span></p>
<p id="judith-3-14"><span class="verse-num">3:14</span> <span class="verse-body">Iohannes autem prohibebat eum dicens ego a te debeo baptizari et tu venis ad me</span></p>
<p id="judith-3-15"><span class="verse-num">3:15</span> <span class="verse-body">respondens autem Iesus dixit ei sine modo sic enim decet nos implere omnem iustitiam tunc dimisit eum</span></p>
<p id="judith-3-16"><span class="verse-num">3:16</span> <span class="verse-body">baptizatus autem confestim ascendit de aqua et ecce aperti sunt ei caeli et vidit Spiritum Dei descendentem sicut columbam venientem super se</span></p>
<p id="judith-3-17"><span class="verse-num">3:17</span> <span class="verse-body">et ecce vox de caelis dicens hic est Filius meus dilectus in quo mihi conplacui __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a></p>
<p id="judith-4-1"><span class="verse-num">4:1</span> <span class="verse-body">tunc Iesus ductus est in desertum ab Spiritu ut temptaretur a diabolo</span></p>
<p id="judith-4-2"><span class="verse-num">4:2</span> <span class="verse-body">et cum ieiunasset quadraginta diebus et quadraginta noctibus postea esuriit</span></p>
<p id="judith-4-3"><span class="verse-num">4:3</span> <span class="verse-body">et accedens temptator dixit ei si Filius Dei es dic ut lapides isti panes fiant</span></p>
<p id="judith-4-4"><span class="verse-num">4:4</span> <span class="verse-body">qui respondens dixit scriptum est non in pane solo vivet homo sed in omni verbo quod procedit de ore Dei</span></p>
<p id="judith-4-5"><span class="verse-num">4:5</span> <span class="verse-body">tunc adsumit eum diabolus in sanctam civitatem et statuit eum supra pinnaculum templi</span></p>
<p id="judith-4-6"><span class="verse-num">4:6</span> <span class="verse-body">et dixit ei si Filius Dei es mitte te deorsum scriptum est enim quia angelis suis mandabit de te et in manibus tollent te ne forte offendas ad lapidem pedem tuum</span></p>
<p id="judith-4-7"><span class="verse-num">4:7</span> <span class="verse-body">ait illi Iesus rursum scriptum est non temptabis Dominum Deum tuum</span></p>
<p id="judith-4-8"><span class="verse-num">4:8</span> <span class="verse-body">iterum adsumit eum diabolus in montem excelsum valde et ostendit ei omnia regna mundi et gloriam eorum</span></p>
<p id="judith-4-9"><span class="verse-num">4:9</span> <span class="verse-body">et dixit illi haec tibi omnia dabo si cadens adoraveris me</span></p>
<p id="judith-4-10"><span class="verse-num">4:10</span> <span class="verse-body">tunc dicit ei Iesus vade Satanas scriptum est Dominum Deum tuum adorabis et illi soli servies</span></p>
<p id="judith-4-11"><span class="verse-num">4:11</span> <span class="verse-body">tunc reliquit eum diabolus et ecce angeli accesserunt et ministrabant ei</span></p>
<p id="judith-4-12"><span class="verse-num">4:12</span> <span class="verse-body">cum autem audisset quod Iohannes traditus esset secessit in Galilaeam</span></p>
<p id="judith-4-13"><span class="verse-num">4:13</span> <span class="verse-body">et relicta civitate Nazareth venit et habitavit in Capharnaum maritimam in finibus Zabulon et Nepthalim</span></p>
<p id="judith-4-14"><span class="verse-num">4:14</span> <span class="verse-body">ut adimpleretur quod dictum est per Esaiam prophetam</span></p>
<p id="judith-4-15"><span class="verse-num">4:15</span> <span class="verse-body">terra Zabulon et terra Nepthalim via maris trans Iordanen Galilaeae gentium</span></p>
<p id="judith-4-16"><span class="verse-num">4:16</span> <span class="verse-body">populus qui sedebat in tenebris lucem vidit magnam et sedentibus in regione et umbra mortis lux orta est eis</span></p>
<p id="judith-4-17"><span class="verse-num">4:17</span> <span class="verse-body">exinde coepit Iesus praedicare et dicere paenitentiam agite adpropinquavit enim regnum caelorum</span></p>
<p id="judith-4-18"><span class="verse-num">4:18</span> <span class="verse-body">ambulans autem iuxta mare Galilaeae vidit duos fratres Simonem qui vocatur Petrus et Andream fratrem eius mittentes rete in mare erant enim piscatores</span></p>
<p id="judith-4-19"><span class="verse-num">4:19</span> <span class="verse-body">et ait illis venite post me et faciam vos fieri piscatores hominum</span></p>
<p id="judith-4-20"><span class="verse-num">4:20</span> <span class="verse-body">at illi continuo relictis retibus secuti sunt eum</span></p>
<p id="judith-4-21"><span class="verse-num">4:21</span> <span class="verse-body">et procedens inde vidit alios duos fratres Iacobum Zebedaei et Iohannem fratrem eius in navi cum Zebedaeo patre eorum reficientes retia sua et vocavit eos</span></p>
<p id="judith-4-22"><span class="verse-num">4:22</span> <span class="verse-body">illi autem statim relictis retibus et patre secuti sunt eum</span></p>
<p id="judith-4-23"><span class="verse-num">4:23</span> <span class="verse-body">et circumibat Iesus totam Galilaeam docens in synagogis eorum et praedicans evangelium regni et sanans omnem languorem et omnem infirmitatem in populo</span></p>
<p id="judith-4-24"><span class="verse-num">4:24</span> <span class="verse-body">et abiit opinio eius in totam Syriam et obtulerunt ei omnes male habentes variis languoribus et tormentis conprehensos et qui daemonia habebant et lunaticos et paralyticos et curavit eos</span></p>
<p id="judith-4-25"><span class="verse-num">4:25</span> <span class="verse-body">et secutae sunt eum turbae multae de Galilaea et Decapoli et Hierosolymis et Iudaea et de trans Iordanen __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a> <a href="#judith-5-40">40</a> <a href="#judith-5-41">41</a> <a href="#judith-5-42">42</a> <a href="#judith-5-43">43</a> <a href="#judith-5-44">44</a> <a href="#judith-5-45">45</a> <a href="#judith-5-46">46</a> <a href="#judith-5-47">47</a> <a href="#judith-5-48">48</a></p>
<p id="judith-5-1"><span class="verse-num">5:1</span> <span class="verse-body">videns autem turbas ascendit in montem et cum sedisset accesserunt ad eum discipuli eius</span></p>
<p id="judith-5-2"><span class="verse-num">5:2</span> <span class="verse-body">et aperiens os suum docebat eos dicens</span></p>
<p id="judith-5-3"><span class="verse-num">5:3</span> <span class="verse-body">beati pauperes spiritu quoniam ipsorum est regnum caelorum</span></p>
<p id="judith-5-4"><span class="verse-num">5:4</span> <span class="verse-body">beati mites quoniam ipsi possidebunt terram</span></p>
<p id="judith-5-5"><span class="verse-num">5:5</span> <span class="verse-body">beati qui lugent quoniam ipsi consolabuntur</span></p>
<p id="judith-5-6"><span class="verse-num">5:6</span> <span class="verse-body">beati qui esuriunt et sitiunt iustitiam quoniam ipsi saturabuntur</span></p>
<p id="judith-5-7"><span class="verse-num">5:7</span> <span class="verse-body">beati misericordes quia ipsi misericordiam consequentur</span></p>
<p id="judith-5-8"><span class="verse-num">5:8</span> <span class="verse-body">beati mundo corde quoniam ipsi Deum videbunt</span></p>
<p id="judith-5-9"><span class="verse-num">5:9</span> <span class="verse-body">beati pacifici quoniam filii Dei vocabuntur</span></p>
<p id="judith-5-10"><span class="verse-num">5:10</span> <span class="verse-body">beati qui persecutionem patiuntur propter iustitiam quoniam ipsorum est regnum caelorum</span></p>
<p id="judith-5-11"><span class="verse-num">5:11</span> <span class="verse-body">beati estis cum maledixerint vobis et persecuti vos fuerint et dixerint omne malum adversum vos mentientes propter me</span></p>
<p id="judith-5-12"><span class="verse-num">5:12</span> <span class="verse-body">gaudete et exultate quoniam merces vestra copiosa est in caelis sic enim persecuti sunt prophetas qui fuerunt ante vos</span></p>
<p id="judith-5-13"><span class="verse-num">5:13</span> <span class="verse-body">vos estis sal terrae quod si sal evanuerit in quo sallietur ad nihilum valet ultra nisi ut mittatur foras et conculcetur ab hominibus</span></p>
<p id="judith-5-14"><span class="verse-num">5:14</span> <span class="verse-body">vos estis lux mundi non potest civitas abscondi supra montem posita</span></p>
<p id="judith-5-15"><span class="verse-num">5:15</span> <span class="verse-body">neque accendunt lucernam et ponunt eam sub modio sed super candelabrum ut luceat omnibus qui in domo sunt</span></p>
<p id="judith-5-16"><span class="verse-num">5:16</span> <span class="verse-body">sic luceat lux vestra coram hominibus ut videant vestra bona opera et glorificent Patrem vestrum qui in caelis est</span></p>
<p id="judith-5-17"><span class="verse-num">5:17</span> <span class="verse-body">nolite putare quoniam veni solvere legem aut prophetas non veni solvere sed adimplere</span></p>
<p id="judith-5-18"><span class="verse-num">5:18</span> <span class="verse-body">amen quippe dico vobis donec transeat caelum et terra iota unum aut unus apex non praeteribit a lege donec omnia fiant</span></p>
<p id="judith-5-19"><span class="verse-num">5:19</span> <span class="verse-body">qui ergo solverit unum de mandatis istis minimis et docuerit sic homines minimus vocabitur in regno caelorum qui autem fecerit et docuerit hic magnus vocabitur in regno caelorum</span></p>
<p id="judith-5-20"><span class="verse-num">5:20</span> <span class="verse-body">dico enim vobis quia nisi abundaverit iustitia vestra plus quam scribarum et Pharisaeorum non intrabitis in regnum caelorum</span></p>
<p id="judith-5-21"><span class="verse-num">5:21</span> <span class="verse-body">audistis quia dictum est antiquis non occides qui autem occiderit reus erit iudicio</span></p>
<p id="judith-5-22"><span class="verse-num">5:22</span> <span class="verse-body">ego autem dico vobis quia omnis qui irascitur fratri suo reus erit iudicio qui autem dixerit fratri suo racha reus erit concilio qui autem dixerit fatue reus erit gehennae ignis</span></p>
<p id="judith-5-23"><span class="verse-num">5:23</span> <span class="verse-body">si ergo offeres munus tuum ad altare et ibi recordatus fueris quia frater tuus habet aliquid adversum te</span></p>
<p id="judith-5-24"><span class="verse-num">5:24</span> <span class="verse-body">relinque ibi munus tuum ante altare et vade prius reconciliare fratri tuo et tunc veniens offers munus tuum</span></p>
<p id="judith-5-25"><span class="verse-num">5:25</span> <span class="verse-body">esto consentiens adversario tuo cito dum es in via cum eo ne forte tradat te adversarius iudici et iudex tradat te ministro et in carcerem mittaris</span></p>
<p id="judith-5-26"><span class="verse-num">5:26</span> <span class="verse-body">amen dico tibi non exies inde donec reddas novissimum quadrantem</span></p>
<p id="judith-5-27"><span class="verse-num">5:27</span> <span class="verse-body">audistis quia dictum est antiquis non moechaberis</span></p>
<p id="judith-5-28"><span class="verse-num">5:28</span> <span class="verse-body">ego autem dico vobis quoniam omnis qui viderit mulierem ad concupiscendum eam iam moechatus est eam in corde suo</span></p>
<p id="judith-5-29"><span class="verse-num">5:29</span> <span class="verse-body">quod si oculus tuus dexter scandalizat te erue eum et proice abs te expedit enim tibi ut pereat unum membrorum tuorum quam totum corpus tuum mittatur in gehennam</span></p>
<p id="judith-5-30"><span class="verse-num">5:30</span> <span class="verse-body">et si dextera manus tua scandalizat te abscide eam et proice abs te expedit tibi ut pereat unum membrorum tuorum quam totum corpus tuum eat in gehennam</span></p>
<p id="judith-5-31"><span class="verse-num">5:31</span> <span class="verse-body">dictum est autem quicumque dimiserit uxorem suam det illi libellum repudii</span></p>
<p id="judith-5-32"><span class="verse-num">5:32</span> <span class="verse-body">ego autem dico vobis quia omnis qui dimiserit uxorem suam excepta fornicationis causa facit eam moechari et qui dimissam duxerit adulterat</span></p>
<p id="judith-5-33"><span class="verse-num">5:33</span> <span class="verse-body">iterum audistis quia dictum est antiquis non peierabis reddes autem Domino iuramenta tua</span></p>
<p id="judith-5-34"><span class="verse-num">5:34</span> <span class="verse-body">ego autem dico vobis non iurare omnino neque per caelum quia thronus Dei est</span></p>
<p id="judith-5-35"><span class="verse-num">5:35</span> <span class="verse-body">neque per terram quia scabillum est pedum eius neque per Hierosolymam quia civitas est magni Regis</span></p>
<p id="judith-5-36"><span class="verse-num">5:36</span> <span class="verse-body">neque per caput tuum iuraveris quia non potes unum capillum album facere aut nigrum</span></p>
<p id="judith-5-37"><span class="verse-num">5:37</span> <span class="verse-body">sit autem sermo vester est est non non quod autem his abundantius est a malo est</span></p>
<p id="judith-5-38"><span class="verse-num">5:38</span> <span class="verse-body">audistis quia dictum est oculum pro oculo et dentem pro dente</span></p>
<p id="judith-5-39"><span class="verse-num">5:39</span> <span class="verse-body">ego autem dico vobis non resistere malo sed si quis te percusserit in dextera maxilla tua praebe illi et alteram</span></p>
<p id="judith-5-40"><span class="verse-num">5:40</span> <span class="verse-body">et ei qui vult tecum iudicio contendere et tunicam tuam tollere remitte ei et pallium</span></p>
<p id="judith-5-41"><span class="verse-num">5:41</span> <span class="verse-body">et quicumque te angariaverit mille passus vade cum illo alia duo</span></p>
<p id="judith-5-42"><span class="verse-num">5:42</span> <span class="verse-body">qui petit a te da ei et volenti mutuari a te ne avertaris</span></p>
<p id="judith-5-43"><span class="verse-num">5:43</span> <span class="verse-body">audistis quia dictum est diliges proximum tuum et odio habebis inimicum tuum</span></p>
<p id="judith-5-44"><span class="verse-num">5:44</span> <span class="verse-body">ego autem dico vobis diligite inimicos vestros benefacite his qui oderunt vos et orate pro persequentibus et calumniantibus vos</span></p>
<p id="judith-5-45"><span class="verse-num">5:45</span> <span class="verse-body">ut sitis filii Patris vestri qui in caelis est qui solem suum oriri facit super bonos et malos et pluit super iustos et iniustos</span></p>
<p id="judith-5-46"><span class="verse-num">5:46</span> <span class="verse-body">si enim diligatis eos qui vos diligunt quam mercedem habebitis nonne et publicani hoc faciunt</span></p>
<p id="judith-5-47"><span class="verse-num">5:47</span> <span class="verse-body">et si salutaveritis fratres vestros tantum quid amplius facitis nonne et ethnici hoc faciunt</span></p>
<p id="judith-5-48"><span class="verse-num">5:48</span> <span class="verse-body">estote ergo vos perfecti sicut et Pater vester caelestis perfectus est __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a> <a href="#judith-6-32">32</a> <a href="#judith-6-33">33</a> <a href="#judith-6-34">34</a></p>
<p id="judith-6-1"><span class="verse-num">6:1</span> <span class="verse-body">adtendite ne iustitiam vestram faciatis coram hominibus ut videamini ab eis alioquin mercedem non habebitis apud Patrem vestrum qui in caelis est</span></p>
<p id="judith-6-2"><span class="verse-num">6:2</span> <span class="verse-body">cum ergo facies elemosynam noli tuba canere ante te sicut hypocritae faciunt in synagogis et in vicis ut honorificentur ab hominibus amen dico vobis receperunt mercedem suam</span></p>
<p id="judith-6-3"><span class="verse-num">6:3</span> <span class="verse-body">te autem faciente elemosynam nesciat sinistra tua quid faciat dextera tua</span></p>
<p id="judith-6-4"><span class="verse-num">6:4</span> <span class="verse-body">ut sit elemosyna tua in abscondito et Pater tuus qui videt in abscondito reddet tibi</span></p>
<p id="judith-6-5"><span class="verse-num">6:5</span> <span class="verse-body">et cum oratis non eritis sicut hypocritae qui amant in synagogis et in angulis platearum stantes orare ut videantur ab hominibus amen dico vobis receperunt mercedem suam</span></p>
<p id="judith-6-6"><span class="verse-num">6:6</span> <span class="verse-body">tu autem cum orabis intra in cubiculum tuum et cluso ostio tuo ora Patrem tuum in abscondito et Pater tuus qui videt in abscondito reddet tibi</span></p>
<p id="judith-6-7"><span class="verse-num">6:7</span> <span class="verse-body">orantes autem nolite multum loqui sicut ethnici putant enim quia in multiloquio suo exaudiantur</span></p>
<p id="judith-6-8"><span class="verse-num">6:8</span> <span class="verse-body">nolite ergo adsimilari eis scit enim Pater vester quibus opus sit vobis antequam petatis eum</span></p>
<p id="judith-6-9"><span class="verse-num">6:9</span> <span class="verse-body">sic ergo vos orabitis Pater noster qui in caelis es sanctificetur nomen tuum</span></p>
<p id="judith-6-10"><span class="verse-num">6:10</span> <span class="verse-body">veniat regnum tuum fiat voluntas tua sicut in caelo et in terra</span></p>
<p id="judith-6-11"><span class="verse-num">6:11</span> <span class="verse-body">panem nostrum supersubstantialem da nobis hodie</span></p>
<p id="judith-6-12"><span class="verse-num">6:12</span> <span class="verse-body">et dimitte nobis debita nostra sicut et nos dimisimus debitoribus nostris</span></p>
<p id="judith-6-13"><span class="verse-num">6:13</span> <span class="verse-body">et ne inducas nos in temptationem sed libera nos a malo</span></p>
<p id="judith-6-14"><span class="verse-num">6:14</span> <span class="verse-body">si enim dimiseritis hominibus peccata eorum dimittet et vobis Pater vester caelestis delicta vestra</span></p>
<p id="judith-6-15"><span class="verse-num">6:15</span> <span class="verse-body">si autem non dimiseritis hominibus nec Pater vester dimittet peccata vestra</span></p>
<p id="judith-6-16"><span class="verse-num">6:16</span> <span class="verse-body">cum autem ieiunatis nolite fieri sicut hypocritae tristes demoliuntur enim facies suas ut pareant hominibus ieiunantes amen dico vobis quia receperunt mercedem suam</span></p>
<p id="judith-6-17"><span class="verse-num">6:17</span> <span class="verse-body">tu autem cum ieiunas ungue caput tuum et faciem tuam lava</span></p>
<p id="judith-6-18"><span class="verse-num">6:18</span> <span class="verse-body">ne videaris hominibus ieiunans sed Patri tuo qui est in abscondito et Pater tuus qui videt in abscondito reddet tibi</span></p>
<p id="judith-6-19"><span class="verse-num">6:19</span> <span class="verse-body">nolite thesaurizare vobis thesauros in terra ubi erugo et tinea demolitur ubi fures effodiunt et furantur</span></p>
<p id="judith-6-20"><span class="verse-num">6:20</span> <span class="verse-body">thesaurizate autem vobis thesauros in caelo ubi neque erugo neque tinea demolitur et ubi fures non effodiunt nec furantur</span></p>
<p id="judith-6-21"><span class="verse-num">6:21</span> <span class="verse-body">ubi enim est thesaurus tuus ibi est et cor tuum</span></p>
<p id="judith-6-22"><span class="verse-num">6:22</span> <span class="verse-body">lucerna corporis est oculus si fuerit oculus tuus simplex totum corpus tuum lucidum erit</span></p>
<p id="judith-6-23"><span class="verse-num">6:23</span> <span class="verse-body">si autem oculus tuus nequam fuerit totum corpus tuum tenebrosum erit si ergo lumen quod in te est tenebrae sunt tenebrae quantae erunt</span></p>
<p id="judith-6-24"><span class="verse-num">6:24</span> <span class="verse-body">nemo potest duobus dominis servire aut enim unum odio habebit et alterum diliget aut unum sustinebit et alterum contemnet non potestis Deo servire et mamonae</span></p>
<p id="judith-6-25"><span class="verse-num">6:25</span> <span class="verse-body">ideo dico vobis ne solliciti sitis animae vestrae quid manducetis neque corpori vestro quid induamini nonne anima plus est quam esca et corpus plus est quam vestimentum</span></p>
<p id="judith-6-26"><span class="verse-num">6:26</span> <span class="verse-body">respicite volatilia caeli quoniam non serunt neque metunt neque congregant in horrea et Pater vester caelestis pascit illa nonne vos magis pluris estis illis</span></p>
<p id="judith-6-27"><span class="verse-num">6:27</span> <span class="verse-body">quis autem vestrum cogitans potest adicere ad staturam suam cubitum unum</span></p>
<p id="judith-6-28"><span class="verse-num">6:28</span> <span class="verse-body">et de vestimento quid solliciti estis considerate lilia agri quomodo crescunt non laborant nec nent</span></p>
<p id="judith-6-29"><span class="verse-num">6:29</span> <span class="verse-body">dico autem vobis quoniam nec Salomon in omni gloria sua coopertus est sicut unum ex istis</span></p>
<p id="judith-6-30"><span class="verse-num">6:30</span> <span class="verse-body">si autem faenum agri quod hodie est et cras in clibanum mittitur Deus sic vestit quanto magis vos minimae fidei</span></p>
<p id="judith-6-31"><span class="verse-num">6:31</span> <span class="verse-body">nolite ergo solliciti esse dicentes quid manducabimus aut quid bibemus aut quo operiemur</span></p>
<p id="judith-6-32"><span class="verse-num">6:32</span> <span class="verse-body">haec enim omnia gentes inquirunt scit enim Pater vester quia his omnibus indigetis</span></p>
<p id="judith-6-33"><span class="verse-num">6:33</span> <span class="verse-body">quaerite autem primum regnum et iustitiam eius et omnia haec adicientur vobis</span></p>
<p id="judith-6-34"><span class="verse-num">6:34</span> <span class="verse-body">nolite ergo esse solliciti in crastinum crastinus enim dies sollicitus erit sibi ipse sufficit diei malitia sua __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a></p>
<p id="judith-7-1"><span class="verse-num">7:1</span> <span class="verse-body">nolite iudicare ut non iudicemini</span></p>
<p id="judith-7-2"><span class="verse-num">7:2</span> <span class="verse-body">in quo enim iudicio iudicaveritis iudicabimini et in qua mensura mensi fueritis metietur vobis</span></p>
<p id="judith-7-3"><span class="verse-num">7:3</span> <span class="verse-body">quid autem vides festucam in oculo fratris tui et trabem in oculo tuo non vides</span></p>
<p id="judith-7-4"><span class="verse-num">7:4</span> <span class="verse-body">aut quomodo dicis fratri tuo sine eiciam festucam de oculo tuo et ecce trabis est in oculo tuo</span></p>
<p id="judith-7-5"><span class="verse-num">7:5</span> <span class="verse-body">hypocrita eice primum trabem de oculo tuo et tunc videbis eicere festucam de oculo fratris tui</span></p>
<p id="judith-7-6"><span class="verse-num">7:6</span> <span class="verse-body">nolite dare sanctum canibus neque mittatis margaritas vestras ante porcos ne forte conculcent eas pedibus suis et conversi disrumpant vos</span></p>
<p id="judith-7-7"><span class="verse-num">7:7</span> <span class="verse-body">petite et dabitur vobis quaerite et invenietis pulsate et aperietur vobis</span></p>
<p id="judith-7-8"><span class="verse-num">7:8</span> <span class="verse-body">omnis enim qui petit accipit et qui quaerit invenit et pulsanti aperietur</span></p>
<p id="judith-7-9"><span class="verse-num">7:9</span> <span class="verse-body">aut quis est ex vobis homo quem si petierit filius suus panem numquid lapidem porriget ei</span></p>
<p id="judith-7-10"><span class="verse-num">7:10</span> <span class="verse-body">aut si piscem petet numquid serpentem porriget ei</span></p>
<p id="judith-7-11"><span class="verse-num">7:11</span> <span class="verse-body">si ergo vos cum sitis mali nostis bona dare filiis vestris quanto magis Pater vester qui in caelis est dabit bona petentibus se</span></p>
<p id="judith-7-12"><span class="verse-num">7:12</span> <span class="verse-body">omnia ergo quaecumque vultis ut faciant vobis homines et vos facite eis haec est enim lex et prophetae</span></p>
<p id="judith-7-13"><span class="verse-num">7:13</span> <span class="verse-body">intrate per angustam portam quia lata porta et spatiosa via quae ducit ad perditionem et multi sunt qui intrant per eam</span></p>
<p id="judith-7-14"><span class="verse-num">7:14</span> <span class="verse-body">quam angusta porta et arta via quae ducit ad vitam et pauci sunt qui inveniunt eam</span></p>
<p id="judith-7-15"><span class="verse-num">7:15</span> <span class="verse-body">adtendite a falsis prophetis qui veniunt ad vos in vestimentis ovium intrinsecus autem sunt lupi rapaces</span></p>
<p id="judith-7-16"><span class="verse-num">7:16</span> <span class="verse-body">a fructibus eorum cognoscetis eos numquid colligunt de spinis uvas aut de tribulis ficus</span></p>
<p id="judith-7-17"><span class="verse-num">7:17</span> <span class="verse-body">sic omnis arbor bona fructus bonos facit mala autem arbor fructus malos facit</span></p>
<p id="judith-7-18"><span class="verse-num">7:18</span> <span class="verse-body">non potest arbor bona fructus malos facere neque arbor mala fructus bonos facere</span></p>
<p id="judith-7-19"><span class="verse-num">7:19</span> <span class="verse-body">omnis arbor quae non facit fructum bonum exciditur et in ignem mittitur</span></p>
<p id="judith-7-20"><span class="verse-num">7:20</span> <span class="verse-body">igitur ex fructibus eorum cognoscetis eos</span></p>
<p id="judith-7-21"><span class="verse-num">7:21</span> <span class="verse-body">non omnis qui dicit mihi Domine Domine intrabit in regnum caelorum sed qui facit voluntatem Patris mei qui in caelis est ipse intrabit in regnum caelorum</span></p>
<p id="judith-7-22"><span class="verse-num">7:22</span> <span class="verse-body">multi dicent mihi in illa die Domine Domine nonne in nomine tuo prophetavimus et in tuo nomine daemonia eiecimus et in tuo nomine virtutes multas fecimus</span></p>
<p id="judith-7-23"><span class="verse-num">7:23</span> <span class="verse-body">et tunc confitebor illis quia numquam novi vos discedite a me qui operamini iniquitatem</span></p>
<p id="judith-7-24"><span class="verse-num">7:24</span> <span class="verse-body">omnis ergo qui audit verba mea haec et facit ea adsimilabitur viro sapienti qui aedificavit domum suam supra petram</span></p>
<p id="judith-7-25"><span class="verse-num">7:25</span> <span class="verse-body">et descendit pluvia et venerunt flumina et flaverunt venti et inruerunt in domum illam et non cecidit fundata enim erat super petram</span></p>
<p id="judith-7-26"><span class="verse-num">7:26</span> <span class="verse-body">et omnis qui audit verba mea haec et non facit ea similis erit viro stulto qui aedificavit domum suam supra harenam</span></p>
<p id="judith-7-27"><span class="verse-num">7:27</span> <span class="verse-body">et descendit pluvia et venerunt flumina et flaverunt venti et inruerunt in domum illam et cecidit et fuit ruina eius magna</span></p>
<p id="judith-7-28"><span class="verse-num">7:28</span> <span class="verse-body">et factum est cum consummasset Iesus verba haec admirabantur turbae super doctrinam eius</span></p>
<p id="judith-7-29"><span class="verse-num">7:29</span> <span class="verse-body">erat enim docens eos sicut potestatem habens non sicut scribae eorum et Pharisaei __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a></p>
<p id="judith-8-1"><span class="verse-num">8:1</span> <span class="verse-body">cum autem descendisset de monte secutae sunt eum turbae multae</span></p>
<p id="judith-8-2"><span class="verse-num">8:2</span> <span class="verse-body">et ecce leprosus veniens adorabat eum dicens Domine si vis potes me mundare</span></p>
<p id="judith-8-3"><span class="verse-num">8:3</span> <span class="verse-body">et extendens manum tetigit eum Iesus dicens volo mundare et confestim mundata est lepra eius</span></p>
<p id="judith-8-4"><span class="verse-num">8:4</span> <span class="verse-body">et ait illi Iesus vide nemini dixeris sed vade ostende te sacerdoti et offer munus quod praecepit Moses in testimonium illis</span></p>
<p id="judith-8-5"><span class="verse-num">8:5</span> <span class="verse-body">cum autem introisset Capharnaum accessit ad eum centurio rogans eum</span></p>
<p id="judith-8-6"><span class="verse-num">8:6</span> <span class="verse-body">et dicens Domine puer meus iacet in domo paralyticus et male torquetur</span></p>
<p id="judith-8-7"><span class="verse-num">8:7</span> <span class="verse-body">et ait illi Iesus ego veniam et curabo eum</span></p>
<p id="judith-8-8"><span class="verse-num">8:8</span> <span class="verse-body">et respondens centurio ait Domine non sum dignus ut intres sub tectum meum sed tantum dic verbo et sanabitur puer meus</span></p>
<p id="judith-8-9"><span class="verse-num">8:9</span> <span class="verse-body">nam et ego homo sum sub potestate habens sub me milites et dico huic vade et vadit et alio veni et venit et servo meo fac hoc et facit</span></p>
<p id="judith-8-10"><span class="verse-num">8:10</span> <span class="verse-body">audiens autem Iesus miratus est et sequentibus se dixit amen dico vobis non inveni tantam fidem in Israhel</span></p>
<p id="judith-8-11"><span class="verse-num">8:11</span> <span class="verse-body">dico autem vobis quod multi ab oriente et occidente venient et recumbent cum Abraham et Isaac et Iacob in regno caelorum</span></p>
<p id="judith-8-12"><span class="verse-num">8:12</span> <span class="verse-body">filii autem regni eicientur in tenebras exteriores ibi erit fletus et stridor dentium</span></p>
<p id="judith-8-13"><span class="verse-num">8:13</span> <span class="verse-body">et dixit Iesus centurioni vade et sicut credidisti fiat tibi et sanatus est puer in hora illa</span></p>
<p id="judith-8-14"><span class="verse-num">8:14</span> <span class="verse-body">et cum venisset Iesus in domum Petri vidit socrum eius iacentem et febricitantem</span></p>
<p id="judith-8-15"><span class="verse-num">8:15</span> <span class="verse-body">et tetigit manum eius et dimisit eam febris et surrexit et ministrabat eis</span></p>
<p id="judith-8-16"><span class="verse-num">8:16</span> <span class="verse-body">vespere autem facto obtulerunt ei multos daemonia habentes et eiciebat spiritus verbo et omnes male habentes curavit</span></p>
<p id="judith-8-17"><span class="verse-num">8:17</span> <span class="verse-body">ut adimpleretur quod dictum est per Esaiam prophetam dicentem ipse infirmitates nostras accepit et aegrotationes portavit</span></p>
<p id="judith-8-18"><span class="verse-num">8:18</span> <span class="verse-body">videns autem Iesus turbas multas circum se iussit ire trans fretum</span></p>
<p id="judith-8-19"><span class="verse-num">8:19</span> <span class="verse-body">et accedens unus scriba ait illi magister sequar te quocumque ieris</span></p>
<p id="judith-8-20"><span class="verse-num">8:20</span> <span class="verse-body">et dicit ei Iesus vulpes foveas habent et volucres caeli tabernacula Filius autem hominis non habet ubi caput reclinet</span></p>
<p id="judith-8-21"><span class="verse-num">8:21</span> <span class="verse-body">alius autem de discipulis eius ait illi Domine permitte me primum ire et sepelire patrem meum</span></p>
<p id="judith-8-22"><span class="verse-num">8:22</span> <span class="verse-body">Iesus autem ait illi sequere me et dimitte mortuos sepelire mortuos suos</span></p>
<p id="judith-8-23"><span class="verse-num">8:23</span> <span class="verse-body">et ascendente eo in navicula secuti sunt eum discipuli eius</span></p>
<p id="judith-8-24"><span class="verse-num">8:24</span> <span class="verse-body">et ecce motus magnus factus est in mari ita ut navicula operiretur fluctibus ipse vero dormiebat</span></p>
<p id="judith-8-25"><span class="verse-num">8:25</span> <span class="verse-body">et accesserunt et suscitaverunt eum dicentes Domine salva nos perimus</span></p>
<p id="judith-8-26"><span class="verse-num">8:26</span> <span class="verse-body">et dicit eis quid timidi estis modicae fidei tunc surgens imperavit ventis et mari et facta est tranquillitas magna</span></p>
<p id="judith-8-27"><span class="verse-num">8:27</span> <span class="verse-body">porro homines mirati sunt dicentes qualis est hic quia et venti et mare oboediunt ei</span></p>
<p id="judith-8-28"><span class="verse-num">8:28</span> <span class="verse-body">et cum venisset trans fretum in regionem Gerasenorum occurrerunt ei duo habentes daemonia de monumentis exeuntes saevi nimis ita ut nemo posset transire per viam illam</span></p>
<p id="judith-8-29"><span class="verse-num">8:29</span> <span class="verse-body">et ecce clamaverunt dicentes quid nobis et tibi Fili Dei venisti huc ante tempus torquere nos</span></p>
<p id="judith-8-30"><span class="verse-num">8:30</span> <span class="verse-body">erat autem non longe ab illis grex porcorum multorum pascens</span></p>
<p id="judith-8-31"><span class="verse-num">8:31</span> <span class="verse-body">daemones autem rogabant eum dicentes si eicis nos mitte nos in gregem porcorum</span></p>
<p id="judith-8-32"><span class="verse-num">8:32</span> <span class="verse-body">et ait illis ite at illi exeuntes abierunt in porcos et ecce impetu abiit totus grex per praeceps in mare et mortui sunt in aquis</span></p>
<p id="judith-8-33"><span class="verse-num">8:33</span> <span class="verse-body">pastores autem fugerunt et venientes in civitatem nuntiaverunt omnia et de his qui daemonia habuerant</span></p>
<p id="judith-8-34"><span class="verse-num">8:34</span> <span class="verse-body">et ecce tota civitas exiit obviam Iesu et viso eo rogabant ut transiret a finibus eorum __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a></p>
<p id="judith-9-1"><span class="verse-num">9:1</span> <span class="verse-body">et ascendens in naviculam transfretavit et venit in civitatem suam</span></p>
<p id="judith-9-2"><span class="verse-num">9:2</span> <span class="verse-body">et ecce offerebant ei paralyticum iacentem in lecto et videns Iesus fidem illorum dixit paralytico confide fili remittuntur tibi peccata tua</span></p>
<p id="judith-9-3"><span class="verse-num">9:3</span> <span class="verse-body">et ecce quidam de scribis dixerunt intra se hic blasphemat</span></p>
<p id="judith-9-4"><span class="verse-num">9:4</span> <span class="verse-body">et cum vidisset Iesus cogitationes eorum dixit ut quid cogitatis mala in cordibus vestris</span></p>
<p id="judith-9-5"><span class="verse-num">9:5</span> <span class="verse-body">quid est facilius dicere dimittuntur tibi peccata aut dicere surge et ambula</span></p>
<p id="judith-9-6"><span class="verse-num">9:6</span> <span class="verse-body">ut sciatis autem quoniam Filius hominis habet potestatem in terra dimittendi peccata tunc ait paralytico surge tolle lectum tuum et vade in domum tuam</span></p>
<p id="judith-9-7"><span class="verse-num">9:7</span> <span class="verse-body">et surrexit et abiit in domum suam</span></p>
<p id="judith-9-8"><span class="verse-num">9:8</span> <span class="verse-body">videntes autem turbae timuerunt et glorificaverunt Deum qui dedit potestatem talem hominibus</span></p>
<p id="judith-9-9"><span class="verse-num">9:9</span> <span class="verse-body">et cum transiret inde Iesus vidit hominem sedentem in teloneo Mattheum nomine et ait illi sequere me et surgens secutus est eum</span></p>
<p id="judith-9-10"><span class="verse-num">9:10</span> <span class="verse-body">et factum est discumbente eo in domo ecce multi publicani et peccatores venientes discumbebant cum Iesu et discipulis eius</span></p>
<p id="judith-9-11"><span class="verse-num">9:11</span> <span class="verse-body">et videntes Pharisaei dicebant discipulis eius quare cum publicanis et peccatoribus manducat magister vester</span></p>
<p id="judith-9-12"><span class="verse-num">9:12</span> <span class="verse-body">at Iesus audiens ait non est opus valentibus medico sed male habentibus</span></p>
<p id="judith-9-13"><span class="verse-num">9:13</span> <span class="verse-body">euntes autem discite quid est misericordiam volo et non sacrificium non enim veni vocare iustos sed peccatores</span></p>
<p id="judith-9-14"><span class="verse-num">9:14</span> <span class="verse-body">tunc accesserunt ad eum discipuli Iohannis dicentes quare nos et Pharisaei ieiunamus frequenter discipuli autem tui non ieiunant</span></p>
<p id="judith-9-15"><span class="verse-num">9:15</span> <span class="verse-body">et ait illis Iesus numquid possunt filii sponsi lugere quamdiu cum illis est sponsus venient autem dies cum auferetur ab eis sponsus et tunc ieiunabunt</span></p>
<p id="judith-9-16"><span class="verse-num">9:16</span> <span class="verse-body">nemo autem inmittit commissuram panni rudis in vestimentum vetus tollit enim plenitudinem eius a vestimento et peior scissura fit</span></p>
<p id="judith-9-17"><span class="verse-num">9:17</span> <span class="verse-body">neque mittunt vinum novum in utres veteres alioquin rumpuntur utres et vinum effunditur et utres pereunt sed vinum novum in utres novos mittunt et ambo conservantur</span></p>
<p id="judith-9-18"><span class="verse-num">9:18</span> <span class="verse-body">haec illo loquente ad eos ecce princeps unus accessit et adorabat eum dicens filia mea modo defuncta est sed veni inpone manum super eam et vivet</span></p>
<p id="judith-9-19"><span class="verse-num">9:19</span> <span class="verse-body">et surgens Iesus sequebatur eum et discipuli eius</span></p>
<p id="judith-9-20"><span class="verse-num">9:20</span> <span class="verse-body">et ecce mulier quae sanguinis fluxum patiebatur duodecim annis accessit retro et tetigit fimbriam vestimenti eius</span></p>
<p id="judith-9-21"><span class="verse-num">9:21</span> <span class="verse-body">dicebat enim intra se si tetigero tantum vestimentum eius salva ero</span></p>
<p id="judith-9-22"><span class="verse-num">9:22</span> <span class="verse-body">at Iesus conversus et videns eam dixit confide filia fides tua te salvam fecit et salva facta est mulier ex illa hora</span></p>
<p id="judith-9-23"><span class="verse-num">9:23</span> <span class="verse-body">et cum venisset Iesus in domum principis et vidisset tibicines et turbam tumultuantem</span></p>
<p id="judith-9-24"><span class="verse-num">9:24</span> <span class="verse-body">dicebat recedite non est enim mortua puella sed dormit et deridebant eum</span></p>
<p id="judith-9-25"><span class="verse-num">9:25</span> <span class="verse-body">et cum eiecta esset turba intravit et tenuit manum eius et surrexit puella</span></p>
<p id="judith-9-26"><span class="verse-num">9:26</span> <span class="verse-body">et exiit fama haec in universam terram illam</span></p>
<p id="judith-9-27"><span class="verse-num">9:27</span> <span class="verse-body">et transeunte inde Iesu secuti sunt eum duo caeci clamantes et dicentes miserere nostri Fili David</span></p>
<p id="judith-9-28"><span class="verse-num">9:28</span> <span class="verse-body">cum autem venisset domum accesserunt ad eum caeci et dicit eis Iesus creditis quia possum hoc facere vobis dicunt ei utique Domine</span></p>
<p id="judith-9-29"><span class="verse-num">9:29</span> <span class="verse-body">tunc tetigit oculos eorum dicens secundum fidem vestram fiat vobis</span></p>
<p id="judith-9-30"><span class="verse-num">9:30</span> <span class="verse-body">et aperti sunt oculi illorum et comminatus est illis Iesus dicens videte ne quis sciat</span></p>
<p id="judith-9-31"><span class="verse-num">9:31</span> <span class="verse-body">illi autem exeuntes diffamaverunt eum in tota terra illa</span></p>
<p id="judith-9-32"><span class="verse-num">9:32</span> <span class="verse-body">egressis autem illis ecce obtulerunt ei hominem mutum daemonium habentem</span></p>
<p id="judith-9-33"><span class="verse-num">9:33</span> <span class="verse-body">et eiecto daemone locutus est mutus et miratae sunt turbae dicentes numquam paruit sic in Israhel</span></p>
<p id="judith-9-34"><span class="verse-num">9:34</span> <span class="verse-body">Pharisaei autem dicebant in principe daemoniorum eicit daemones</span></p>
<p id="judith-9-35"><span class="verse-num">9:35</span> <span class="verse-body">et circumibat Iesus civitates omnes et castella docens in synagogis eorum et praedicans evangelium regni et curans omnem languorem et omnem infirmitatem</span></p>
<p id="judith-9-36"><span class="verse-num">9:36</span> <span class="verse-body">videns autem turbas misertus est eis quia erant vexati et iacentes sicut oves non habentes pastorem</span></p>
<p id="judith-9-37"><span class="verse-num">9:37</span> <span class="verse-body">tunc dicit discipulis suis messis quidem multa operarii autem pauci</span></p>
<p id="judith-9-38"><span class="verse-num">9:38</span> <span class="verse-body">rogate ergo dominum messis ut eiciat operarios in messem suam __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a></p>
<p id="judith-10-1"><span class="verse-num">10:1</span> <span class="verse-body">et convocatis duodecim discipulis suis dedit illis potestatem spirituum inmundorum ut eicerent eos et curarent omnem languorem et omnem infirmitatem</span></p>
<p id="judith-10-2"><span class="verse-num">10:2</span> <span class="verse-body">duodecim autem apostolorum nomina sunt haec primus Simon qui dicitur Petrus et Andreas frater eius</span></p>
<p id="judith-10-3"><span class="verse-num">10:3</span> <span class="verse-body">Iacobus Zebedaei et Iohannes frater eius Philippus et Bartholomeus Thomas et Mattheus publicanus et Iacobus Alphei et Thaddeus</span></p>
<p id="judith-10-4"><span class="verse-num">10:4</span> <span class="verse-body">Simon Cananeus et Iudas Scariotes qui et tradidit eum</span></p>
<p id="judith-10-5"><span class="verse-num">10:5</span> <span class="verse-body">hos duodecim misit Iesus praecipiens eis et dicens in viam gentium ne abieritis et in civitates Samaritanorum ne intraveritis</span></p>
<p id="judith-10-6"><span class="verse-num">10:6</span> <span class="verse-body">sed potius ite ad oves quae perierunt domus Israhel</span></p>
<p id="judith-10-7"><span class="verse-num">10:7</span> <span class="verse-body">euntes autem praedicate dicentes quia adpropinquavit regnum caelorum</span></p>
<p id="judith-10-8"><span class="verse-num">10:8</span> <span class="verse-body">infirmos curate mortuos suscitate leprosos mundate daemones eicite gratis accepistis gratis date</span></p>
<p id="judith-10-9"><span class="verse-num">10:9</span> <span class="verse-body">nolite possidere aurum neque argentum neque pecuniam in zonis vestris</span></p>
<p id="judith-10-10"><span class="verse-num">10:10</span> <span class="verse-body">non peram in via neque duas tunicas neque calciamenta neque virgam dignus enim est operarius cibo suo</span></p>
<p id="judith-10-11"><span class="verse-num">10:11</span> <span class="verse-body">in quamcumque civitatem aut castellum intraveritis interrogate quis in ea dignus sit et ibi manete donec exeatis</span></p>
<p id="judith-10-12"><span class="verse-num">10:12</span> <span class="verse-body">intrantes autem in domum salutate eam</span></p>
<p id="judith-10-13"><span class="verse-num">10:13</span> <span class="verse-body">et siquidem fuerit domus digna veniat pax vestra super eam si autem non fuerit digna pax vestra ad vos revertatur</span></p>
<p id="judith-10-14"><span class="verse-num">10:14</span> <span class="verse-body">et quicumque non receperit vos neque audierit sermones vestros exeuntes foras de domo vel de civitate excutite pulverem de pedibus vestris</span></p>
<p id="judith-10-15"><span class="verse-num">10:15</span> <span class="verse-body">amen dico vobis tolerabilius erit terrae Sodomorum et Gomorraeorum in die iudicii quam illi civitati</span></p>
<p id="judith-10-16"><span class="verse-num">10:16</span> <span class="verse-body">ecce ego mitto vos sicut oves in medio luporum estote ergo prudentes sicut serpentes et simplices sicut columbae</span></p>
<p id="judith-10-17"><span class="verse-num">10:17</span> <span class="verse-body">cavete autem ab hominibus tradent enim vos in conciliis et in synagogis suis flagellabunt vos</span></p>
<p id="judith-10-18"><span class="verse-num">10:18</span> <span class="verse-body">et ad praesides et ad reges ducemini propter me in testimonium illis et gentibus</span></p>
<p id="judith-10-19"><span class="verse-num">10:19</span> <span class="verse-body">cum autem tradent vos nolite cogitare quomodo aut quid loquamini dabitur enim vobis in illa hora quid loquamini</span></p>
<p id="judith-10-20"><span class="verse-num">10:20</span> <span class="verse-body">non enim vos estis qui loquimini sed Spiritus Patris vestri qui loquitur in vobis</span></p>
<p id="judith-10-21"><span class="verse-num">10:21</span> <span class="verse-body">tradet autem frater fratrem in mortem et pater filium et insurgent filii in parentes et morte eos adficient</span></p>
<p id="judith-10-22"><span class="verse-num">10:22</span> <span class="verse-body">et eritis odio omnibus propter nomen meum qui autem perseveraverit in finem hic salvus erit</span></p>
<p id="judith-10-23"><span class="verse-num">10:23</span> <span class="verse-body">cum autem persequentur vos in civitate ista fugite in aliam amen enim dico vobis non consummabitis civitates Israhel donec veniat Filius hominis</span></p>
<p id="judith-10-24"><span class="verse-num">10:24</span> <span class="verse-body">non est discipulus super magistrum nec servus super dominum suum</span></p>
<p id="judith-10-25"><span class="verse-num">10:25</span> <span class="verse-body">sufficit discipulo ut sit sicut magister eius et servus sicut dominus eius si patrem familias Beelzebub vocaverunt quanto magis domesticos eius</span></p>
<p id="judith-10-26"><span class="verse-num">10:26</span> <span class="verse-body">ne ergo timueritis eos nihil enim opertum quod non revelabitur et occultum quod non scietur</span></p>
<p id="judith-10-27"><span class="verse-num">10:27</span> <span class="verse-body">quod dico vobis in tenebris dicite in lumine et quod in aure auditis praedicate super tecta</span></p>
<p id="judith-10-28"><span class="verse-num">10:28</span> <span class="verse-body">et nolite timere eos qui occidunt corpus animam autem non possunt occidere sed potius eum timete qui potest et animam et corpus perdere in gehennam</span></p>
<p id="judith-10-29"><span class="verse-num">10:29</span> <span class="verse-body">nonne duo passeres asse veneunt et unus ex illis non cadet super terram sine Patre vestro</span></p>
<p id="judith-10-30"><span class="verse-num">10:30</span> <span class="verse-body">vestri autem et capilli capitis omnes numerati sunt</span></p>
<p id="judith-10-31"><span class="verse-num">10:31</span> <span class="verse-body">nolite ergo timere multis passeribus meliores estis vos</span></p>
<p id="judith-10-32"><span class="verse-num">10:32</span> <span class="verse-body">omnis ergo qui confitebitur me coram hominibus confitebor et ego eum coram Patre meo qui est in caelis</span></p>
<p id="judith-10-33"><span class="verse-num">10:33</span> <span class="verse-body">qui autem negaverit me coram hominibus negabo et ego eum coram Patre meo qui est in caelis</span></p>
<p id="judith-10-34"><span class="verse-num">10:34</span> <span class="verse-body">nolite arbitrari quia venerim mittere pacem in terram non veni pacem mittere sed gladium</span></p>
<p id="judith-10-35"><span class="verse-num">10:35</span> <span class="verse-body">veni enim separare hominem adversus patrem suum et filiam adversus matrem suam et nurum adversus socrum suam</span></p>
<p id="judith-10-36"><span class="verse-num">10:36</span> <span class="verse-body">et inimici hominis domestici eius</span></p>
<p id="judith-10-37"><span class="verse-num">10:37</span> <span class="verse-body">qui amat patrem aut matrem plus quam me non est me dignus et qui amat filium aut filiam super me non est me dignus</span></p>
<p id="judith-10-38"><span class="verse-num">10:38</span> <span class="verse-body">et qui non accipit crucem suam et sequitur me non est me dignus</span></p>
<p id="judith-10-39"><span class="verse-num">10:39</span> <span class="verse-body">qui invenit animam suam perdet illam et qui perdiderit animam suam propter me inveniet eam</span></p>
<p id="judith-10-40"><span class="verse-num">10:40</span> <span class="verse-body">qui recipit vos me recipit et qui me recipit recipit eum qui me misit</span></p>
<p id="judith-10-41"><span class="verse-num">10:41</span> <span class="verse-body">qui recipit prophetam in nomine prophetae mercedem prophetae accipiet et qui recipit iustum in nomine iusti mercedem iusti accipiet</span></p>
<p id="judith-10-42"><span class="verse-num">10:42</span> <span class="verse-body">et quicumque potum dederit uni ex minimis istis calicem aquae frigidae tantum in nomine discipuli amen dico vobis non perdet mercedem suam __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a></p>
<p id="judith-11-1"><span class="verse-num">11:1</span> <span class="verse-body">et factum est cum consummasset Iesus praecipiens duodecim discipulis suis transiit inde ut doceret et praedicaret in civitatibus eorum</span></p>
<p id="judith-11-2"><span class="verse-num">11:2</span> <span class="verse-body">Iohannes autem cum audisset in vinculis opera Christi mittens duos de discipulis suis</span></p>
<p id="judith-11-3"><span class="verse-num">11:3</span> <span class="verse-body">ait illi tu es qui venturus es an alium expectamus</span></p>
<p id="judith-11-4"><span class="verse-num">11:4</span> <span class="verse-body">et respondens Iesus ait illis euntes renuntiate Iohanni quae auditis et videtis</span></p>
<p id="judith-11-5"><span class="verse-num">11:5</span> <span class="verse-body">caeci vident claudi ambulant leprosi mundantur surdi audiunt mortui resurgunt pauperes evangelizantur</span></p>
<p id="judith-11-6"><span class="verse-num">11:6</span> <span class="verse-body">et beatus est qui non fuerit scandalizatus in me</span></p>
<p id="judith-11-7"><span class="verse-num">11:7</span> <span class="verse-body">illis autem abeuntibus coepit Iesus dicere ad turbas de Iohanne quid existis in desertum videre harundinem vento agitatam</span></p>
<p id="judith-11-8"><span class="verse-num">11:8</span> <span class="verse-body">sed quid existis videre hominem mollibus vestitum ecce qui mollibus vestiuntur in domibus regum sunt</span></p>
<p id="judith-11-9"><span class="verse-num">11:9</span> <span class="verse-body">sed quid existis videre prophetam etiam dico vobis et plus quam prophetam</span></p>
<p id="judith-11-10"><span class="verse-num">11:10</span> <span class="verse-body">hic enim est de quo scriptum est ecce ego mitto angelum meum ante faciem tuam qui praeparabit viam tuam ante te</span></p>
<p id="judith-11-11"><span class="verse-num">11:11</span> <span class="verse-body">amen dico vobis non surrexit inter natos mulierum maior Iohanne Baptista qui autem minor est in regno caelorum maior est illo</span></p>
<p id="judith-11-12"><span class="verse-num">11:12</span> <span class="verse-body">a diebus autem Iohannis Baptistae usque nunc regnum caelorum vim patitur et violenti rapiunt illud</span></p>
<p id="judith-11-13"><span class="verse-num">11:13</span> <span class="verse-body">omnes enim prophetae et lex usque ad Iohannem prophetaverunt</span></p>
<p id="judith-11-14"><span class="verse-num">11:14</span> <span class="verse-body">et si vultis recipere ipse est Helias qui venturus est</span></p>
<p id="judith-11-15"><span class="verse-num">11:15</span> <span class="verse-body">qui habet aures audiendi audiat</span></p>
<p id="judith-11-16"><span class="verse-num">11:16</span> <span class="verse-body">cui autem similem aestimabo generationem istam similis est pueris sedentibus in foro qui clamantes coaequalibus</span></p>
<p id="judith-11-17"><span class="verse-num">11:17</span> <span class="verse-body">dicunt cecinimus vobis et non saltastis lamentavimus et non planxistis</span></p>
<p id="judith-11-18"><span class="verse-num">11:18</span> <span class="verse-body">venit enim Iohannes neque manducans neque bibens et dicunt daemonium habet</span></p>
<p id="judith-11-19"><span class="verse-num">11:19</span> <span class="verse-body">venit Filius hominis manducans et bibens et dicunt ecce homo vorax et potator vini publicanorum et peccatorum amicus et iustificata est sapientia a filiis suis</span></p>
<p id="judith-11-20"><span class="verse-num">11:20</span> <span class="verse-body">tunc coepit exprobrare civitatibus in quibus factae sunt plurimae virtutes eius quia non egissent paenitentiam</span></p>
<p id="judith-11-21"><span class="verse-num">11:21</span> <span class="verse-body">vae tibi Corazain vae tibi Bethsaida quia si in Tyro et Sidone factae essent virtutes quae factae sunt in vobis olim in cilicio et cinere paenitentiam egissent</span></p>
<p id="judith-11-22"><span class="verse-num">11:22</span> <span class="verse-body">verumtamen dico vobis Tyro et Sidoni remissius erit in die iudicii quam vobis</span></p>
<p id="judith-11-23"><span class="verse-num">11:23</span> <span class="verse-body">et tu Capharnaum numquid usque in caelum exaltaberis usque in infernum descendes quia si in Sodomis factae fuissent virtutes quae factae sunt in te forte mansissent usque in hunc diem</span></p>
<p id="judith-11-24"><span class="verse-num">11:24</span> <span class="verse-body">verumtamen dico vobis quia terrae Sodomorum remissius erit in die iudicii quam tibi</span></p>
<p id="judith-11-25"><span class="verse-num">11:25</span> <span class="verse-body">in illo tempore respondens Iesus dixit confiteor tibi Pater Domine caeli et terrae quia abscondisti haec a sapientibus et prudentibus et revelasti ea parvulis</span></p>
<p id="judith-11-26"><span class="verse-num">11:26</span> <span class="verse-body">ita Pater quoniam sic fuit placitum ante te</span></p>
<p id="judith-11-27"><span class="verse-num">11:27</span> <span class="verse-body">omnia mihi tradita sunt a Patre meo et nemo novit Filium nisi Pater neque Patrem quis novit nisi Filius et cui voluerit Filius revelare</span></p>
<p id="judith-11-28"><span class="verse-num">11:28</span> <span class="verse-body">venite ad me omnes qui laboratis et onerati estis et ego reficiam vos</span></p>
<p id="judith-11-29"><span class="verse-num">11:29</span> <span class="verse-body">tollite iugum meum super vos et discite a me quia mitis sum et humilis corde et invenietis requiem animabus vestris</span></p>
<p id="judith-11-30"><span class="verse-num">11:30</span> <span class="verse-body">iugum enim meum suave est et onus meum leve est __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a> <a href="#judith-12-45">45</a> <a href="#judith-12-46">46</a> <a href="#judith-12-47">47</a> <a href="#judith-12-48">48</a> <a href="#judith-12-49">49</a> <a href="#judith-12-50">50</a></p>
<p id="judith-12-1"><span class="verse-num">12:1</span> <span class="verse-body">in illo tempore abiit Iesus sabbato per sata discipuli autem eius esurientes coeperunt vellere spicas et manducare</span></p>
<p id="judith-12-2"><span class="verse-num">12:2</span> <span class="verse-body">Pharisaei autem videntes dixerunt ei ecce discipuli tui faciunt quod non licet eis facere sabbatis</span></p>
<p id="judith-12-3"><span class="verse-num">12:3</span> <span class="verse-body">at ille dixit eis non legistis quid fecerit David quando esuriit et qui cum eo erant</span></p>
<p id="judith-12-4"><span class="verse-num">12:4</span> <span class="verse-body">quomodo intravit in domum Dei et panes propositionis comedit quos non licebat ei edere neque his qui cum eo erant nisi solis sacerdotibus</span></p>
<p id="judith-12-5"><span class="verse-num">12:5</span> <span class="verse-body">aut non legistis in lege quia sabbatis sacerdotes in templo sabbatum violant et sine crimine sunt</span></p>
<p id="judith-12-6"><span class="verse-num">12:6</span> <span class="verse-body">dico autem vobis quia templo maior est hic</span></p>
<p id="judith-12-7"><span class="verse-num">12:7</span> <span class="verse-body">si autem sciretis quid est misericordiam volo et non sacrificium numquam condemnassetis innocentes</span></p>
<p id="judith-12-8"><span class="verse-num">12:8</span> <span class="verse-body">dominus est enim Filius hominis etiam sabbati</span></p>
<p id="judith-12-9"><span class="verse-num">12:9</span> <span class="verse-body">et cum inde transisset venit in synagogam eorum</span></p>
<p id="judith-12-10"><span class="verse-num">12:10</span> <span class="verse-body">et ecce homo manum habens aridam et interrogabant eum dicentes si licet sabbatis curare ut accusarent eum</span></p>
<p id="judith-12-11"><span class="verse-num">12:11</span> <span class="verse-body">ipse autem dixit illis quis erit ex vobis homo qui habeat ovem unam et si ceciderit haec sabbatis in foveam nonne tenebit et levabit eam</span></p>
<p id="judith-12-12"><span class="verse-num">12:12</span> <span class="verse-body">quanto magis melior est homo ove itaque licet sabbatis benefacere</span></p>
<p id="judith-12-13"><span class="verse-num">12:13</span> <span class="verse-body">tunc ait homini extende manum tuam et extendit et restituta est sanitati sicut altera</span></p>
<p id="judith-12-14"><span class="verse-num">12:14</span> <span class="verse-body">exeuntes autem Pharisaei consilium faciebant adversus eum quomodo eum perderent</span></p>
<p id="judith-12-15"><span class="verse-num">12:15</span> <span class="verse-body">Iesus autem sciens recessit inde et secuti sunt eum multi et curavit eos omnes</span></p>
<p id="judith-12-16"><span class="verse-num">12:16</span> <span class="verse-body">et praecepit eis ne manifestum eum facerent</span></p>
<p id="judith-12-17"><span class="verse-num">12:17</span> <span class="verse-body">ut adimpleretur quod dictum est per Esaiam prophetam dicentem</span></p>
<p id="judith-12-18"><span class="verse-num">12:18</span> <span class="verse-body">ecce puer meus quem elegi dilectus meus in quo bene placuit animae meae ponam spiritum meum super eum et iudicium gentibus nuntiabit</span></p>
<p id="judith-12-19"><span class="verse-num">12:19</span> <span class="verse-body">non contendet neque clamabit neque audiet aliquis in plateis vocem eius</span></p>
<p id="judith-12-20"><span class="verse-num">12:20</span> <span class="verse-body">harundinem quassatam non confringet et linum fumigans non extinguet donec eiciat ad victoriam iudicium</span></p>
<p id="judith-12-21"><span class="verse-num">12:21</span> <span class="verse-body">et in nomine eius gentes sperabunt</span></p>
<p id="judith-12-22"><span class="verse-num">12:22</span> <span class="verse-body">tunc oblatus est ei daemonium habens caecus et mutus et curavit eum ita ut loqueretur et videret</span></p>
<p id="judith-12-23"><span class="verse-num">12:23</span> <span class="verse-body">et stupebant omnes turbae et dicebant numquid hic est Filius David</span></p>
<p id="judith-12-24"><span class="verse-num">12:24</span> <span class="verse-body">Pharisaei autem audientes dixerunt hic non eicit daemones nisi in Beelzebub principe daemoniorum</span></p>
<p id="judith-12-25"><span class="verse-num">12:25</span> <span class="verse-body">Iesus autem sciens cogitationes eorum dixit eis omne regnum divisum contra se desolatur et omnis civitas vel domus divisa contra se non stabit</span></p>
<p id="judith-12-26"><span class="verse-num">12:26</span> <span class="verse-body">et si Satanas Satanan eicit adversus se divisus est quomodo ergo stabit regnum eius</span></p>
<p id="judith-12-27"><span class="verse-num">12:27</span> <span class="verse-body">et si ego in Beelzebub eicio daemones filii vestri in quo eiciunt ideo ipsi iudices erunt vestri</span></p>
<p id="judith-12-28"><span class="verse-num">12:28</span> <span class="verse-body">si autem ego in Spiritu Dei eicio daemones igitur pervenit in vos regnum Dei</span></p>
<p id="judith-12-29"><span class="verse-num">12:29</span> <span class="verse-body">aut quomodo potest quisquam intrare in domum fortis et vasa eius diripere nisi prius alligaverit fortem et tunc domum illius diripiat</span></p>
<p id="judith-12-30"><span class="verse-num">12:30</span> <span class="verse-body">qui non est mecum contra me est et qui non congregat mecum spargit</span></p>
<p id="judith-12-31"><span class="verse-num">12:31</span> <span class="verse-body">ideo dico vobis omne peccatum et blasphemia remittetur hominibus Spiritus autem blasphemia non remittetur</span></p>
<p id="judith-12-32"><span class="verse-num">12:32</span> <span class="verse-body">et quicumque dixerit verbum contra Filium hominis remittetur ei qui autem dixerit contra Spiritum Sanctum non remittetur ei neque in hoc saeculo neque in futuro</span></p>
<p id="judith-12-33"><span class="verse-num">12:33</span> <span class="verse-body">aut facite arborem bonam et fructum eius bonum aut facite arborem malam et fructum eius malum siquidem ex fructu arbor agnoscitur</span></p>
<p id="judith-12-34"><span class="verse-num">12:34</span> <span class="verse-body">progenies viperarum quomodo potestis bona loqui cum sitis mali ex abundantia enim cordis os loquitur</span></p>
<p id="judith-12-35"><span class="verse-num">12:35</span> <span class="verse-body">bonus homo de bono thesauro profert bona et malus homo de malo thesauro profert mala</span></p>
<p id="judith-12-36"><span class="verse-num">12:36</span> <span class="verse-body">dico autem vobis quoniam omne verbum otiosum quod locuti fuerint homines reddent rationem de eo in die iudicii</span></p>
<p id="judith-12-37"><span class="verse-num">12:37</span> <span class="verse-body">ex verbis enim tuis iustificaberis et ex verbis tuis condemnaberis</span></p>
<p id="judith-12-38"><span class="verse-num">12:38</span> <span class="verse-body">tunc responderunt ei quidam de scribis et Pharisaeis dicentes magister volumus a te signum videre</span></p>
<p id="judith-12-39"><span class="verse-num">12:39</span> <span class="verse-body">qui respondens ait illis generatio mala et adultera signum quaerit et signum non dabitur ei nisi signum Ionae prophetae</span></p>
<p id="judith-12-40"><span class="verse-num">12:40</span> <span class="verse-body">sicut enim fuit Ionas in ventre ceti tribus diebus et tribus noctibus sic erit Filius hominis in corde terrae tribus diebus et tribus noctibus</span></p>
<p id="judith-12-41"><span class="verse-num">12:41</span> <span class="verse-body">viri ninevitae surgent in iudicio cum generatione ista et condemnabunt eam quia paenitentiam egerunt in praedicatione Ionae et ecce plus quam Iona hic</span></p>
<p id="judith-12-42"><span class="verse-num">12:42</span> <span class="verse-body">regina austri surget in iudicio cum generatione ista et condemnabit eam quia venit a finibus terrae audire sapientiam Salomonis et ecce plus quam Salomon hic</span></p>
<p id="judith-12-43"><span class="verse-num">12:43</span> <span class="verse-body">cum autem inmundus spiritus exierit ab homine ambulat per loca arida quaerens requiem et non invenit</span></p>
<p id="judith-12-44"><span class="verse-num">12:44</span> <span class="verse-body">tunc dicit revertar in domum meam unde exivi et veniens invenit vacantem scopis mundatam et ornatam</span></p>
<p id="judith-12-45"><span class="verse-num">12:45</span> <span class="verse-body">tunc vadit et adsumit septem alios spiritus secum nequiores se et intrantes habitant ibi et fiunt novissima hominis illius peiora prioribus sic erit et generationi huic pessimae</span></p>
<p id="judith-12-46"><span class="verse-num">12:46</span> <span class="verse-body">adhuc eo loquente ad turbas ecce mater eius et fratres stabant foris quaerentes loqui ei</span></p>
<p id="judith-12-47"><span class="verse-num">12:47</span> <span class="verse-body">dixit autem ei quidam ecce mater tua et fratres tui foris stant quaerentes te</span></p>
<p id="judith-12-48"><span class="verse-num">12:48</span> <span class="verse-body">at ipse respondens dicenti sibi ait quae est mater mea et qui sunt fratres mei</span></p>
<p id="judith-12-49"><span class="verse-num">12:49</span> <span class="verse-body">et extendens manum in discipulos suos dixit ecce mater mea et fratres mei</span></p>
<p id="judith-12-50"><span class="verse-num">12:50</span> <span class="verse-body">quicumque enim fecerit voluntatem Patris mei qui in caelis est ipse meus et frater et soror et mater est __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a> <a href="#judith-13-36">36</a> <a href="#judith-13-37">37</a> <a href="#judith-13-38">38</a> <a href="#judith-13-39">39</a> <a href="#judith-13-40">40</a> <a href="#judith-13-41">41</a> <a href="#judith-13-42">42</a> <a href="#judith-13-43">43</a> <a href="#judith-13-44">44</a> <a href="#judith-13-45">45</a> <a href="#judith-13-46">46</a> <a href="#judith-13-47">47</a> <a href="#judith-13-48">48</a> <a href="#judith-13-49">49</a> <a href="#judith-13-50">50</a> <a href="#judith-13-51">51</a> <a href="#judith-13-52">52</a> <a href="#judith-13-53">53</a> <a href="#judith-13-54">54</a> <a href="#judith-13-55">55</a> <a href="#judith-13-56">56</a> <a href="#judith-13-57">57</a> <a href="#judith-13-58">58</a></p>
<p id="judith-13-1"><span class="verse-num">13:1</span> <span class="verse-body">in illo die exiens Iesus de domo sedebat secus mare</span></p>
<p id="judith-13-2"><span class="verse-num">13:2</span> <span class="verse-body">et congregatae sunt ad eum turbae multae ita ut in naviculam ascendens sederet et omnis turba stabat in litore</span></p>
<p id="judith-13-3"><span class="verse-num">13:3</span> <span class="verse-body">et locutus est eis multa in parabolis dicens ecce exiit qui seminat seminare</span></p>
<p id="judith-13-4"><span class="verse-num">13:4</span> <span class="verse-body">et dum seminat quaedam ceciderunt secus viam et venerunt volucres et comederunt ea</span></p>
<p id="judith-13-5"><span class="verse-num">13:5</span> <span class="verse-body">alia autem ceciderunt in petrosa ubi non habebat terram multam et continuo exorta sunt quia non habebant altitudinem terrae</span></p>
<p id="judith-13-6"><span class="verse-num">13:6</span> <span class="verse-body">sole autem orto aestuaverunt et quia non habebant radicem aruerunt</span></p>
<p id="judith-13-7"><span class="verse-num">13:7</span> <span class="verse-body">alia autem ceciderunt in spinas et creverunt spinae et suffocaverunt ea</span></p>
<p id="judith-13-8"><span class="verse-num">13:8</span> <span class="verse-body">alia vero ceciderunt in terram bonam et dabant fructum aliud centesimum aliud sexagesimum aliud tricesimum</span></p>
<p id="judith-13-9"><span class="verse-num">13:9</span> <span class="verse-body">qui habet aures audiendi audiat</span></p>
<p id="judith-13-10"><span class="verse-num">13:10</span> <span class="verse-body">et accedentes discipuli dixerunt ei quare in parabolis loqueris eis</span></p>
<p id="judith-13-11"><span class="verse-num">13:11</span> <span class="verse-body">qui respondens ait illis quia vobis datum est nosse mysteria regni caelorum illis autem non est datum</span></p>
<p id="judith-13-12"><span class="verse-num">13:12</span> <span class="verse-body">qui enim habet dabitur ei et abundabit qui autem non habet et quod habet auferetur ab eo</span></p>
<p id="judith-13-13"><span class="verse-num">13:13</span> <span class="verse-body">ideo in parabolis loquor eis quia videntes non vident et audientes non audiunt neque intellegunt</span></p>
<p id="judith-13-14"><span class="verse-num">13:14</span> <span class="verse-body">et adimpletur eis prophetia Esaiae dicens auditu audietis et non intellegetis et videntes videbitis et non videbitis</span></p>
<p id="judith-13-15"><span class="verse-num">13:15</span> <span class="verse-body">incrassatum est enim cor populi huius et auribus graviter audierunt et oculos suos cluserunt nequando oculis videant et auribus audiant et corde intellegant et convertantur et sanem eos</span></p>
<p id="judith-13-16"><span class="verse-num">13:16</span> <span class="verse-body">vestri autem beati oculi quia vident et aures vestrae quia audiunt</span></p>
<p id="judith-13-17"><span class="verse-num">13:17</span> <span class="verse-body">amen quippe dico vobis quia multi prophetae et iusti cupierunt videre quae videtis et non viderunt et audire quae auditis et non audierunt</span></p>
<p id="judith-13-18"><span class="verse-num">13:18</span> <span class="verse-body">vos ergo audite parabolam seminantis</span></p>
<p id="judith-13-19"><span class="verse-num">13:19</span> <span class="verse-body">omnis qui audit verbum regni et non intellegit venit malus et rapit quod seminatum est in corde eius hic est qui secus viam seminatus est</span></p>
<p id="judith-13-20"><span class="verse-num">13:20</span> <span class="verse-body">qui autem supra petrosa seminatus est hic est qui verbum audit et continuo cum gaudio accipit illud</span></p>
<p id="judith-13-21"><span class="verse-num">13:21</span> <span class="verse-body">non habet autem in se radicem sed est temporalis facta autem tribulatione et persecutione propter verbum continuo scandalizatur</span></p>
<p id="judith-13-22"><span class="verse-num">13:22</span> <span class="verse-body">qui autem est seminatus in spinis hic est qui verbum audit et sollicitudo saeculi istius et fallacia divitiarum suffocat verbum et sine fructu efficitur</span></p>
<p id="judith-13-23"><span class="verse-num">13:23</span> <span class="verse-body">qui vero in terra bona seminatus est hic est qui audit verbum et intellegit et fructum adfert et facit aliud quidem centum aliud autem sexaginta porro aliud triginta</span></p>
<p id="judith-13-24"><span class="verse-num">13:24</span> <span class="verse-body">aliam parabolam proposuit illis dicens simile factum est regnum caelorum homini qui seminavit bonum semen in agro suo</span></p>
<p id="judith-13-25"><span class="verse-num">13:25</span> <span class="verse-body">cum autem dormirent homines venit inimicus eius et superseminavit zizania in medio tritici et abiit</span></p>
<p id="judith-13-26"><span class="verse-num">13:26</span> <span class="verse-body">cum autem crevisset herba et fructum fecisset tunc apparuerunt et zizania</span></p>
<p id="judith-13-27"><span class="verse-num">13:27</span> <span class="verse-body">accedentes autem servi patris familias dixerunt ei domine nonne bonum semen seminasti in agro tuo unde ergo habet zizania</span></p>
<p id="judith-13-28"><span class="verse-num">13:28</span> <span class="verse-body">et ait illis inimicus homo hoc fecit servi autem dixerunt ei vis imus et colligimus ea</span></p>
<p id="judith-13-29"><span class="verse-num">13:29</span> <span class="verse-body">et ait non ne forte colligentes zizania eradicetis simul cum eis et triticum</span></p>
<p id="judith-13-30"><span class="verse-num">13:30</span> <span class="verse-body">sinite utraque crescere usque ad messem et in tempore messis dicam messoribus colligite primum zizania et alligate ea fasciculos ad conburendum triticum autem congregate in horreum meum</span></p>
<p id="judith-13-31"><span class="verse-num">13:31</span> <span class="verse-body">aliam parabolam proposuit eis dicens simile est regnum caelorum grano sinapis quod accipiens homo seminavit in agro suo</span></p>
<p id="judith-13-32"><span class="verse-num">13:32</span> <span class="verse-body">quod minimum quidem est omnibus seminibus cum autem creverit maius est omnibus holeribus et fit arbor ita ut volucres caeli veniant et habitent in ramis eius</span></p>
<p id="judith-13-33"><span class="verse-num">13:33</span> <span class="verse-body">aliam parabolam locutus est eis simile est regnum caelorum fermento quod acceptum mulier abscondit in farinae satis tribus donec fermentatum est totum</span></p>
<p id="judith-13-34"><span class="verse-num">13:34</span> <span class="verse-body">haec omnia locutus est Iesus in parabolis ad turbas et sine parabolis non loquebatur eis</span></p>
<p id="judith-13-35"><span class="verse-num">13:35</span> <span class="verse-body">ut impleretur quod dictum erat per prophetam dicentem aperiam in parabolis os meum eructabo abscondita a constitutione mundi</span></p>
<p id="judith-13-36"><span class="verse-num">13:36</span> <span class="verse-body">tunc dimissis turbis venit in domum et accesserunt ad eum discipuli eius dicentes dissere nobis parabolam zizaniorum agri</span></p>
<p id="judith-13-37"><span class="verse-num">13:37</span> <span class="verse-body">qui respondens ait qui seminat bonum semen est Filius hominis</span></p>
<p id="judith-13-38"><span class="verse-num">13:38</span> <span class="verse-body">ager autem est mundus bonum vero semen hii sunt filii regni zizania autem filii sunt nequam</span></p>
<p id="judith-13-39"><span class="verse-num">13:39</span> <span class="verse-body">inimicus autem qui seminavit ea est diabolus messis vero consummatio saeculi est messores autem angeli sunt</span></p>
<p id="judith-13-40"><span class="verse-num">13:40</span> <span class="verse-body">sicut ergo colliguntur zizania et igni conburuntur sic erit in consummatione saeculi</span></p>
<p id="judith-13-41"><span class="verse-num">13:41</span> <span class="verse-body">mittet Filius hominis angelos suos et colligent de regno eius omnia scandala et eos qui faciunt iniquitatem</span></p>
<p id="judith-13-42"><span class="verse-num">13:42</span> <span class="verse-body">et mittent eos in caminum ignis ibi erit fletus et stridor dentium</span></p>
<p id="judith-13-43"><span class="verse-num">13:43</span> <span class="verse-body">tunc iusti fulgebunt sicut sol in regno Patris eorum qui habet aures audiat</span></p>
<p id="judith-13-44"><span class="verse-num">13:44</span> <span class="verse-body">simile est regnum caelorum thesauro abscondito in agro quem qui invenit homo abscondit et prae gaudio illius vadit et vendit universa quae habet et emit agrum illum</span></p>
<p id="judith-13-45"><span class="verse-num">13:45</span> <span class="verse-body">iterum simile est regnum caelorum homini negotiatori quaerenti bonas margaritas</span></p>
<p id="judith-13-46"><span class="verse-num">13:46</span> <span class="verse-body">inventa autem una pretiosa margarita abiit et vendidit omnia quae habuit et emit eam</span></p>
<p id="judith-13-47"><span class="verse-num">13:47</span> <span class="verse-body">iterum simile est regnum caelorum sagenae missae in mare et ex omni genere congreganti</span></p>
<p id="judith-13-48"><span class="verse-num">13:48</span> <span class="verse-body">quam cum impleta esset educentes et secus litus sedentes elegerunt bonos in vasa malos autem foras miserunt</span></p>
<p id="judith-13-49"><span class="verse-num">13:49</span> <span class="verse-body">sic erit in consummatione saeculi exibunt angeli et separabunt malos de medio iustorum</span></p>
<p id="judith-13-50"><span class="verse-num">13:50</span> <span class="verse-body">et mittent eos in caminum ignis ibi erit fletus et stridor dentium</span></p>
<p id="judith-13-51"><span class="verse-num">13:51</span> <span class="verse-body">intellexistis haec omnia dicunt ei etiam</span></p>
<p id="judith-13-52"><span class="verse-num">13:52</span> <span class="verse-body">ait illis ideo omnis scriba doctus in regno caelorum similis est homini patri familias qui profert de thesauro suo nova et vetera</span></p>
<p id="judith-13-53"><span class="verse-num">13:53</span> <span class="verse-body">et factum est cum consummasset Iesus parabolas istas transiit inde</span></p>
<p id="judith-13-54"><span class="verse-num">13:54</span> <span class="verse-body">et veniens in patriam suam docebat eos in synagogis eorum ita ut mirarentur et dicerent unde huic sapientia haec et virtutes</span></p>
<p id="judith-13-55"><span class="verse-num">13:55</span> <span class="verse-body">nonne hic est fabri filius nonne mater eius dicitur Maria et fratres eius Iacobus et Ioseph et Simon et Iudas</span></p>
<p id="judith-13-56"><span class="verse-num">13:56</span> <span class="verse-body">et sorores eius nonne omnes apud nos sunt unde ergo huic omnia ista</span></p>
<p id="judith-13-57"><span class="verse-num">13:57</span> <span class="verse-body">et scandalizabantur in eo Iesus autem dixit eis non est propheta sine honore nisi in patria sua et in domo sua</span></p>
<p id="judith-13-58"><span class="verse-num">13:58</span> <span class="verse-body">et non fecit ibi virtutes multas propter incredulitatem illorum __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a> <a href="#judith-14-36">36</a></p>
<p id="judith-14-1"><span class="verse-num">14:1</span> <span class="verse-body">in illo tempore audiit Herodes tetrarcha famam Iesu</span></p>
<p id="judith-14-2"><span class="verse-num">14:2</span> <span class="verse-body">et ait pueris suis hic est Iohannes Baptista ipse surrexit a mortuis et ideo virtutes inoperantur in eo</span></p>
<p id="judith-14-3"><span class="verse-num">14:3</span> <span class="verse-body">Herodes enim tenuit Iohannem et alligavit eum et posuit in carcere propter Herodiadem uxorem fratris sui</span></p>
<p id="judith-14-4"><span class="verse-num">14:4</span> <span class="verse-body">dicebat enim illi Iohannes non licet tibi habere eam</span></p>
<p id="judith-14-5"><span class="verse-num">14:5</span> <span class="verse-body">et volens illum occidere timuit populum quia sicut prophetam eum habebant</span></p>
<p id="judith-14-6"><span class="verse-num">14:6</span> <span class="verse-body">die autem natalis Herodis saltavit filia Herodiadis in medio et placuit Herodi</span></p>
<p id="judith-14-7"><span class="verse-num">14:7</span> <span class="verse-body">unde cum iuramento pollicitus est ei dare quodcumque postulasset ab eo</span></p>
<p id="judith-14-8"><span class="verse-num">14:8</span> <span class="verse-body">at illa praemonita a matre sua da mihi inquit hic in disco caput Iohannis Baptistae</span></p>
<p id="judith-14-9"><span class="verse-num">14:9</span> <span class="verse-body">et contristatus est rex propter iuramentum autem et eos qui pariter recumbebant iussit dari</span></p>
<p id="judith-14-10"><span class="verse-num">14:10</span> <span class="verse-body">misitque et decollavit Iohannem in carcere</span></p>
<p id="judith-14-11"><span class="verse-num">14:11</span> <span class="verse-body">et adlatum est caput eius in disco et datum est puellae et tulit matri suae</span></p>
<p id="judith-14-12"><span class="verse-num">14:12</span> <span class="verse-body">et accedentes discipuli eius tulerunt corpus et sepelierunt illud et venientes nuntiaverunt Iesu</span></p>
<p id="judith-14-13"><span class="verse-num">14:13</span> <span class="verse-body">quod cum audisset Iesus secessit inde in navicula in locum desertum seorsum et cum audissent turbae secutae sunt eum pedestres de civitatibus</span></p>
<p id="judith-14-14"><span class="verse-num">14:14</span> <span class="verse-body">et exiens vidit turbam multam et misertus est eius et curavit languidos eorum</span></p>
<p id="judith-14-15"><span class="verse-num">14:15</span> <span class="verse-body">vespere autem facto accesserunt ad eum discipuli eius dicentes desertus est locus et hora iam praeteriit dimitte turbas ut euntes in castella emant sibi escas</span></p>
<p id="judith-14-16"><span class="verse-num">14:16</span> <span class="verse-body">Iesus autem dixit eis non habent necesse ire date illis vos manducare</span></p>
<p id="judith-14-17"><span class="verse-num">14:17</span> <span class="verse-body">responderunt ei non habemus hic nisi quinque panes et duos pisces</span></p>
<p id="judith-14-18"><span class="verse-num">14:18</span> <span class="verse-body">qui ait eis adferte illos mihi huc</span></p>
<p id="judith-14-19"><span class="verse-num">14:19</span> <span class="verse-body">et cum iussisset turbam discumbere supra faenum acceptis quinque panibus et duobus piscibus aspiciens in caelum benedixit et fregit et dedit discipulis panes discipuli autem turbis</span></p>
<p id="judith-14-20"><span class="verse-num">14:20</span> <span class="verse-body">et manducaverunt omnes et saturati sunt et tulerunt reliquias duodecim cofinos fragmentorum plenos</span></p>
<p id="judith-14-21"><span class="verse-num">14:21</span> <span class="verse-body">manducantium autem fuit numerus quinque milia virorum exceptis mulieribus et parvulis</span></p>
<p id="judith-14-22"><span class="verse-num">14:22</span> <span class="verse-body">et statim iussit discipulos ascendere in navicula et praecedere eum trans fretum donec dimitteret turbas</span></p>
<p id="judith-14-23"><span class="verse-num">14:23</span> <span class="verse-body">et dimissa turba ascendit in montem solus orare vespere autem facto solus erat ibi</span></p>
<p id="judith-14-24"><span class="verse-num">14:24</span> <span class="verse-body">navicula autem in medio mari iactabatur fluctibus erat enim contrarius ventus</span></p>
<p id="judith-14-25"><span class="verse-num">14:25</span> <span class="verse-body">quarta autem vigilia noctis venit ad eos ambulans supra mare</span></p>
<p id="judith-14-26"><span class="verse-num">14:26</span> <span class="verse-body">et videntes eum supra mare ambulantem turbati sunt dicentes quia fantasma est et prae timore clamaverunt</span></p>
<p id="judith-14-27"><span class="verse-num">14:27</span> <span class="verse-body">statimque Iesus locutus est eis dicens habete fiduciam ego sum nolite timere</span></p>
<p id="judith-14-28"><span class="verse-num">14:28</span> <span class="verse-body">respondens autem Petrus dixit Domine si tu es iube me venire ad te super aquas</span></p>
<p id="judith-14-29"><span class="verse-num">14:29</span> <span class="verse-body">at ipse ait veni et descendens Petrus de navicula ambulabat super aquam ut veniret ad Iesum</span></p>
<p id="judith-14-30"><span class="verse-num">14:30</span> <span class="verse-body">videns vero ventum validum timuit et cum coepisset mergi clamavit dicens Domine salvum me fac</span></p>
<p id="judith-14-31"><span class="verse-num">14:31</span> <span class="verse-body">et continuo Iesus extendens manum adprehendit eum et ait illi modicae fidei quare dubitasti</span></p>
<p id="judith-14-32"><span class="verse-num">14:32</span> <span class="verse-body">et cum ascendissent in naviculam cessavit ventus</span></p>
<p id="judith-14-33"><span class="verse-num">14:33</span> <span class="verse-body">qui autem in navicula erant venerunt et adoraverunt eum dicentes vere Filius Dei es</span></p>
<p id="judith-14-34"><span class="verse-num">14:34</span> <span class="verse-body">et cum transfretassent venerunt in terram Gennesar</span></p>
<p id="judith-14-35"><span class="verse-num">14:35</span> <span class="verse-body">et cum cognovissent eum viri loci illius miserunt in universam regionem illam et obtulerunt ei omnes male habentes</span></p>
<p id="judith-14-36"><span class="verse-num">14:36</span> <span class="verse-body">et rogabant eum ut vel fimbriam vestimenti eius tangerent et quicumque tetigerunt salvi facti sunt __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a></p>
<p id="judith-15-1"><span class="verse-num">15:1</span> <span class="verse-body">tunc accesserunt ad eum ab Hierosolymis scribae et Pharisaei dicentes</span></p>
<p id="judith-15-2"><span class="verse-num">15:2</span> <span class="verse-body">quare discipuli tui transgrediuntur traditionem seniorum non enim lavant manus suas cum panem manducant</span></p>
<p id="judith-15-3"><span class="verse-num">15:3</span> <span class="verse-body">ipse autem respondens ait illis quare et vos transgredimini mandatum Dei propter traditionem vestram</span></p>
<p id="judith-15-4"><span class="verse-num">15:4</span> <span class="verse-body">nam Deus dixit honora patrem et matrem et qui maledixerit patri vel matri morte moriatur</span></p>
<p id="judith-15-5"><span class="verse-num">15:5</span> <span class="verse-body">vos autem dicitis quicumque dixerit patri vel matri munus quodcumque est ex me tibi proderit</span></p>
<p id="judith-15-6"><span class="verse-num">15:6</span> <span class="verse-body">et non honorificabit patrem suum aut matrem et irritum fecistis mandatum Dei propter traditionem vestram</span></p>
<p id="judith-15-7"><span class="verse-num">15:7</span> <span class="verse-body">hypocritae bene prophetavit de vobis Esaias dicens</span></p>
<p id="judith-15-8"><span class="verse-num">15:8</span> <span class="verse-body">populus hic labiis me honorat cor autem eorum longe est a me</span></p>
<p id="judith-15-9"><span class="verse-num">15:9</span> <span class="verse-body">sine causa autem colunt me docentes doctrinas mandata hominum</span></p>
<p id="judith-15-10"><span class="verse-num">15:10</span> <span class="verse-body">et convocatis ad se turbis dixit eis audite et intellegite</span></p>
<p id="judith-15-11"><span class="verse-num">15:11</span> <span class="verse-body">non quod intrat in os coinquinat hominem sed quod procedit ex ore hoc coinquinat hominem</span></p>
<p id="judith-15-12"><span class="verse-num">15:12</span> <span class="verse-body">tunc accedentes discipuli eius dixerunt ei scis quia Pharisaei audito verbo scandalizati sunt</span></p>
<p id="judith-15-13"><span class="verse-num">15:13</span> <span class="verse-body">at ille respondens ait omnis plantatio quam non plantavit Pater meus caelestis eradicabitur</span></p>
<p id="judith-15-14"><span class="verse-num">15:14</span> <span class="verse-body">sinite illos caeci sunt duces caecorum caecus autem si caeco ducatum praestet ambo in foveam cadunt</span></p>
<p id="judith-15-15"><span class="verse-num">15:15</span> <span class="verse-body">respondens autem Petrus dixit ei edissere nobis parabolam istam</span></p>
<p id="judith-15-16"><span class="verse-num">15:16</span> <span class="verse-body">at ille dixit adhuc et vos sine intellectu estis</span></p>
<p id="judith-15-17"><span class="verse-num">15:17</span> <span class="verse-body">non intellegitis quia omne quod in os intrat in ventrem vadit et in secessum emittitur</span></p>
<p id="judith-15-18"><span class="verse-num">15:18</span> <span class="verse-body">quae autem procedunt de ore de corde exeunt et ea coinquinant hominem</span></p>
<p id="judith-15-19"><span class="verse-num">15:19</span> <span class="verse-body">de corde enim exeunt cogitationes malae homicidia adulteria fornicationes furta falsa testimonia blasphemiae</span></p>
<p id="judith-15-20"><span class="verse-num">15:20</span> <span class="verse-body">haec sunt quae coinquinant hominem non lotis autem manibus manducare non coinquinat hominem</span></p>
<p id="judith-15-21"><span class="verse-num">15:21</span> <span class="verse-body">et egressus inde Iesus secessit in partes Tyri et Sidonis</span></p>
<p id="judith-15-22"><span class="verse-num">15:22</span> <span class="verse-body">et ecce mulier chananea a finibus illis egressa clamavit dicens ei miserere mei Domine Fili David filia mea male a daemonio vexatur</span></p>
<p id="judith-15-23"><span class="verse-num">15:23</span> <span class="verse-body">qui non respondit ei verbum et accedentes discipuli eius rogabant eum dicentes dimitte eam quia clamat post nos</span></p>
<p id="judith-15-24"><span class="verse-num">15:24</span> <span class="verse-body">ipse autem respondens ait non sum missus nisi ad oves quae perierunt domus Israhel</span></p>
<p id="judith-15-25"><span class="verse-num">15:25</span> <span class="verse-body">at illa venit et adoravit eum dicens Domine adiuva me</span></p>
<p id="judith-15-26"><span class="verse-num">15:26</span> <span class="verse-body">qui respondens ait non est bonum sumere panem filiorum et mittere canibus</span></p>
<p id="judith-15-27"><span class="verse-num">15:27</span> <span class="verse-body">at illa dixit etiam Domine nam et catelli edunt de micis quae cadunt de mensa dominorum suorum</span></p>
<p id="judith-15-28"><span class="verse-num">15:28</span> <span class="verse-body">tunc respondens Iesus ait illi o mulier magna est fides tua fiat tibi sicut vis et sanata est filia illius ex illa hora</span></p>
<p id="judith-15-29"><span class="verse-num">15:29</span> <span class="verse-body">et cum transisset inde Iesus venit secus mare Galilaeae et ascendens in montem sedebat ibi</span></p>
<p id="judith-15-30"><span class="verse-num">15:30</span> <span class="verse-body">et accesserunt ad eum turbae multae habentes secum mutos clodos caecos debiles et alios multos et proiecerunt eos ad pedes eius et curavit eos</span></p>
<p id="judith-15-31"><span class="verse-num">15:31</span> <span class="verse-body">ita ut turbae mirarentur videntes mutos loquentes clodos ambulantes caecos videntes et magnificabant Deum Israhel</span></p>
<p id="judith-15-32"><span class="verse-num">15:32</span> <span class="verse-body">Iesus autem convocatis discipulis suis dixit misereor turbae quia triduo iam perseverant mecum et non habent quod manducent et dimittere eos ieiunos nolo ne deficiant in via</span></p>
<p id="judith-15-33"><span class="verse-num">15:33</span> <span class="verse-body">et dicunt ei discipuli unde ergo nobis in deserto panes tantos ut saturemus turbam tantam</span></p>
<p id="judith-15-34"><span class="verse-num">15:34</span> <span class="verse-body">et ait illis Iesus quot panes habetis at illi dixerunt septem et paucos pisciculos</span></p>
<p id="judith-15-35"><span class="verse-num">15:35</span> <span class="verse-body">et praecepit turbae ut discumberet super terram</span></p>
<p id="judith-15-36"><span class="verse-num">15:36</span> <span class="verse-body">et accipiens septem panes et pisces et gratias agens fregit et dedit discipulis suis et discipuli dederunt populo</span></p>
<p id="judith-15-37"><span class="verse-num">15:37</span> <span class="verse-body">et comederunt omnes et saturati sunt et quod superfuit de fragmentis tulerunt septem sportas plenas</span></p>
<p id="judith-15-38"><span class="verse-num">15:38</span> <span class="verse-body">erant autem qui manducaverant quattuor milia hominum extra parvulos et mulieres</span></p>
<p id="judith-15-39"><span class="verse-num">15:39</span> <span class="verse-body">et dimissa turba ascendit in naviculam et venit in fines Magedan __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a></p>
<p id="judith-16-1"><span class="verse-num">16:1</span> <span class="verse-body">et accesserunt ad eum Pharisaei et Sadducaei temptantes et rogaverunt eum ut signum de caelo ostenderet eis</span></p>
<p id="judith-16-2"><span class="verse-num">16:2</span> <span class="verse-body">at ille respondens ait eis facto vespere dicitis serenum erit rubicundum est enim caelum</span></p>
<p id="judith-16-3"><span class="verse-num">16:3</span> <span class="verse-body">et mane hodie tempestas rutilat enim triste caelum</span></p>
<p id="judith-16-4"><span class="verse-num">16:4</span> <span class="verse-body">faciem ergo caeli diiudicare nostis signa autem temporum non potestis generatio mala et adultera signum quaerit et signum non dabitur ei nisi signum Ionae et relictis illis abiit</span></p>
<p id="judith-16-5"><span class="verse-num">16:5</span> <span class="verse-body">et cum venissent discipuli eius trans fretum obliti sunt panes accipere</span></p>
<p id="judith-16-6"><span class="verse-num">16:6</span> <span class="verse-body">qui dixit illis intuemini et cavete a fermento Pharisaeorum et Sadducaeorum</span></p>
<p id="judith-16-7"><span class="verse-num">16:7</span> <span class="verse-body">at illi cogitabant inter se dicentes quia panes non accepimus</span></p>
<p id="judith-16-8"><span class="verse-num">16:8</span> <span class="verse-body">sciens autem Iesus dixit quid cogitatis inter vos modicae fidei quia panes non habetis</span></p>
<p id="judith-16-9"><span class="verse-num">16:9</span> <span class="verse-body">nondum intellegitis neque recordamini quinque panum quinque milium hominum et quot cofinos sumpsistis</span></p>
<p id="judith-16-10"><span class="verse-num">16:10</span> <span class="verse-body">neque septem panum quattuor milium hominum et quot sportas sumpsistis</span></p>
<p id="judith-16-11"><span class="verse-num">16:11</span> <span class="verse-body">quare non intellegitis quia non de pane dixi vobis cavete a fermento Pharisaeorum et Sadducaeorum</span></p>
<p id="judith-16-12"><span class="verse-num">16:12</span> <span class="verse-body">tunc intellexerunt quia non dixerit cavendum a fermento panum sed a doctrina Pharisaeorum et Sadducaeorum</span></p>
<p id="judith-16-13"><span class="verse-num">16:13</span> <span class="verse-body">venit autem Iesus in partes Caesareae Philippi et interrogabat discipulos suos dicens quem dicunt homines esse Filium hominis</span></p>
<p id="judith-16-14"><span class="verse-num">16:14</span> <span class="verse-body">at illi dixerunt alii Iohannem Baptistam alii autem Heliam alii vero Hieremiam aut unum ex prophetis</span></p>
<p id="judith-16-15"><span class="verse-num">16:15</span> <span class="verse-body">dicit illis vos autem quem me esse dicitis</span></p>
<p id="judith-16-16"><span class="verse-num">16:16</span> <span class="verse-body">respondens Simon Petrus dixit tu es Christus Filius Dei vivi</span></p>
<p id="judith-16-17"><span class="verse-num">16:17</span> <span class="verse-body">respondens autem Iesus dixit ei beatus es Simon Bar Iona quia caro et sanguis non revelavit tibi sed Pater meus qui in caelis est</span></p>
<p id="judith-16-18"><span class="verse-num">16:18</span> <span class="verse-body">et ego dico tibi quia tu es Petrus et super hanc petram aedificabo ecclesiam meam et portae inferi non praevalebunt adversum eam</span></p>
<p id="judith-16-19"><span class="verse-num">16:19</span> <span class="verse-body">et tibi dabo claves regni caelorum et quodcumque ligaveris super terram erit ligatum in caelis et quodcumque solveris super terram erit solutum in caelis</span></p>
<p id="judith-16-20"><span class="verse-num">16:20</span> <span class="verse-body">tunc praecepit discipulis suis ut nemini dicerent quia ipse esset Iesus Christus</span></p>
<p id="judith-16-21"><span class="verse-num">16:21</span> <span class="verse-body">exinde coepit Iesus ostendere discipulis suis quia oporteret eum ire Hierosolymam et multa pati a senioribus et scribis et principibus sacerdotum et occidi et tertia die resurgere</span></p>
<p id="judith-16-22"><span class="verse-num">16:22</span> <span class="verse-body">et adsumens eum Petrus coepit increpare illum dicens absit a te Domine non erit tibi hoc</span></p>
<p id="judith-16-23"><span class="verse-num">16:23</span> <span class="verse-body">qui conversus dixit Petro vade post me Satana scandalum es mihi quia non sapis ea quae Dei sunt sed ea quae hominum</span></p>
<p id="judith-16-24"><span class="verse-num">16:24</span> <span class="verse-body">tunc Iesus dixit discipulis suis si quis vult post me venire abneget semet ipsum et tollat crucem suam et sequatur me</span></p>
<p id="judith-16-25"><span class="verse-num">16:25</span> <span class="verse-body">qui enim voluerit animam suam salvam facere perdet eam qui autem perdiderit animam suam propter me inveniet eam</span></p>
<p id="judith-16-26"><span class="verse-num">16:26</span> <span class="verse-body">quid enim prodest homini si mundum universum lucretur animae vero suae detrimentum patiatur aut quam dabit homo commutationem pro anima sua</span></p>
<p id="judith-16-27"><span class="verse-num">16:27</span> <span class="verse-body">Filius enim hominis venturus est in gloria Patris sui cum angelis suis et tunc reddet unicuique secundum opus eius</span></p>
<p id="judith-16-28"><span class="verse-num">16:28</span> <span class="verse-body">amen dico vobis sunt quidam de hic stantibus qui non gustabunt mortem donec videant Filium hominis venientem in regno suo __________________________________________________________________</span></p>
<h2 id="judith-ch-17">Chapter 17</h2>
<p class="verses"><a href="#judith-17-1">1</a> <a href="#judith-17-2">2</a> <a href="#judith-17-3">3</a> <a href="#judith-17-4">4</a> <a href="#judith-17-5">5</a> <a href="#judith-17-6">6</a> <a href="#judith-17-7">7</a> <a href="#judith-17-8">8</a> <a href="#judith-17-9">9</a> <a href="#judith-17-10">10</a> <a href="#judith-17-11">11</a> <a href="#judith-17-12">12</a> <a href="#judith-17-13">13</a> <a href="#judith-17-14">14</a> <a href="#judith-17-15">15</a> <a href="#judith-17-16">16</a> <a href="#judith-17-17">17</a> <a href="#judith-17-18">18</a> <a href="#judith-17-19">19</a> <a href="#judith-17-20">20</a> <a href="#judith-17-21">21</a> <a href="#judith-17-22">22</a> <a href="#judith-17-23">23</a> <a href="#judith-17-24">24</a> <a href="#judith-17-25">25</a> <a href="#judith-17-26">26</a></p>
<p id="judith-17-1"><span class="verse-num">17:1</span> <span class="verse-body">et post dies sex adsumpsit Iesus Petrum et Iacobum et Iohannem fratrem eius et ducit illos in montem excelsum seorsum</span></p>
<p id="judith-17-2"><span class="verse-num">17:2</span> <span class="verse-body">et transfiguratus est ante eos et resplenduit facies eius sicut sol vestimenta autem eius facta sunt alba sicut nix</span></p>
<p id="judith-17-3"><span class="verse-num">17:3</span> <span class="verse-body">et ecce apparuit illis Moses et Helias cum eo loquentes</span></p>
<p id="judith-17-4"><span class="verse-num">17:4</span> <span class="verse-body">respondens autem Petrus dixit ad Iesum Domine bonum est nos hic esse si vis faciamus hic tria tabernacula tibi unum et Mosi unum et Heliae unum</span></p>
<p id="judith-17-5"><span class="verse-num">17:5</span> <span class="verse-body">adhuc eo loquente ecce nubes lucida obumbravit eos et ecce vox de nube dicens hic est Filius meus dilectus in quo mihi bene conplacuit ipsum audite</span></p>
<p id="judith-17-6"><span class="verse-num">17:6</span> <span class="verse-body">et audientes discipuli ceciderunt in faciem suam et timuerunt valde</span></p>
<p id="judith-17-7"><span class="verse-num">17:7</span> <span class="verse-body">et accessit Iesus et tetigit eos dixitque eis surgite et nolite timere</span></p>
<p id="judith-17-8"><span class="verse-num">17:8</span> <span class="verse-body">levantes autem oculos suos neminem viderunt nisi solum Iesum</span></p>
<p id="judith-17-9"><span class="verse-num">17:9</span> <span class="verse-body">et descendentibus illis de monte praecepit Iesus dicens nemini dixeritis visionem donec Filius hominis a mortuis resurgat</span></p>
<p id="judith-17-10"><span class="verse-num">17:10</span> <span class="verse-body">et interrogaverunt eum discipuli dicentes quid ergo scribae dicunt quod Heliam oporteat primum venire</span></p>
<p id="judith-17-11"><span class="verse-num">17:11</span> <span class="verse-body">at ille respondens ait eis Helias quidem venturus est et restituet omnia</span></p>
<p id="judith-17-12"><span class="verse-num">17:12</span> <span class="verse-body">dico autem vobis quia Helias iam venit et non cognoverunt eum sed fecerunt in eo quaecumque voluerunt sic et Filius hominis passurus est ab eis</span></p>
<p id="judith-17-13"><span class="verse-num">17:13</span> <span class="verse-body">tunc intellexerunt discipuli quia de Iohanne Baptista dixisset eis</span></p>
<p id="judith-17-14"><span class="verse-num">17:14</span> <span class="verse-body">et cum venisset ad turbam accessit ad eum homo genibus provolutus ante eum dicens Domine miserere filii mei quia lunaticus est et male patitur nam saepe cadit in ignem et crebro in aquam</span></p>
<p id="judith-17-15"><span class="verse-num">17:15</span> <span class="verse-body">et obtuli eum discipulis tuis et non potuerunt curare eum</span></p>
<p id="judith-17-16"><span class="verse-num">17:16</span> <span class="verse-body">respondens Iesus ait o generatio incredula et perversa quousque ero vobiscum usquequo patiar vos adferte huc illum ad me</span></p>
<p id="judith-17-17"><span class="verse-num">17:17</span> <span class="verse-body">et increpavit ei Iesus et exiit ab eo daemonium et curatus est puer ex illa hora</span></p>
<p id="judith-17-18"><span class="verse-num">17:18</span> <span class="verse-body">tunc accesserunt discipuli ad Iesum secreto et dixerunt quare nos non potuimus eicere illum</span></p>
<p id="judith-17-19"><span class="verse-num">17:19</span> <span class="verse-body">dicit illis propter incredulitatem vestram amen quippe dico vobis si habueritis fidem sicut granum sinapis dicetis monti huic transi hinc et transibit et nihil inpossibile erit vobis</span></p>
<p id="judith-17-20"><span class="verse-num">17:20</span> <span class="verse-body">hoc autem genus non eicitur nisi per orationem et ieiunium</span></p>
<p id="judith-17-21"><span class="verse-num">17:21</span> <span class="verse-body">conversantibus autem eis in Galilaea dixit illis Iesus Filius hominis tradendus est in manus hominum</span></p>
<p id="judith-17-22"><span class="verse-num">17:22</span> <span class="verse-body">et occident eum et tertio die resurget et contristati sunt vehementer</span></p>
<p id="judith-17-23"><span class="verse-num">17:23</span> <span class="verse-body">et cum venissent Capharnaum accesserunt qui didragma accipiebant ad Petrum et dixerunt magister vester non solvit didragma</span></p>
<p id="judith-17-24"><span class="verse-num">17:24</span> <span class="verse-body">ait etiam et cum intrasset domum praevenit eum Iesus dicens quid tibi videtur Simon reges terrae a quibus accipiunt tributum vel censum a filiis suis an ab alienis</span></p>
<p id="judith-17-25"><span class="verse-num">17:25</span> <span class="verse-body">et ille dixit ab alienis dixit illi Iesus ergo liberi sunt filii</span></p>
<p id="judith-17-26"><span class="verse-num">17:26</span> <span class="verse-body">ut autem non scandalizemus eos vade ad mare et mitte hamum et eum piscem qui primus ascenderit tolle et aperto ore eius invenies staterem illum sumens da eis pro me et te __________________________________________________________________</span></p>
<h2 id="judith-ch-18">Chapter 18</h2>
<p class="verses"><a href="#judith-18-1">1</a> <a href="#judith-18-2">2</a> <a href="#judith-18-3">3</a> <a href="#judith-18-4">4</a> <a href="#judith-18-5">5</a> <a href="#judith-18-6">6</a> <a href="#judith-18-7">7</a> <a href="#judith-18-8">8</a> <a href="#judith-18-9">9</a> <a href="#judith-18-10">10</a> <a href="#judith-18-11">11</a> <a href="#judith-18-12">12</a> <a href="#judith-18-13">13</a> <a href="#judith-18-14">14</a> <a href="#judith-18-15">15</a> <a href="#judith-18-16">16</a> <a href="#judith-18-17">17</a> <a href="#judith-18-18">18</a> <a href="#judith-18-19">19</a> <a href="#judith-18-20">20</a> <a href="#judith-18-21">21</a> <a href="#judith-18-22">22</a> <a href="#judith-18-23">23</a> <a href="#judith-18-24">24</a> <a href="#judith-18-25">25</a> <a href="#judith-18-26">26</a> <a href="#judith-18-27">27</a> <a href="#judith-18-28">28</a> <a href="#judith-18-29">29</a> <a href="#judith-18-30">30</a> <a href="#judith-18-31">31</a> <a href="#judith-18-32">32</a> <a href="#judith-18-33">33</a> <a href="#judith-18-34">34</a> <a href="#judith-18-35">35</a></p>
<p id="judith-18-1"><span class="verse-num">18:1</span> <span class="verse-body">in illa hora accesserunt discipuli ad Iesum dicentes quis putas maior est in regno caelorum</span></p>
<p id="judith-18-2"><span class="verse-num">18:2</span> <span class="verse-body">et advocans Iesus parvulum statuit eum in medio eorum</span></p>
<p id="judith-18-3"><span class="verse-num">18:3</span> <span class="verse-body">et dixit amen dico vobis nisi conversi fueritis et efficiamini sicut parvuli non intrabitis in regnum caelorum</span></p>
<p id="judith-18-4"><span class="verse-num">18:4</span> <span class="verse-body">quicumque ergo humiliaverit se sicut parvulus iste hic est maior in regno caelorum</span></p>
<p id="judith-18-5"><span class="verse-num">18:5</span> <span class="verse-body">et qui susceperit unum parvulum talem in nomine meo me suscipit</span></p>
<p id="judith-18-6"><span class="verse-num">18:6</span> <span class="verse-body">qui autem scandalizaverit unum de pusillis istis qui in me credunt expedit ei ut suspendatur mola asinaria in collo eius et demergatur in profundum maris</span></p>
<p id="judith-18-7"><span class="verse-num">18:7</span> <span class="verse-body">vae mundo ab scandalis necesse est enim ut veniant scandala verumtamen vae homini per quem scandalum venit</span></p>
<p id="judith-18-8"><span class="verse-num">18:8</span> <span class="verse-body">si autem manus tua vel pes tuus scandalizat te abscide eum et proice abs te bonum tibi est ad vitam ingredi debilem vel clodum quam duas manus vel duos pedes habentem mitti in ignem aeternum</span></p>
<p id="judith-18-9"><span class="verse-num">18:9</span> <span class="verse-body">et si oculus tuus scandalizat te erue eum et proice abs te bonum tibi est unoculum in vitam intrare quam duos oculos habentem mitti in gehennam ignis</span></p>
<p id="judith-18-10"><span class="verse-num">18:10</span> <span class="verse-body">videte ne contemnatis unum ex his pusillis dico enim vobis quia angeli eorum in caelis semper vident faciem Patris mei qui in caelis est</span></p>
<p id="judith-18-11"><span class="verse-num">18:11</span> <span class="verse-body">venit enim Filius hominis salvare quod perierat</span></p>
<p id="judith-18-12"><span class="verse-num">18:12</span> <span class="verse-body">quid vobis videtur si fuerint alicui centum oves et erraverit una ex eis nonne relinquet nonaginta novem in montibus et vadit quaerere eam quae erravit</span></p>
<p id="judith-18-13"><span class="verse-num">18:13</span> <span class="verse-body">et si contigerit ut inveniat eam amen dico vobis quia gaudebit super eam magis quam super nonaginta novem quae non erraverunt</span></p>
<p id="judith-18-14"><span class="verse-num">18:14</span> <span class="verse-body">sic non est voluntas ante Patrem vestrum qui in caelis est ut pereat unus de pusillis istis</span></p>
<p id="judith-18-15"><span class="verse-num">18:15</span> <span class="verse-body">si autem peccaverit in te frater tuus vade et corripe eum inter te et ipsum solum si te audierit lucratus es fratrem tuum</span></p>
<p id="judith-18-16"><span class="verse-num">18:16</span> <span class="verse-body">si autem non te audierit adhibe tecum adhuc unum vel duos ut in ore duorum testium vel trium stet omne verbum</span></p>
<p id="judith-18-17"><span class="verse-num">18:17</span> <span class="verse-body">quod si non audierit eos dic ecclesiae si autem et ecclesiam non audierit sit tibi sicut ethnicus et publicanus</span></p>
<p id="judith-18-18"><span class="verse-num">18:18</span> <span class="verse-body">amen dico vobis quaecumque alligaveritis super terram erunt ligata et in caelo et quaecumque solveritis super terram erunt soluta et in caelo</span></p>
<p id="judith-18-19"><span class="verse-num">18:19</span> <span class="verse-body">iterum dico vobis quia si duo ex vobis consenserint super terram de omni re quacumque petierint fiet illis a Patre meo qui in caelis est</span></p>
<p id="judith-18-20"><span class="verse-num">18:20</span> <span class="verse-body">ubi enim sunt duo vel tres congregati in nomine meo ibi sum in medio eorum</span></p>
<p id="judith-18-21"><span class="verse-num">18:21</span> <span class="verse-body">tunc accedens Petrus ad eum dixit Domine quotiens peccabit in me frater meus et dimittam ei usque septies</span></p>
<p id="judith-18-22"><span class="verse-num">18:22</span> <span class="verse-body">dicit illi Iesus non dico tibi usque septies sed usque septuagies septies</span></p>
<p id="judith-18-23"><span class="verse-num">18:23</span> <span class="verse-body">ideo adsimilatum est regnum caelorum homini regi qui voluit rationem ponere cum servis suis</span></p>
<p id="judith-18-24"><span class="verse-num">18:24</span> <span class="verse-body">et cum coepisset rationem ponere oblatus est ei unus qui debebat decem milia talenta</span></p>
<p id="judith-18-25"><span class="verse-num">18:25</span> <span class="verse-body">cum autem non haberet unde redderet iussit eum dominus venundari et uxorem eius et filios et omnia quae habebat et reddi</span></p>
<p id="judith-18-26"><span class="verse-num">18:26</span> <span class="verse-body">procidens autem servus ille orabat eum dicens patientiam habe in me et omnia reddam tibi</span></p>
<p id="judith-18-27"><span class="verse-num">18:27</span> <span class="verse-body">misertus autem dominus servi illius dimisit eum et debitum dimisit ei</span></p>
<p id="judith-18-28"><span class="verse-num">18:28</span> <span class="verse-body">egressus autem servus ille invenit unum de conservis suis qui debebat ei centum denarios et tenens suffocabat eum dicens redde quod debes</span></p>
<p id="judith-18-29"><span class="verse-num">18:29</span> <span class="verse-body">et procidens conservus eius rogabat eum dicens patientiam habe in me et omnia reddam tibi</span></p>
<p id="judith-18-30"><span class="verse-num">18:30</span> <span class="verse-body">ille autem noluit sed abiit et misit eum in carcerem donec redderet debitum</span></p>
<p id="judith-18-31"><span class="verse-num">18:31</span> <span class="verse-body">videntes autem conservi eius quae fiebant contristati sunt valde et venerunt et narraverunt domino suo omnia quae facta erant</span></p>
<p id="judith-18-32"><span class="verse-num">18:32</span> <span class="verse-body">tunc vocavit illum dominus suus et ait illi serve nequam omne debitum dimisi tibi quoniam rogasti me</span></p>
<p id="judith-18-33"><span class="verse-num">18:33</span> <span class="verse-body">non ergo oportuit et te misereri conservi tui sicut et ego tui misertus sum</span></p>
<p id="judith-18-34"><span class="verse-num">18:34</span> <span class="verse-body">et iratus dominus eius tradidit eum tortoribus quoadusque redderet universum debitum</span></p>
<p id="judith-18-35"><span class="verse-num">18:35</span> <span class="verse-body">sic et Pater meus caelestis faciet vobis si non remiseritis unusquisque fratri suo de cordibus vestris __________________________________________________________________</span></p>
<h2 id="judith-ch-19">Chapter 19</h2>
<p class="verses"><a href="#judith-19-1">1</a> <a href="#judith-19-2">2</a> <a href="#judith-19-3">3</a> <a href="#judith-19-4">4</a> <a href="#judith-19-5">5</a> <a href="#judith-19-6">6</a> <a href="#judith-19-7">7</a> <a href="#judith-19-8">8</a> <a href="#judith-19-9">9</a> <a href="#judith-19-10">10</a> <a href="#judith-19-11">11</a> <a href="#judith-19-12">12</a> <a href="#judith-19-13">13</a> <a href="#judith-19-14">14</a> <a href="#judith-19-15">15</a> <a href="#judith-19-16">16</a> <a href="#judith-19-17">17</a> <a href="#judith-19-18">18</a> <a href="#judith-19-19">19</a> <a href="#judith-19-20">20</a> <a href="#judith-19-21">21</a> <a href="#judith-19-22">22</a> <a href="#judith-19-23">23</a> <a href="#judith-19-24">24</a> <a href="#judith-19-25">25</a> <a href="#judith-19-26">26</a> <a href="#judith-19-27">27</a> <a href="#judith-19-28">28</a> <a href="#judith-19-29">29</a> <a href="#judith-19-30">30</a></p>
<p id="judith-19-1"><span class="verse-num">19:1</span> <span class="verse-body">et factum est cum consummasset Iesus sermones istos migravit a Galilaea et venit in fines Iudaeae trans Iordanen</span></p>
<p id="judith-19-2"><span class="verse-num">19:2</span> <span class="verse-body">et secutae sunt eum turbae multae et curavit eos ibi</span></p>
<p id="judith-19-3"><span class="verse-num">19:3</span> <span class="verse-body">et accesserunt ad eum Pharisaei temptantes eum et dicentes si licet homini dimittere uxorem suam quacumque ex causa</span></p>
<p id="judith-19-4"><span class="verse-num">19:4</span> <span class="verse-body">qui respondens ait eis non legistis quia qui fecit ab initio masculum et feminam fecit eos</span></p>
<p id="judith-19-5"><span class="verse-num">19:5</span> <span class="verse-body">et dixit propter hoc dimittet homo patrem et matrem et adherebit uxori suae et erunt duo in carne una</span></p>
<p id="judith-19-6"><span class="verse-num">19:6</span> <span class="verse-body">itaque iam non sunt duo sed una caro quod ergo Deus coniunxit homo non separet</span></p>
<p id="judith-19-7"><span class="verse-num">19:7</span> <span class="verse-body">dicunt illi quid ergo Moses mandavit dari libellum repudii et dimittere</span></p>
<p id="judith-19-8"><span class="verse-num">19:8</span> <span class="verse-body">ait illis quoniam Moses ad duritiam cordis vestri permisit vobis dimittere uxores vestras ab initio autem non sic fuit</span></p>
<p id="judith-19-9"><span class="verse-num">19:9</span> <span class="verse-body">dico autem vobis quia quicumque dimiserit uxorem suam nisi ob fornicationem et aliam duxerit moechatur et qui dimissam duxerit moechatur</span></p>
<p id="judith-19-10"><span class="verse-num">19:10</span> <span class="verse-body">dicunt ei discipuli eius si ita est causa homini cum uxore non expedit nubere</span></p>
<p id="judith-19-11"><span class="verse-num">19:11</span> <span class="verse-body">qui dixit non omnes capiunt verbum istud sed quibus datum est</span></p>
<p id="judith-19-12"><span class="verse-num">19:12</span> <span class="verse-body">sunt enim eunuchi qui de matris utero sic nati sunt et sunt eunuchi qui facti sunt ab hominibus et sunt eunuchi qui se ipsos castraverunt propter regnum caelorum qui potest capere capiat</span></p>
<p id="judith-19-13"><span class="verse-num">19:13</span> <span class="verse-body">tunc oblati sunt ei parvuli ut manus eis inponeret et oraret discipuli autem increpabant eis</span></p>
<p id="judith-19-14"><span class="verse-num">19:14</span> <span class="verse-body">Iesus vero ait eis sinite parvulos et nolite eos prohibere ad me venire talium est enim regnum caelorum</span></p>
<p id="judith-19-15"><span class="verse-num">19:15</span> <span class="verse-body">et cum inposuisset eis manus abiit inde</span></p>
<p id="judith-19-16"><span class="verse-num">19:16</span> <span class="verse-body">et ecce unus accedens ait illi magister bone quid boni faciam ut habeam vitam aeternam</span></p>
<p id="judith-19-17"><span class="verse-num">19:17</span> <span class="verse-body">qui dixit ei quid me interrogas de bono unus est bonus Deus si autem vis ad vitam ingredi serva mandata</span></p>
<p id="judith-19-18"><span class="verse-num">19:18</span> <span class="verse-body">dicit illi quae Iesus autem dixit non homicidium facies non adulterabis non facies furtum non falsum testimonium dices</span></p>
<p id="judith-19-19"><span class="verse-num">19:19</span> <span class="verse-body">honora patrem et matrem et diliges proximum tuum sicut te ipsum</span></p>
<p id="judith-19-20"><span class="verse-num">19:20</span> <span class="verse-body">dicit illi adulescens omnia haec custodivi quid adhuc mihi deest</span></p>
<p id="judith-19-21"><span class="verse-num">19:21</span> <span class="verse-body">ait illi Iesus si vis perfectus esse vade vende quae habes et da pauperibus et habebis thesaurum in caelo et veni sequere me</span></p>
<p id="judith-19-22"><span class="verse-num">19:22</span> <span class="verse-body">cum audisset autem adulescens verbum abiit tristis erat enim habens multas possessiones</span></p>
<p id="judith-19-23"><span class="verse-num">19:23</span> <span class="verse-body">Iesus autem dixit discipulis suis amen dico vobis quia dives difficile intrabit in regnum caelorum</span></p>
<p id="judith-19-24"><span class="verse-num">19:24</span> <span class="verse-body">et iterum dico vobis facilius est camelum per foramen acus transire quam divitem intrare in regnum caelorum</span></p>
<p id="judith-19-25"><span class="verse-num">19:25</span> <span class="verse-body">auditis autem his discipuli mirabantur valde dicentes quis ergo poterit salvus esse</span></p>
<p id="judith-19-26"><span class="verse-num">19:26</span> <span class="verse-body">aspiciens autem Iesus dixit illis apud homines hoc inpossibile est apud Deum autem omnia possibilia sunt</span></p>
<p id="judith-19-27"><span class="verse-num">19:27</span> <span class="verse-body">tunc respondens Petrus dixit ei ecce nos reliquimus omnia et secuti sumus te quid ergo erit nobis</span></p>
<p id="judith-19-28"><span class="verse-num">19:28</span> <span class="verse-body">Iesus autem dixit illis amen dico vobis quod vos qui secuti estis me in regeneratione cum sederit Filius hominis in sede maiestatis suae sedebitis et vos super sedes duodecim iudicantes duodecim tribus Israhel</span></p>
<p id="judith-19-29"><span class="verse-num">19:29</span> <span class="verse-body">et omnis qui reliquit domum vel fratres aut sorores aut patrem aut matrem aut uxorem aut filios aut agros propter nomen meum centuplum accipiet et vitam aeternam possidebit</span></p>
<p id="judith-19-30"><span class="verse-num">19:30</span> <span class="verse-body">multi autem erunt primi novissimi et novissimi primi __________________________________________________________________</span></p>
<h2 id="judith-ch-20">Chapter 20</h2>
<p class="verses"><a href="#judith-20-1">1</a> <a href="#judith-20-2">2</a> <a href="#judith-20-3">3</a> <a href="#judith-20-4">4</a> <a href="#judith-20-5">5</a> <a href="#judith-20-6">6</a> <a href="#judith-20-7">7</a> <a href="#judith-20-8">8</a> <a href="#judith-20-9">9</a> <a href="#judith-20-10">10</a> <a href="#judith-20-11">11</a> <a href="#judith-20-12">12</a> <a href="#judith-20-13">13</a> <a href="#judith-20-14">14</a> <a href="#judith-20-15">15</a> <a href="#judith-20-16">16</a> <a href="#judith-20-17">17</a> <a href="#judith-20-18">18</a> <a href="#judith-20-19">19</a> <a href="#judith-20-20">20</a> <a href="#judith-20-21">21</a> <a href="#judith-20-22">22</a> <a href="#judith-20-23">23</a> <a href="#judith-20-24">24</a> <a href="#judith-20-25">25</a> <a href="#judith-20-26">26</a> <a href="#judith-20-27">27</a> <a href="#judith-20-28">28</a> <a href="#judith-20-29">29</a> <a href="#judith-20-30">30</a> <a href="#judith-20-31">31</a> <a href="#judith-20-32">32</a> <a href="#judith-20-33">33</a> <a href="#judith-20-34">34</a></p>
<p id="judith-20-1"><span class="verse-num">20:1</span> <span class="verse-body">simile est enim regnum caelorum homini patri familias qui exiit primo mane conducere operarios in vineam suam</span></p>
<p id="judith-20-2"><span class="verse-num">20:2</span> <span class="verse-body">conventione autem facta cum operariis ex denario diurno misit eos in vineam suam</span></p>
<p id="judith-20-3"><span class="verse-num">20:3</span> <span class="verse-body">et egressus circa horam tertiam vidit alios stantes in foro otiosos</span></p>
<p id="judith-20-4"><span class="verse-num">20:4</span> <span class="verse-body">et illis dixit ite et vos in vineam et quod iustum fuerit dabo vobis</span></p>
<p id="judith-20-5"><span class="verse-num">20:5</span> <span class="verse-body">illi autem abierunt iterum autem exiit circa sextam et nonam horam et fecit similiter</span></p>
<p id="judith-20-6"><span class="verse-num">20:6</span> <span class="verse-body">circa undecimam vero exiit et invenit alios stantes et dicit illis quid hic statis tota die otiosi</span></p>
<p id="judith-20-7"><span class="verse-num">20:7</span> <span class="verse-body">dicunt ei quia nemo nos conduxit dicit illis ite et vos in vineam</span></p>
<p id="judith-20-8"><span class="verse-num">20:8</span> <span class="verse-body">cum sero autem factum esset dicit dominus vineae procuratori suo voca operarios et redde illis mercedem incipiens a novissimis usque ad primos</span></p>
<p id="judith-20-9"><span class="verse-num">20:9</span> <span class="verse-body">cum venissent ergo qui circa undecimam horam venerant acceperunt singulos denarios</span></p>
<p id="judith-20-10"><span class="verse-num">20:10</span> <span class="verse-body">venientes autem et primi arbitrati sunt quod plus essent accepturi acceperunt autem et ipsi singulos denarios</span></p>
<p id="judith-20-11"><span class="verse-num">20:11</span> <span class="verse-body">et accipientes murmurabant adversus patrem familias</span></p>
<p id="judith-20-12"><span class="verse-num">20:12</span> <span class="verse-body">dicentes hii novissimi una hora fecerunt et pares illos nobis fecisti qui portavimus pondus diei et aestus</span></p>
<p id="judith-20-13"><span class="verse-num">20:13</span> <span class="verse-body">at ille respondens uni eorum dixit amice non facio tibi iniuriam nonne ex denario convenisti mecum</span></p>
<p id="judith-20-14"><span class="verse-num">20:14</span> <span class="verse-body">tolle quod tuum est et vade volo autem et huic novissimo dare sicut et tibi</span></p>
<p id="judith-20-15"><span class="verse-num">20:15</span> <span class="verse-body">aut non licet mihi quod volo facere an oculus tuus nequam est quia ego bonus sum</span></p>
<p id="judith-20-16"><span class="verse-num">20:16</span> <span class="verse-body">sic erunt novissimi primi et primi novissimi multi sunt enim vocati pauci autem electi</span></p>
<p id="judith-20-17"><span class="verse-num">20:17</span> <span class="verse-body">et ascendens Iesus Hierosolymam adsumpsit duodecim discipulos secreto et ait illis</span></p>
<p id="judith-20-18"><span class="verse-num">20:18</span> <span class="verse-body">ecce ascendimus Hierosolymam et Filius hominis tradetur principibus sacerdotum et scribis et condemnabunt eum morte</span></p>
<p id="judith-20-19"><span class="verse-num">20:19</span> <span class="verse-body">et tradent eum gentibus ad deludendum et flagellandum et crucifigendum et tertia die resurget</span></p>
<p id="judith-20-20"><span class="verse-num">20:20</span> <span class="verse-body">tunc accessit ad eum mater filiorum Zebedaei cum filiis suis adorans et petens aliquid ab eo</span></p>
<p id="judith-20-21"><span class="verse-num">20:21</span> <span class="verse-body">qui dixit ei quid vis ait illi dic ut sedeant hii duo filii mei unus ad dexteram tuam et unus ad sinistram in regno tuo</span></p>
<p id="judith-20-22"><span class="verse-num">20:22</span> <span class="verse-body">respondens autem Iesus dixit nescitis quid petatis potestis bibere calicem quem ego bibiturus sum dicunt ei possumus</span></p>
<p id="judith-20-23"><span class="verse-num">20:23</span> <span class="verse-body">ait illis calicem quidem meum bibetis sedere autem ad dexteram meam et sinistram non est meum dare vobis sed quibus paratum est a Patre meo</span></p>
<p id="judith-20-24"><span class="verse-num">20:24</span> <span class="verse-body">et audientes decem indignati sunt de duobus fratribus</span></p>
<p id="judith-20-25"><span class="verse-num">20:25</span> <span class="verse-body">Iesus autem vocavit eos ad se et ait scitis quia principes gentium dominantur eorum et qui maiores sunt potestatem exercent in eos</span></p>
<p id="judith-20-26"><span class="verse-num">20:26</span> <span class="verse-body">non ita erit inter vos sed quicumque voluerit inter vos maior fieri sit vester minister</span></p>
<p id="judith-20-27"><span class="verse-num">20:27</span> <span class="verse-body">et qui voluerit inter vos primus esse erit vester servus</span></p>
<p id="judith-20-28"><span class="verse-num">20:28</span> <span class="verse-body">sicut Filius hominis non venit ministrari sed ministrare et dare animam suam redemptionem pro multis</span></p>
<p id="judith-20-29"><span class="verse-num">20:29</span> <span class="verse-body">et egredientibus eis ab Hiericho secuta est eum turba multa</span></p>
<p id="judith-20-30"><span class="verse-num">20:30</span> <span class="verse-body">et ecce duo caeci sedentes secus viam audierunt quia Iesus transiret et clamaverunt dicentes Domine miserere nostri Fili David</span></p>
<p id="judith-20-31"><span class="verse-num">20:31</span> <span class="verse-body">turba autem increpabat eos ut tacerent at illi magis clamabant dicentes Domine miserere nostri Fili David</span></p>
<p id="judith-20-32"><span class="verse-num">20:32</span> <span class="verse-body">et stetit Iesus et vocavit eos et ait quid vultis ut faciam vobis</span></p>
<p id="judith-20-33"><span class="verse-num">20:33</span> <span class="verse-body">dicunt illi Domine ut aperiantur oculi nostri</span></p>
<p id="judith-20-34"><span class="verse-num">20:34</span> <span class="verse-body">misertus autem eorum Iesus tetigit oculos eorum et confestim viderunt et secuti sunt eum __________________________________________________________________</span></p>
<h2 id="judith-ch-21">Chapter 21</h2>
<p class="verses"><a href="#judith-21-1">1</a> <a href="#judith-21-2">2</a> <a href="#judith-21-3">3</a> <a href="#judith-21-4">4</a> <a href="#judith-21-5">5</a> <a href="#judith-21-6">6</a> <a href="#judith-21-7">7</a> <a href="#judith-21-8">8</a> <a href="#judith-21-9">9</a> <a href="#judith-21-10">10</a> <a href="#judith-21-11">11</a> <a href="#judith-21-12">12</a> <a href="#judith-21-13">13</a> <a href="#judith-21-14">14</a> <a href="#judith-21-15">15</a> <a href="#judith-21-16">16</a> <a href="#judith-21-17">17</a> <a href="#judith-21-18">18</a> <a href="#judith-21-19">19</a> <a href="#judith-21-20">20</a> <a href="#judith-21-21">21</a> <a href="#judith-21-22">22</a> <a href="#judith-21-23">23</a> <a href="#judith-21-24">24</a> <a href="#judith-21-25">25</a> <a href="#judith-21-26">26</a> <a href="#judith-21-27">27</a> <a href="#judith-21-28">28</a> <a href="#judith-21-29">29</a> <a href="#judith-21-30">30</a> <a href="#judith-21-31">31</a> <a href="#judith-21-32">32</a> <a href="#judith-21-33">33</a> <a href="#judith-21-34">34</a> <a href="#judith-21-35">35</a> <a href="#judith-21-36">36</a> <a href="#judith-21-37">37</a> <a href="#judith-21-38">38</a> <a href="#judith-21-39">39</a> <a href="#judith-21-40">40</a> <a href="#judith-21-41">41</a> <a href="#judith-21-42">42</a> <a href="#judith-21-43">43</a> <a href="#judith-21-44">44</a> <a href="#judith-21-45">45</a> <a href="#judith-21-46">46</a></p>
<p id="judith-21-1"><span class="verse-num">21:1</span> <span class="verse-body">et cum adpropinquassent Hierosolymis et venissent Bethfage ad montem Oliveti tunc Iesus misit duos discipulos</span></p>
<p id="judith-21-2"><span class="verse-num">21:2</span> <span class="verse-body">dicens eis ite in castellum quod contra vos est et statim invenietis asinam alligatam et pullum cum ea solvite et adducite mihi</span></p>
<p id="judith-21-3"><span class="verse-num">21:3</span> <span class="verse-body">et si quis vobis aliquid dixerit dicite quia Dominus his opus habet et confestim dimittet eos</span></p>
<p id="judith-21-4"><span class="verse-num">21:4</span> <span class="verse-body">hoc autem factum est ut impleretur quod dictum est per prophetam dicentem</span></p>
<p id="judith-21-5"><span class="verse-num">21:5</span> <span class="verse-body">dicite filiae Sion ecce rex tuus venit tibi mansuetus et sedens super asinam et pullum filium subiugalis</span></p>
<p id="judith-21-6"><span class="verse-num">21:6</span> <span class="verse-body">euntes autem discipuli fecerunt sicut praecepit illis Iesus</span></p>
<p id="judith-21-7"><span class="verse-num">21:7</span> <span class="verse-body">et adduxerunt asinam et pullum et inposuerunt super eis vestimenta sua et eum desuper sedere fecerunt</span></p>
<p id="judith-21-8"><span class="verse-num">21:8</span> <span class="verse-body">plurima autem turba straverunt vestimenta sua in via alii autem caedebant ramos de arboribus et sternebant in via</span></p>
<p id="judith-21-9"><span class="verse-num">21:9</span> <span class="verse-body">turbae autem quae praecedebant et quae sequebantur clamabant dicentes osanna Filio David benedictus qui venturus est in nomine Domini osanna in altissimis</span></p>
<p id="judith-21-10"><span class="verse-num">21:10</span> <span class="verse-body">et cum intrasset Hierosolymam commota est universa civitas dicens quis est hic</span></p>
<p id="judith-21-11"><span class="verse-num">21:11</span> <span class="verse-body">populi autem dicebant hic est Iesus propheta a Nazareth Galilaeae</span></p>
<p id="judith-21-12"><span class="verse-num">21:12</span> <span class="verse-body">et intravit Iesus in templum Dei et eiciebat omnes vendentes et ementes in templo et mensas nummulariorum et cathedras vendentium columbas evertit</span></p>
<p id="judith-21-13"><span class="verse-num">21:13</span> <span class="verse-body">et dicit eis scriptum est domus mea domus orationis vocabitur vos autem fecistis eam speluncam latronum</span></p>
<p id="judith-21-14"><span class="verse-num">21:14</span> <span class="verse-body">et accesserunt ad eum caeci et claudi in templo et sanavit eos</span></p>
<p id="judith-21-15"><span class="verse-num">21:15</span> <span class="verse-body">videntes autem principes sacerdotum et scribae mirabilia quae fecit et pueros clamantes in templo et dicentes osanna Filio David indignati sunt</span></p>
<p id="judith-21-16"><span class="verse-num">21:16</span> <span class="verse-body">et dixerunt ei audis quid isti dicant Iesus autem dicit eis utique numquam legistis quia ex ore infantium et lactantium perfecisti laudem</span></p>
<p id="judith-21-17"><span class="verse-num">21:17</span> <span class="verse-body">et relictis illis abiit foras extra civitatem in Bethaniam ibique mansit</span></p>
<p id="judith-21-18"><span class="verse-num">21:18</span> <span class="verse-body">mane autem revertens in civitatem esuriit</span></p>
<p id="judith-21-19"><span class="verse-num">21:19</span> <span class="verse-body">et videns fici arborem unam secus viam venit ad eam et nihil invenit in ea nisi folia tantum et ait illi numquam ex te fructus nascatur in sempiternum et arefacta est continuo ficulnea</span></p>
<p id="judith-21-20"><span class="verse-num">21:20</span> <span class="verse-body">et videntes discipuli mirati sunt dicentes quomodo continuo aruit</span></p>
<p id="judith-21-21"><span class="verse-num">21:21</span> <span class="verse-body">respondens autem Iesus ait eis amen dico vobis si habueritis fidem et non haesitaveritis non solum de ficulnea facietis sed et si monti huic dixeritis tolle et iacta te in mare fiet</span></p>
<p id="judith-21-22"><span class="verse-num">21:22</span> <span class="verse-body">et omnia quaecumque petieritis in oratione credentes accipietis</span></p>
<p id="judith-21-23"><span class="verse-num">21:23</span> <span class="verse-body">et cum venisset in templum accesserunt ad eum docentem principes sacerdotum et seniores populi dicentes in qua potestate haec facis et quis tibi dedit hanc potestatem</span></p>
<p id="judith-21-24"><span class="verse-num">21:24</span> <span class="verse-body">respondens Iesus dixit illis interrogabo vos et ego unum sermonem quem si dixeritis mihi et ego vobis dicam in qua potestate haec facio</span></p>
<p id="judith-21-25"><span class="verse-num">21:25</span> <span class="verse-body">baptismum Iohannis unde erat e caelo an ex hominibus at illi cogitabant inter se dicentes si dixerimus e caelo dicet nobis quare ergo non credidistis illi</span></p>
<p id="judith-21-26"><span class="verse-num">21:26</span> <span class="verse-body">si autem dixerimus ex hominibus timemus turbam omnes enim habent Iohannem sicut prophetam</span></p>
<p id="judith-21-27"><span class="verse-num">21:27</span> <span class="verse-body">et respondentes Iesu dixerunt nescimus ait illis et ipse nec ego dico vobis in qua potestate haec facio</span></p>
<p id="judith-21-28"><span class="verse-num">21:28</span> <span class="verse-body">quid autem vobis videtur homo habebat duos filios et accedens ad primum dixit fili vade hodie operare in vinea mea</span></p>
<p id="judith-21-29"><span class="verse-num">21:29</span> <span class="verse-body">ille autem respondens ait nolo postea autem paenitentia motus abiit</span></p>
<p id="judith-21-30"><span class="verse-num">21:30</span> <span class="verse-body">accedens autem ad alterum dixit similiter at ille respondens ait eo domine et non ivit</span></p>
<p id="judith-21-31"><span class="verse-num">21:31</span> <span class="verse-body">quis ex duobus fecit voluntatem patris dicunt novissimus dicit illis Iesus amen dico vobis quia publicani et meretrices praecedunt vos in regno Dei</span></p>
<p id="judith-21-32"><span class="verse-num">21:32</span> <span class="verse-body">venit enim ad vos Iohannes in via iustitiae et non credidistis ei publicani autem et meretrices crediderunt ei vos autem videntes nec paenitentiam habuistis postea ut crederetis ei</span></p>
<p id="judith-21-33"><span class="verse-num">21:33</span> <span class="verse-body">aliam parabolam audite homo erat pater familias qui plantavit vineam et sepem circumdedit ei et fodit in ea torcular et aedificavit turrem et locavit eam agricolis et peregre profectus est</span></p>
<p id="judith-21-34"><span class="verse-num">21:34</span> <span class="verse-body">cum autem tempus fructuum adpropinquasset misit servos suos ad agricolas ut acciperent fructus eius</span></p>
<p id="judith-21-35"><span class="verse-num">21:35</span> <span class="verse-body">et agricolae adprehensis servis eius alium ceciderunt alium occiderunt alium vero lapidaverunt</span></p>
<p id="judith-21-36"><span class="verse-num">21:36</span> <span class="verse-body">iterum misit alios servos plures prioribus et fecerunt illis similiter</span></p>
<p id="judith-21-37"><span class="verse-num">21:37</span> <span class="verse-body">novissime autem misit ad eos filium suum dicens verebuntur filium meum</span></p>
<p id="judith-21-38"><span class="verse-num">21:38</span> <span class="verse-body">agricolae autem videntes filium dixerunt intra se hic est heres venite occidamus eum et habebimus hereditatem eius</span></p>
<p id="judith-21-39"><span class="verse-num">21:39</span> <span class="verse-body">et adprehensum eum eiecerunt extra vineam et occiderunt</span></p>
<p id="judith-21-40"><span class="verse-num">21:40</span> <span class="verse-body">cum ergo venerit dominus vineae quid faciet agricolis illis</span></p>
<p id="judith-21-41"><span class="verse-num">21:41</span> <span class="verse-body">aiunt illi malos male perdet et vineam locabit aliis agricolis qui reddant ei fructum temporibus suis</span></p>
<p id="judith-21-42"><span class="verse-num">21:42</span> <span class="verse-body">dicit illis Iesus numquam legistis in scripturis lapidem quem reprobaverunt aedificantes hic factus est in caput anguli a Domino factum est istud et est mirabile in oculis nostris</span></p>
<p id="judith-21-43"><span class="verse-num">21:43</span> <span class="verse-body">ideo dico vobis quia auferetur a vobis regnum Dei et dabitur genti facienti fructus eius</span></p>
<p id="judith-21-44"><span class="verse-num">21:44</span> <span class="verse-body">et qui ceciderit super lapidem istum confringetur super quem vero ceciderit conteret eum</span></p>
<p id="judith-21-45"><span class="verse-num">21:45</span> <span class="verse-body">et cum audissent principes sacerdotum et Pharisaei parabolas eius cognoverunt quod de ipsis diceret</span></p>
<p id="judith-21-46"><span class="verse-num">21:46</span> <span class="verse-body">et quaerentes eum tenere timuerunt turbas quoniam sicut prophetam eum habebant __________________________________________________________________</span></p>
<h2 id="judith-ch-22">Chapter 22</h2>
<p class="verses"><a href="#judith-22-1">1</a> <a href="#judith-22-2">2</a> <a href="#judith-22-3">3</a> <a href="#judith-22-4">4</a> <a href="#judith-22-5">5</a> <a href="#judith-22-6">6</a> <a href="#judith-22-7">7</a> <a href="#judith-22-8">8</a> <a href="#judith-22-9">9</a> <a href="#judith-22-10">10</a> <a href="#judith-22-11">11</a> <a href="#judith-22-12">12</a> <a href="#judith-22-13">13</a> <a href="#judith-22-14">14</a> <a href="#judith-22-15">15</a> <a href="#judith-22-16">16</a> <a href="#judith-22-17">17</a> <a href="#judith-22-18">18</a> <a href="#judith-22-19">19</a> <a href="#judith-22-20">20</a> <a href="#judith-22-21">21</a> <a href="#judith-22-22">22</a> <a href="#judith-22-23">23</a> <a href="#judith-22-24">24</a> <a href="#judith-22-25">25</a> <a href="#judith-22-26">26</a> <a href="#judith-22-27">27</a> <a href="#judith-22-28">28</a> <a href="#judith-22-29">29</a> <a href="#judith-22-30">30</a> <a href="#judith-22-31">31</a> <a href="#judith-22-32">32</a> <a href="#judith-22-33">33</a> <a href="#judith-22-34">34</a> <a href="#judith-22-35">35</a> <a href="#judith-22-36">36</a> <a href="#judith-22-37">37</a> <a href="#judith-22-38">38</a> <a href="#judith-22-39">39</a> <a href="#judith-22-40">40</a> <a href="#judith-22-41">41</a> <a href="#judith-22-42">42</a> <a href="#judith-22-43">43</a> <a href="#judith-22-44">44</a> <a href="#judith-22-45">45</a> <a href="#judith-22-46">46</a></p>
<p id="judith-22-1"><span class="verse-num">22:1</span> <span class="verse-body">et respondens Iesus dixit iterum in parabolis eis dicens</span></p>
<p id="judith-22-2"><span class="verse-num">22:2</span> <span class="verse-body">simile factum est regnum caelorum homini regi qui fecit nuptias filio suo</span></p>
<p id="judith-22-3"><span class="verse-num">22:3</span> <span class="verse-body">et misit servos suos vocare invitatos ad nuptias et nolebant venire</span></p>
<p id="judith-22-4"><span class="verse-num">22:4</span> <span class="verse-body">iterum misit alios servos dicens dicite invitatis ecce prandium meum paravi tauri mei et altilia occisa et omnia parata venite ad nuptias</span></p>
<p id="judith-22-5"><span class="verse-num">22:5</span> <span class="verse-body">illi autem neglexerunt et abierunt alius in villam suam alius vero ad negotiationem suam</span></p>
<p id="judith-22-6"><span class="verse-num">22:6</span> <span class="verse-body">reliqui vero tenuerunt servos eius et contumelia adfectos occiderunt</span></p>
<p id="judith-22-7"><span class="verse-num">22:7</span> <span class="verse-body">rex autem cum audisset iratus est et missis exercitibus suis perdidit homicidas illos et civitatem illorum succendit</span></p>
<p id="judith-22-8"><span class="verse-num">22:8</span> <span class="verse-body">tunc ait servis suis nuptiae quidem paratae sunt sed qui invitati erant non fuerunt digni</span></p>
<p id="judith-22-9"><span class="verse-num">22:9</span> <span class="verse-body">ite ergo ad exitus viarum et quoscumque inveneritis vocate ad nuptias</span></p>
<p id="judith-22-10"><span class="verse-num">22:10</span> <span class="verse-body">et egressi servi eius in vias congregaverunt omnes quos invenerunt malos et bonos et impletae sunt nuptiae discumbentium</span></p>
<p id="judith-22-11"><span class="verse-num">22:11</span> <span class="verse-body">intravit autem rex ut videret discumbentes et vidit ibi hominem non vestitum veste nuptiali</span></p>
<p id="judith-22-12"><span class="verse-num">22:12</span> <span class="verse-body">et ait illi amice quomodo huc intrasti non habens vestem nuptialem at ille obmutuit</span></p>
<p id="judith-22-13"><span class="verse-num">22:13</span> <span class="verse-body">tunc dixit rex ministris ligatis pedibus eius et manibus mittite eum in tenebras exteriores ibi erit fletus et stridor dentium</span></p>
<p id="judith-22-14"><span class="verse-num">22:14</span> <span class="verse-body">multi autem sunt vocati pauci vero electi</span></p>
<p id="judith-22-15"><span class="verse-num">22:15</span> <span class="verse-body">tunc abeuntes Pharisaei consilium inierunt ut caperent eum in sermone</span></p>
<p id="judith-22-16"><span class="verse-num">22:16</span> <span class="verse-body">et mittunt ei discipulos suos cum Herodianis dicentes magister scimus quia verax es et viam Dei in veritate doces et non est tibi cura de aliquo non enim respicis personam hominum</span></p>
<p id="judith-22-17"><span class="verse-num">22:17</span> <span class="verse-body">dic ergo nobis quid tibi videatur licet censum dare Caesari an non</span></p>
<p id="judith-22-18"><span class="verse-num">22:18</span> <span class="verse-body">cognita autem Iesus nequitia eorum ait quid me temptatis hypocritae</span></p>
<p id="judith-22-19"><span class="verse-num">22:19</span> <span class="verse-body">ostendite mihi nomisma census at illi obtulerunt ei denarium</span></p>
<p id="judith-22-20"><span class="verse-num">22:20</span> <span class="verse-body">et ait illis Iesus cuius est imago haec et suprascriptio</span></p>
<p id="judith-22-21"><span class="verse-num">22:21</span> <span class="verse-body">dicunt ei Caesaris tunc ait illis reddite ergo quae sunt Caesaris Caesari et quae sunt Dei Deo</span></p>
<p id="judith-22-22"><span class="verse-num">22:22</span> <span class="verse-body">et audientes mirati sunt et relicto eo abierunt</span></p>
<p id="judith-22-23"><span class="verse-num">22:23</span> <span class="verse-body">in illo die accesserunt ad eum Sadducaei qui dicunt non esse resurrectionem et interrogaverunt eum</span></p>
<p id="judith-22-24"><span class="verse-num">22:24</span> <span class="verse-body">dicentes magister Moses dixit si quis mortuus fuerit non habens filium ut ducat frater eius uxorem illius et suscitet semen fratri suo</span></p>
<p id="judith-22-25"><span class="verse-num">22:25</span> <span class="verse-body">erant autem apud nos septem fratres et primus uxore ducta defunctus est et non habens semen reliquit uxorem suam fratri suo</span></p>
<p id="judith-22-26"><span class="verse-num">22:26</span> <span class="verse-body">similiter secundus et tertius usque ad septimum</span></p>
<p id="judith-22-27"><span class="verse-num">22:27</span> <span class="verse-body">novissime autem omnium et mulier defuncta est</span></p>
<p id="judith-22-28"><span class="verse-num">22:28</span> <span class="verse-body">in resurrectione ergo cuius erit de septem uxor omnes enim habuerunt eam</span></p>
<p id="judith-22-29"><span class="verse-num">22:29</span> <span class="verse-body">respondens autem Iesus ait illis erratis nescientes scripturas neque virtutem Dei</span></p>
<p id="judith-22-30"><span class="verse-num">22:30</span> <span class="verse-body">in resurrectione enim neque nubent neque nubentur sed sunt sicut angeli Dei in caelo</span></p>
<p id="judith-22-31"><span class="verse-num">22:31</span> <span class="verse-body">de resurrectione autem mortuorum non legistis quod dictum est a Deo dicente vobis</span></p>
<p id="judith-22-32"><span class="verse-num">22:32</span> <span class="verse-body">ego sum Deus Abraham et Deus Isaac et Deus Iacob non est Deus mortuorum sed viventium</span></p>
<p id="judith-22-33"><span class="verse-num">22:33</span> <span class="verse-body">et audientes turbae mirabantur in doctrina eius</span></p>
<p id="judith-22-34"><span class="verse-num">22:34</span> <span class="verse-body">Pharisaei autem audientes quod silentium inposuisset Sadducaeis convenerunt in unum</span></p>
<p id="judith-22-35"><span class="verse-num">22:35</span> <span class="verse-body">et interrogavit eum unus ex eis legis doctor temptans eum</span></p>
<p id="judith-22-36"><span class="verse-num">22:36</span> <span class="verse-body">magister quod est mandatum magnum in lege</span></p>
<p id="judith-22-37"><span class="verse-num">22:37</span> <span class="verse-body">ait illi Iesus diliges Dominum Deum tuum ex toto corde tuo et in tota anima tua et in tota mente tua</span></p>
<p id="judith-22-38"><span class="verse-num">22:38</span> <span class="verse-body">hoc est maximum et primum mandatum</span></p>
<p id="judith-22-39"><span class="verse-num">22:39</span> <span class="verse-body">secundum autem simile est huic diliges proximum tuum sicut te ipsum</span></p>
<p id="judith-22-40"><span class="verse-num">22:40</span> <span class="verse-body">in his duobus mandatis universa lex pendet et prophetae</span></p>
<p id="judith-22-41"><span class="verse-num">22:41</span> <span class="verse-body">congregatis autem Pharisaeis interrogavit eos Iesus</span></p>
<p id="judith-22-42"><span class="verse-num">22:42</span> <span class="verse-body">dicens quid vobis videtur de Christo cuius filius est dicunt ei David</span></p>
<p id="judith-22-43"><span class="verse-num">22:43</span> <span class="verse-body">ait illis quomodo ergo David in spiritu vocat eum Dominum dicens</span></p>
<p id="judith-22-44"><span class="verse-num">22:44</span> <span class="verse-body">dixit Dominus Domino meo sede a dextris meis donec ponam inimicos tuos scabillum pedum tuorum</span></p>
<p id="judith-22-45"><span class="verse-num">22:45</span> <span class="verse-body">si ergo David vocat eum Dominum quomodo filius eius est</span></p>
<p id="judith-22-46"><span class="verse-num">22:46</span> <span class="verse-body">et nemo poterat respondere ei verbum neque ausus fuit quisquam ex illa die eum amplius interrogare __________________________________________________________________</span></p>
<h2 id="judith-ch-23">Chapter 23</h2>
<p class="verses"><a href="#judith-23-1">1</a> <a href="#judith-23-2">2</a> <a href="#judith-23-3">3</a> <a href="#judith-23-4">4</a> <a href="#judith-23-5">5</a> <a href="#judith-23-6">6</a> <a href="#judith-23-7">7</a> <a href="#judith-23-8">8</a> <a href="#judith-23-9">9</a> <a href="#judith-23-10">10</a> <a href="#judith-23-11">11</a> <a href="#judith-23-12">12</a> <a href="#judith-23-13">13</a> <a href="#judith-23-14">14</a> <a href="#judith-23-15">15</a> <a href="#judith-23-16">16</a> <a href="#judith-23-17">17</a> <a href="#judith-23-18">18</a> <a href="#judith-23-19">19</a> <a href="#judith-23-20">20</a> <a href="#judith-23-21">21</a> <a href="#judith-23-22">22</a> <a href="#judith-23-23">23</a> <a href="#judith-23-24">24</a> <a href="#judith-23-25">25</a> <a href="#judith-23-26">26</a> <a href="#judith-23-27">27</a> <a href="#judith-23-28">28</a> <a href="#judith-23-29">29</a> <a href="#judith-23-30">30</a> <a href="#judith-23-31">31</a> <a href="#judith-23-32">32</a> <a href="#judith-23-33">33</a> <a href="#judith-23-34">34</a> <a href="#judith-23-35">35</a> <a href="#judith-23-36">36</a> <a href="#judith-23-37">37</a> <a href="#judith-23-38">38</a> <a href="#judith-23-39">39</a></p>
<p id="judith-23-1"><span class="verse-num">23:1</span> <span class="verse-body">tunc Iesus locutus est ad turbas et discipulos suos</span></p>
<p id="judith-23-2"><span class="verse-num">23:2</span> <span class="verse-body">dicens super cathedram Mosi sederunt scribae et Pharisaei</span></p>
<p id="judith-23-3"><span class="verse-num">23:3</span> <span class="verse-body">omnia ergo quaecumque dixerint vobis servate et facite secundum opera vero eorum nolite facere dicunt enim et non faciunt</span></p>
<p id="judith-23-4"><span class="verse-num">23:4</span> <span class="verse-body">alligant autem onera gravia et inportabilia et inponunt in umeros hominum digito autem suo nolunt ea movere</span></p>
<p id="judith-23-5"><span class="verse-num">23:5</span> <span class="verse-body">omnia vero opera sua faciunt ut videantur ab hominibus dilatant enim phylacteria sua et magnificant fimbrias</span></p>
<p id="judith-23-6"><span class="verse-num">23:6</span> <span class="verse-body">amant autem primos recubitus in cenis et primas cathedras in synagogis</span></p>
<p id="judith-23-7"><span class="verse-num">23:7</span> <span class="verse-body">et salutationes in foro et vocari ab hominibus rabbi</span></p>
<p id="judith-23-8"><span class="verse-num">23:8</span> <span class="verse-body">vos autem nolite vocari rabbi unus enim est magister vester omnes autem vos fratres estis</span></p>
<p id="judith-23-9"><span class="verse-num">23:9</span> <span class="verse-body">et patrem nolite vocare vobis super terram unus enim est Pater vester qui in caelis est</span></p>
<p id="judith-23-10"><span class="verse-num">23:10</span> <span class="verse-body">nec vocemini magistri quia magister vester unus est Christus</span></p>
<p id="judith-23-11"><span class="verse-num">23:11</span> <span class="verse-body">qui maior est vestrum erit minister vester</span></p>
<p id="judith-23-12"><span class="verse-num">23:12</span> <span class="verse-body">qui autem se exaltaverit humiliabitur et qui se humiliaverit exaltabitur</span></p>
<p id="judith-23-13"><span class="verse-num">23:13</span> <span class="verse-body">vae autem vobis scribae et Pharisaei hypocritae quia clauditis regnum caelorum ante homines vos enim non intratis nec introeuntes sinitis intrare</span></p>
<p id="judith-23-14"><span class="verse-num">23:14</span> <span class="verse-body">[]</span></p>
<p id="judith-23-15"><span class="verse-num">23:15</span> <span class="verse-body">vae vobis scribae et Pharisaei hypocritae quia circuitis mare et aridam ut faciatis unum proselytum et cum fuerit factus facitis eum filium gehennae duplo quam vos</span></p>
<p id="judith-23-16"><span class="verse-num">23:16</span> <span class="verse-body">vae vobis duces caeci qui dicitis quicumque iuraverit per templum nihil est qui autem iuraverit in aurum templi debet</span></p>
<p id="judith-23-17"><span class="verse-num">23:17</span> <span class="verse-body">stulti et caeci quid enim maius est aurum an templum quod sanctificat aurum</span></p>
<p id="judith-23-18"><span class="verse-num">23:18</span> <span class="verse-body">et quicumque iuraverit in altari nihil est quicumque autem iuraverit in dono quod est super illud debet</span></p>
<p id="judith-23-19"><span class="verse-num">23:19</span> <span class="verse-body">caeci quid enim maius est donum an altare quod sanctificat donum</span></p>
<p id="judith-23-20"><span class="verse-num">23:20</span> <span class="verse-body">qui ergo iurat in altare iurat in eo et in omnibus quae super illud sunt</span></p>
<p id="judith-23-21"><span class="verse-num">23:21</span> <span class="verse-body">et qui iuraverit in templo iurat in illo et in eo qui inhabitat in ipso</span></p>
<p id="judith-23-22"><span class="verse-num">23:22</span> <span class="verse-body">et qui iurat in caelo iurat in throno Dei et in eo qui sedet super eum</span></p>
<p id="judith-23-23"><span class="verse-num">23:23</span> <span class="verse-body">vae vobis scribae et Pharisaei hypocritae quia decimatis mentam et anethum et cyminum et reliquistis quae graviora sunt legis iudicium et misericordiam et fidem haec oportuit facere et illa non omittere</span></p>
<p id="judith-23-24"><span class="verse-num">23:24</span> <span class="verse-body">duces caeci excolantes culicem camelum autem gluttientes</span></p>
<p id="judith-23-25"><span class="verse-num">23:25</span> <span class="verse-body">vae vobis scribae et Pharisaei hypocritae quia mundatis quod de foris est calicis et parapsidis intus autem pleni sunt rapina et inmunditia</span></p>
<p id="judith-23-26"><span class="verse-num">23:26</span> <span class="verse-body">Pharisaee caece munda prius quod intus est calicis et parapsidis ut fiat et id quod de foris est mundum</span></p>
<p id="judith-23-27"><span class="verse-num">23:27</span> <span class="verse-body">vae vobis scribae et Pharisaei hypocritae quia similes estis sepulchris dealbatis quae a foris parent hominibus speciosa intus vero plena sunt ossibus mortuorum et omni spurcitia</span></p>
<p id="judith-23-28"><span class="verse-num">23:28</span> <span class="verse-body">sic et vos a foris quidem paretis hominibus iusti intus autem pleni estis hypocrisi et iniquitate</span></p>
<p id="judith-23-29"><span class="verse-num">23:29</span> <span class="verse-body">vae vobis scribae et Pharisaei hypocritae quia aedificatis sepulchra prophetarum et ornatis monumenta iustorum</span></p>
<p id="judith-23-30"><span class="verse-num">23:30</span> <span class="verse-body">et dicitis si fuissemus in diebus patrum nostrorum non essemus socii eorum in sanguine prophetarum</span></p>
<p id="judith-23-31"><span class="verse-num">23:31</span> <span class="verse-body">itaque testimonio estis vobismet ipsis quia filii estis eorum qui prophetas occiderunt</span></p>
<p id="judith-23-32"><span class="verse-num">23:32</span> <span class="verse-body">et vos implete mensuram patrum vestrorum</span></p>
<p id="judith-23-33"><span class="verse-num">23:33</span> <span class="verse-body">serpentes genimina viperarum quomodo fugietis a iudicio gehennae</span></p>
<p id="judith-23-34"><span class="verse-num">23:34</span> <span class="verse-body">ideo ecce ego mitto ad vos prophetas et sapientes et scribas ex illis occidetis et crucifigetis et ex eis flagellabitis in synagogis vestris et persequemini de civitate in civitatem</span></p>
<p id="judith-23-35"><span class="verse-num">23:35</span> <span class="verse-body">ut veniat super vos omnis sanguis iustus qui effusus est super terram a sanguine Abel iusti usque ad sanguinem Zacchariae filii Barachiae quem occidistis inter templum et altare</span></p>
<p id="judith-23-36"><span class="verse-num">23:36</span> <span class="verse-body">amen dico vobis venient haec omnia super generationem istam</span></p>
<p id="judith-23-37"><span class="verse-num">23:37</span> <span class="verse-body">Hierusalem Hierusalem quae occidis prophetas et lapidas eos qui ad te missi sunt quotiens volui congregare filios tuos quemadmodum gallina congregat pullos suos sub alas et noluisti</span></p>
<p id="judith-23-38"><span class="verse-num">23:38</span> <span class="verse-body">ecce relinquitur vobis domus vestra deserta</span></p>
<p id="judith-23-39"><span class="verse-num">23:39</span> <span class="verse-body">dico enim vobis non me videbitis amodo donec dicatis benedictus qui venit in nomine Domini __________________________________________________________________</span></p>
<h2 id="judith-ch-24">Chapter 24</h2>
<p class="verses"><a href="#judith-24-1">1</a> <a href="#judith-24-2">2</a> <a href="#judith-24-3">3</a> <a href="#judith-24-4">4</a> <a href="#judith-24-5">5</a> <a href="#judith-24-6">6</a> <a href="#judith-24-7">7</a> <a href="#judith-24-8">8</a> <a href="#judith-24-9">9</a> <a href="#judith-24-10">10</a> <a href="#judith-24-11">11</a> <a href="#judith-24-12">12</a> <a href="#judith-24-13">13</a> <a href="#judith-24-14">14</a> <a href="#judith-24-15">15</a> <a href="#judith-24-16">16</a> <a href="#judith-24-17">17</a> <a href="#judith-24-18">18</a> <a href="#judith-24-19">19</a> <a href="#judith-24-20">20</a> <a href="#judith-24-21">21</a> <a href="#judith-24-22">22</a> <a href="#judith-24-23">23</a> <a href="#judith-24-24">24</a> <a href="#judith-24-25">25</a> <a href="#judith-24-26">26</a> <a href="#judith-24-27">27</a> <a href="#judith-24-28">28</a> <a href="#judith-24-29">29</a> <a href="#judith-24-30">30</a> <a href="#judith-24-31">31</a> <a href="#judith-24-32">32</a> <a href="#judith-24-33">33</a> <a href="#judith-24-34">34</a> <a href="#judith-24-35">35</a> <a href="#judith-24-36">36</a> <a href="#judith-24-37">37</a> <a href="#judith-24-38">38</a> <a href="#judith-24-39">39</a> <a href="#judith-24-40">40</a> <a href="#judith-24-41">41</a> <a href="#judith-24-42">42</a> <a href="#judith-24-43">43</a> <a href="#judith-24-44">44</a> <a href="#judith-24-45">45</a> <a href="#judith-24-46">46</a> <a href="#judith-24-47">47</a> <a href="#judith-24-48">48</a> <a href="#judith-24-49">49</a> <a href="#judith-24-50">50</a> <a href="#judith-24-51">51</a></p>
<p id="judith-24-1"><span class="verse-num">24:1</span> <span class="verse-body">et egressus Iesus de templo ibat et accesserunt discipuli eius ut ostenderent ei aedificationes templi</span></p>
<p id="judith-24-2"><span class="verse-num">24:2</span> <span class="verse-body">ipse autem respondens dixit eis videtis haec omnia amen dico vobis non relinquetur hic lapis super lapidem qui non destruatur</span></p>
<p id="judith-24-3"><span class="verse-num">24:3</span> <span class="verse-body">sedente autem eo super montem Oliveti accesserunt ad eum discipuli secreto dicentes dic nobis quando haec erunt et quod signum adventus tui et consummationis saeculi</span></p>
<p id="judith-24-4"><span class="verse-num">24:4</span> <span class="verse-body">et respondens Iesus dixit eis videte ne quis vos seducat</span></p>
<p id="judith-24-5"><span class="verse-num">24:5</span> <span class="verse-body">multi enim venient in nomine meo dicentes ego sum Christus et multos seducent</span></p>
<p id="judith-24-6"><span class="verse-num">24:6</span> <span class="verse-body">audituri autem estis proelia et opiniones proeliorum videte ne turbemini oportet enim haec fieri sed nondum est finis</span></p>
<p id="judith-24-7"><span class="verse-num">24:7</span> <span class="verse-body">consurget enim gens in gentem et regnum in regnum et erunt pestilentiae et fames et terraemotus per loca</span></p>
<p id="judith-24-8"><span class="verse-num">24:8</span> <span class="verse-body">haec autem omnia initia sunt dolorum</span></p>
<p id="judith-24-9"><span class="verse-num">24:9</span> <span class="verse-body">tunc tradent vos in tribulationem et occident vos et eritis odio omnibus gentibus propter nomen meum</span></p>
<p id="judith-24-10"><span class="verse-num">24:10</span> <span class="verse-body">et tunc scandalizabuntur multi et invicem tradent et odio habebunt invicem</span></p>
<p id="judith-24-11"><span class="verse-num">24:11</span> <span class="verse-body">et multi pseudoprophetae surgent et seducent multos</span></p>
<p id="judith-24-12"><span class="verse-num">24:12</span> <span class="verse-body">et quoniam abundabit iniquitas refrigescet caritas multorum</span></p>
<p id="judith-24-13"><span class="verse-num">24:13</span> <span class="verse-body">qui autem permanserit usque in finem hic salvus erit</span></p>
<p id="judith-24-14"><span class="verse-num">24:14</span> <span class="verse-body">et praedicabitur hoc evangelium regni in universo orbe in testimonium omnibus gentibus et tunc veniet consummatio</span></p>
<p id="judith-24-15"><span class="verse-num">24:15</span> <span class="verse-body">cum ergo videritis abominationem desolationis quae dicta est a Danihelo propheta stantem in loco sancto qui legit intellegat</span></p>
<p id="judith-24-16"><span class="verse-num">24:16</span> <span class="verse-body">tunc qui in Iudaea sunt fugiant ad montes</span></p>
<p id="judith-24-17"><span class="verse-num">24:17</span> <span class="verse-body">et qui in tecto non descendat tollere aliquid de domo sua</span></p>
<p id="judith-24-18"><span class="verse-num">24:18</span> <span class="verse-body">et qui in agro non revertatur tollere tunicam suam</span></p>
<p id="judith-24-19"><span class="verse-num">24:19</span> <span class="verse-body">vae autem praegnatibus et nutrientibus in illis diebus</span></p>
<p id="judith-24-20"><span class="verse-num">24:20</span> <span class="verse-body">orate autem ut non fiat fuga vestra hieme vel sabbato</span></p>
<p id="judith-24-21"><span class="verse-num">24:21</span> <span class="verse-body">erit enim tunc tribulatio magna qualis non fuit ab initio mundi usque modo neque fiet</span></p>
<p id="judith-24-22"><span class="verse-num">24:22</span> <span class="verse-body">et nisi breviati fuissent dies illi non fieret salva omnis caro sed propter electos breviabuntur dies illi</span></p>
<p id="judith-24-23"><span class="verse-num">24:23</span> <span class="verse-body">tunc si quis vobis dixerit ecce hic Christus aut illic nolite credere</span></p>
<p id="judith-24-24"><span class="verse-num">24:24</span> <span class="verse-body">surgent enim pseudochristi et pseudoprophetae et dabunt signa magna et prodigia ita ut in errorem inducantur si fieri potest etiam electi</span></p>
<p id="judith-24-25"><span class="verse-num">24:25</span> <span class="verse-body">ecce praedixi vobis</span></p>
<p id="judith-24-26"><span class="verse-num">24:26</span> <span class="verse-body">si ergo dixerint vobis ecce in deserto est nolite exire ecce in penetrabilibus nolite credere</span></p>
<p id="judith-24-27"><span class="verse-num">24:27</span> <span class="verse-body">sicut enim fulgur exit ab oriente et paret usque in occidente ita erit et adventus Filii hominis</span></p>
<p id="judith-24-28"><span class="verse-num">24:28</span> <span class="verse-body">ubicumque fuerit corpus illuc congregabuntur aquilae</span></p>
<p id="judith-24-29"><span class="verse-num">24:29</span> <span class="verse-body">statim autem post tribulationem dierum illorum sol obscurabitur et luna non dabit lumen suum et stellae cadent de caelo et virtutes caelorum commovebuntur</span></p>
<p id="judith-24-30"><span class="verse-num">24:30</span> <span class="verse-body">et tunc parebit signum Filii hominis in caelo et tunc plangent omnes tribus terrae et videbunt Filium hominis venientem in nubibus caeli cum virtute multa et maiestate</span></p>
<p id="judith-24-31"><span class="verse-num">24:31</span> <span class="verse-body">et mittet angelos suos cum tuba et voce magna et congregabunt electos eius a quattuor ventis a summis caelorum usque ad terminos eorum</span></p>
<p id="judith-24-32"><span class="verse-num">24:32</span> <span class="verse-body">ab arbore autem fici discite parabolam cum iam ramus eius tener fuerit et folia nata scitis quia prope est aestas</span></p>
<p id="judith-24-33"><span class="verse-num">24:33</span> <span class="verse-body">ita et vos cum videritis haec omnia scitote quia prope est in ianuis</span></p>
<p id="judith-24-34"><span class="verse-num">24:34</span> <span class="verse-body">amen dico vobis quia non praeteribit haec generatio donec omnia haec fiant</span></p>
<p id="judith-24-35"><span class="verse-num">24:35</span> <span class="verse-body">caelum et terra transibunt verba vero mea non praeteribunt</span></p>
<p id="judith-24-36"><span class="verse-num">24:36</span> <span class="verse-body">de die autem illa et hora nemo scit neque angeli caelorum nisi Pater solus</span></p>
<p id="judith-24-37"><span class="verse-num">24:37</span> <span class="verse-body">sicut autem in diebus Noe ita erit et adventus Filii hominis</span></p>
<p id="judith-24-38"><span class="verse-num">24:38</span> <span class="verse-body">sicut enim erant in diebus ante diluvium comedentes et bibentes nubentes et nuptum tradentes usque ad eum diem quo introivit in arcam Noe</span></p>
<p id="judith-24-39"><span class="verse-num">24:39</span> <span class="verse-body">et non cognoverunt donec venit diluvium et tulit omnes ita erit et adventus Filii hominis</span></p>
<p id="judith-24-40"><span class="verse-num">24:40</span> <span class="verse-body">tunc duo erunt in agro unus adsumetur et unus relinquetur</span></p>
<p id="judith-24-41"><span class="verse-num">24:41</span> <span class="verse-body">duae molentes in mola una adsumetur et una relinquetur</span></p>
<p id="judith-24-42"><span class="verse-num">24:42</span> <span class="verse-body">vigilate ergo quia nescitis qua hora Dominus vester venturus sit</span></p>
<p id="judith-24-43"><span class="verse-num">24:43</span> <span class="verse-body">illud autem scitote quoniam si sciret pater familias qua hora fur venturus esset vigilaret utique et non sineret perfodiri domum suam</span></p>
<p id="judith-24-44"><span class="verse-num">24:44</span> <span class="verse-body">ideoque et vos estote parati quia qua nescitis hora Filius hominis venturus est</span></p>
<p id="judith-24-45"><span class="verse-num">24:45</span> <span class="verse-body">quis putas est fidelis servus et prudens quem constituit dominus suus supra familiam suam ut det illis cibum in tempore</span></p>
<p id="judith-24-46"><span class="verse-num">24:46</span> <span class="verse-body">beatus ille servus quem cum venerit dominus eius invenerit sic facientem</span></p>
<p id="judith-24-47"><span class="verse-num">24:47</span> <span class="verse-body">amen dico vobis quoniam super omnia bona sua constituet eum</span></p>
<p id="judith-24-48"><span class="verse-num">24:48</span> <span class="verse-body">si autem dixerit malus servus ille in corde suo moram facit dominus meus venire</span></p>
<p id="judith-24-49"><span class="verse-num">24:49</span> <span class="verse-body">et coeperit percutere conservos suos manducet autem et bibat cum ebriis</span></p>
<p id="judith-24-50"><span class="verse-num">24:50</span> <span class="verse-body">veniet dominus servi illius in die qua non sperat et hora qua ignorat</span></p>
<p id="judith-24-51"><span class="verse-num">24:51</span> <span class="verse-body">et dividet eum partemque eius ponet cum hypocritis illic erit fletus et stridor dentium __________________________________________________________________</span></p>
<h2 id="judith-ch-25">Chapter 25</h2>
<p class="verses"><a href="#judith-25-1">1</a> <a href="#judith-25-2">2</a> <a href="#judith-25-3">3</a> <a href="#judith-25-4">4</a> <a href="#judith-25-5">5</a> <a href="#judith-25-6">6</a> <a href="#judith-25-7">7</a> <a href="#judith-25-8">8</a> <a href="#judith-25-9">9</a> <a href="#judith-25-10">10</a> <a href="#judith-25-11">11</a> <a href="#judith-25-12">12</a> <a href="#judith-25-13">13</a> <a href="#judith-25-14">14</a> <a href="#judith-25-15">15</a> <a href="#judith-25-16">16</a> <a href="#judith-25-17">17</a> <a href="#judith-25-18">18</a> <a href="#judith-25-19">19</a> <a href="#judith-25-20">20</a> <a href="#judith-25-21">21</a> <a href="#judith-25-22">22</a> <a href="#judith-25-23">23</a> <a href="#judith-25-24">24</a> <a href="#judith-25-25">25</a> <a href="#judith-25-26">26</a> <a href="#judith-25-27">27</a> <a href="#judith-25-28">28</a> <a href="#judith-25-29">29</a> <a href="#judith-25-30">30</a> <a href="#judith-25-31">31</a> <a href="#judith-25-32">32</a> <a href="#judith-25-33">33</a> <a href="#judith-25-34">34</a> <a href="#judith-25-35">35</a> <a href="#judith-25-36">36</a> <a href="#judith-25-37">37</a> <a href="#judith-25-38">38</a> <a href="#judith-25-39">39</a> <a href="#judith-25-40">40</a> <a href="#judith-25-41">41</a> <a href="#judith-25-42">42</a> <a href="#judith-25-43">43</a> <a href="#judith-25-44">44</a> <a href="#judith-25-45">45</a> <a href="#judith-25-46">46</a></p>
<p id="judith-25-1"><span class="verse-num">25:1</span> <span class="verse-body">tunc simile erit regnum caelorum decem virginibus quae accipientes lampadas suas exierunt obviam sponso et sponsae</span></p>
<p id="judith-25-2"><span class="verse-num">25:2</span> <span class="verse-body">quinque autem ex eis erant fatuae et quinque prudentes</span></p>
<p id="judith-25-3"><span class="verse-num">25:3</span> <span class="verse-body">sed quinque fatuae acceptis lampadibus non sumpserunt oleum secum</span></p>
<p id="judith-25-4"><span class="verse-num">25:4</span> <span class="verse-body">prudentes vero acceperunt oleum in vasis suis cum lampadibus</span></p>
<p id="judith-25-5"><span class="verse-num">25:5</span> <span class="verse-body">moram autem faciente sponso dormitaverunt omnes et dormierunt</span></p>
<p id="judith-25-6"><span class="verse-num">25:6</span> <span class="verse-body">media autem nocte clamor factus est ecce sponsus venit exite obviam ei</span></p>
<p id="judith-25-7"><span class="verse-num">25:7</span> <span class="verse-body">tunc surrexerunt omnes virgines illae et ornaverunt lampades suas</span></p>
<p id="judith-25-8"><span class="verse-num">25:8</span> <span class="verse-body">fatuae autem sapientibus dixerunt date nobis de oleo vestro quia lampades nostrae extinguntur</span></p>
<p id="judith-25-9"><span class="verse-num">25:9</span> <span class="verse-body">responderunt prudentes dicentes ne forte non sufficiat nobis et vobis ite potius ad vendentes et emite vobis</span></p>
<p id="judith-25-10"><span class="verse-num">25:10</span> <span class="verse-body">dum autem irent emere venit sponsus et quae paratae erant intraverunt cum eo ad nuptias et clausa est ianua</span></p>
<p id="judith-25-11"><span class="verse-num">25:11</span> <span class="verse-body">novissime veniunt et reliquae virgines dicentes domine domine aperi nobis</span></p>
<p id="judith-25-12"><span class="verse-num">25:12</span> <span class="verse-body">at ille respondens ait amen dico vobis nescio vos</span></p>
<p id="judith-25-13"><span class="verse-num">25:13</span> <span class="verse-body">vigilate itaque quia nescitis diem neque horam</span></p>
<p id="judith-25-14"><span class="verse-num">25:14</span> <span class="verse-body">sicut enim homo proficiscens vocavit servos suos et tradidit illis bona sua</span></p>
<p id="judith-25-15"><span class="verse-num">25:15</span> <span class="verse-body">et uni dedit quinque talenta alii autem duo alii vero unum unicuique secundum propriam virtutem et profectus est statim</span></p>
<p id="judith-25-16"><span class="verse-num">25:16</span> <span class="verse-body">abiit autem qui quinque talenta acceperat et operatus est in eis et lucratus est alia quinque</span></p>
<p id="judith-25-17"><span class="verse-num">25:17</span> <span class="verse-body">similiter qui duo acceperat lucratus est alia duo</span></p>
<p id="judith-25-18"><span class="verse-num">25:18</span> <span class="verse-body">qui autem unum acceperat abiens fodit in terra et abscondit pecuniam domini sui</span></p>
<p id="judith-25-19"><span class="verse-num">25:19</span> <span class="verse-body">post multum vero temporis venit dominus servorum illorum et posuit rationem cum eis</span></p>
<p id="judith-25-20"><span class="verse-num">25:20</span> <span class="verse-body">et accedens qui quinque talenta acceperat obtulit alia quinque talenta dicens domine quinque talenta mihi tradidisti ecce alia quinque superlucratus sum</span></p>
<p id="judith-25-21"><span class="verse-num">25:21</span> <span class="verse-body">ait illi dominus eius euge bone serve et fidelis quia super pauca fuisti fidelis super multa te constituam intra in gaudium domini tui</span></p>
<p id="judith-25-22"><span class="verse-num">25:22</span> <span class="verse-body">accessit autem et qui duo talenta acceperat et ait domine duo talenta tradidisti mihi ecce alia duo lucratus sum</span></p>
<p id="judith-25-23"><span class="verse-num">25:23</span> <span class="verse-body">ait illi dominus eius euge serve bone et fidelis quia super pauca fuisti fidelis supra multa te constituam intra in gaudium domini tui</span></p>
<p id="judith-25-24"><span class="verse-num">25:24</span> <span class="verse-body">accedens autem et qui unum talentum acceperat ait domine scio quia homo durus es metis ubi non seminasti et congregas ubi non sparsisti</span></p>
<p id="judith-25-25"><span class="verse-num">25:25</span> <span class="verse-body">et timens abii et abscondi talentum tuum in terra ecce habes quod tuum est</span></p>
<p id="judith-25-26"><span class="verse-num">25:26</span> <span class="verse-body">respondens autem dominus eius dixit ei serve male et piger sciebas quia meto ubi non semino et congrego ubi non sparsi</span></p>
<p id="judith-25-27"><span class="verse-num">25:27</span> <span class="verse-body">oportuit ergo te mittere pecuniam meam nummulariis et veniens ego recepissem utique quod meum est cum usura</span></p>
<p id="judith-25-28"><span class="verse-num">25:28</span> <span class="verse-body">tollite itaque ab eo talentum et date ei qui habet decem talenta</span></p>
<p id="judith-25-29"><span class="verse-num">25:29</span> <span class="verse-body">omni enim habenti dabitur et abundabit ei autem qui non habet et quod videtur habere auferetur ab eo</span></p>
<p id="judith-25-30"><span class="verse-num">25:30</span> <span class="verse-body">et inutilem servum eicite in tenebras exteriores illic erit fletus et stridor dentium</span></p>
<p id="judith-25-31"><span class="verse-num">25:31</span> <span class="verse-body">cum autem venerit Filius hominis in maiestate sua et omnes angeli cum eo tunc sedebit super sedem maiestatis suae</span></p>
<p id="judith-25-32"><span class="verse-num">25:32</span> <span class="verse-body">et congregabuntur ante eum omnes gentes et separabit eos ab invicem sicut pastor segregat oves ab hedis</span></p>
<p id="judith-25-33"><span class="verse-num">25:33</span> <span class="verse-body">et statuet oves quidem a dextris suis hedos autem a sinistris</span></p>
<p id="judith-25-34"><span class="verse-num">25:34</span> <span class="verse-body">tunc dicet rex his qui a dextris eius erunt venite benedicti Patris mei possidete paratum vobis regnum a constitutione mundi</span></p>
<p id="judith-25-35"><span class="verse-num">25:35</span> <span class="verse-body">esurivi enim et dedistis mihi manducare sitivi et dedistis mihi bibere hospes eram et collexistis me</span></p>
<p id="judith-25-36"><span class="verse-num">25:36</span> <span class="verse-body">nudus et operuistis me infirmus et visitastis me in carcere eram et venistis ad me</span></p>
<p id="judith-25-37"><span class="verse-num">25:37</span> <span class="verse-body">tunc respondebunt ei iusti dicentes Domine quando te vidimus esurientem et pavimus sitientem et dedimus tibi potum</span></p>
<p id="judith-25-38"><span class="verse-num">25:38</span> <span class="verse-body">quando autem te vidimus hospitem et colleximus te aut nudum et cooperuimus</span></p>
<p id="judith-25-39"><span class="verse-num">25:39</span> <span class="verse-body">aut quando te vidimus infirmum aut in carcere et venimus ad te</span></p>
<p id="judith-25-40"><span class="verse-num">25:40</span> <span class="verse-body">et respondens rex dicet illis amen dico vobis quamdiu fecistis uni de his fratribus meis minimis mihi fecistis</span></p>
<p id="judith-25-41"><span class="verse-num">25:41</span> <span class="verse-body">tunc dicet et his qui a sinistris erunt discedite a me maledicti in ignem aeternum qui paratus est diabolo et angelis eius</span></p>
<p id="judith-25-42"><span class="verse-num">25:42</span> <span class="verse-body">esurivi enim et non dedistis mihi manducare sitivi et non dedistis mihi potum</span></p>
<p id="judith-25-43"><span class="verse-num">25:43</span> <span class="verse-body">hospes eram et non collexistis me nudus et non operuistis me infirmus et in carcere et non visitastis me</span></p>
<p id="judith-25-44"><span class="verse-num">25:44</span> <span class="verse-body">tunc respondebunt et ipsi dicentes Domine quando te vidimus esurientem aut sitientem aut hospitem aut nudum aut infirmum vel in carcere et non ministravimus tibi</span></p>
<p id="judith-25-45"><span class="verse-num">25:45</span> <span class="verse-body">tunc respondebit illis dicens amen dico vobis quamdiu non fecistis uni de minoribus his nec mihi fecistis</span></p>
<p id="judith-25-46"><span class="verse-num">25:46</span> <span class="verse-body">et ibunt hii in supplicium aeternum iusti autem in vitam aeternam __________________________________________________________________</span></p>
<h2 id="judith-ch-26">Chapter 26</h2>
<p class="verses"><a href="#judith-26-1">1</a> <a href="#judith-26-2">2</a> <a href="#judith-26-3">3</a> <a href="#judith-26-4">4</a> <a href="#judith-26-5">5</a> <a href="#judith-26-6">6</a> <a href="#judith-26-7">7</a> <a href="#judith-26-8">8</a> <a href="#judith-26-9">9</a> <a href="#judith-26-10">10</a> <a href="#judith-26-11">11</a> <a href="#judith-26-12">12</a> <a href="#judith-26-13">13</a> <a href="#judith-26-14">14</a> <a href="#judith-26-15">15</a> <a href="#judith-26-16">16</a> <a href="#judith-26-17">17</a> <a href="#judith-26-18">18</a> <a href="#judith-26-19">19</a> <a href="#judith-26-20">20</a> <a href="#judith-26-21">21</a> <a href="#judith-26-22">22</a> <a href="#judith-26-23">23</a> <a href="#judith-26-24">24</a> <a href="#judith-26-25">25</a> <a href="#judith-26-26">26</a> <a href="#judith-26-27">27</a> <a href="#judith-26-28">28</a> <a href="#judith-26-29">29</a> <a href="#judith-26-30">30</a> <a href="#judith-26-31">31</a> <a href="#judith-26-32">32</a> <a href="#judith-26-33">33</a> <a href="#judith-26-34">34</a> <a href="#judith-26-35">35</a> <a href="#judith-26-36">36</a> <a href="#judith-26-37">37</a> <a href="#judith-26-38">38</a> <a href="#judith-26-39">39</a> <a href="#judith-26-40">40</a> <a href="#judith-26-41">41</a> <a href="#judith-26-42">42</a> <a href="#judith-26-43">43</a> <a href="#judith-26-44">44</a> <a href="#judith-26-45">45</a> <a href="#judith-26-46">46</a> <a href="#judith-26-47">47</a> <a href="#judith-26-48">48</a> <a href="#judith-26-49">49</a> <a href="#judith-26-50">50</a> <a href="#judith-26-51">51</a> <a href="#judith-26-52">52</a> <a href="#judith-26-53">53</a> <a href="#judith-26-54">54</a> <a href="#judith-26-55">55</a> <a href="#judith-26-56">56</a> <a href="#judith-26-57">57</a> <a href="#judith-26-58">58</a> <a href="#judith-26-59">59</a> <a href="#judith-26-60">60</a> <a href="#judith-26-61">61</a> <a href="#judith-26-62">62</a> <a href="#judith-26-63">63</a> <a href="#judith-26-64">64</a> <a href="#judith-26-65">65</a> <a href="#judith-26-66">66</a> <a href="#judith-26-67">67</a> <a href="#judith-26-68">68</a> <a href="#judith-26-69">69</a> <a href="#judith-26-70">70</a> <a href="#judith-26-71">71</a> <a href="#judith-26-72">72</a> <a href="#judith-26-73">73</a> <a href="#judith-26-74">74</a> <a href="#judith-26-75">75</a></p>
<p id="judith-26-1"><span class="verse-num">26:1</span> <span class="verse-body">et factum est cum consummasset Iesus sermones hos omnes dixit discipulis suis</span></p>
<p id="judith-26-2"><span class="verse-num">26:2</span> <span class="verse-body">scitis quia post biduum pascha fiet et Filius hominis tradetur ut crucifigatur</span></p>
<p id="judith-26-3"><span class="verse-num">26:3</span> <span class="verse-body">tunc congregati sunt principes sacerdotum et seniores populi in atrium principis sacerdotum qui dicebatur Caiaphas</span></p>
<p id="judith-26-4"><span class="verse-num">26:4</span> <span class="verse-body">et consilium fecerunt ut Iesum dolo tenerent et occiderent</span></p>
<p id="judith-26-5"><span class="verse-num">26:5</span> <span class="verse-body">dicebant autem non in die festo ne forte tumultus fieret in populo</span></p>
<p id="judith-26-6"><span class="verse-num">26:6</span> <span class="verse-body">cum autem esset Iesus in Bethania in domo Simonis leprosi</span></p>
<p id="judith-26-7"><span class="verse-num">26:7</span> <span class="verse-body">accessit ad eum mulier habens alabastrum unguenti pretiosi et effudit super caput ipsius recumbentis</span></p>
<p id="judith-26-8"><span class="verse-num">26:8</span> <span class="verse-body">videntes autem discipuli indignati sunt dicentes ut quid perditio haec</span></p>
<p id="judith-26-9"><span class="verse-num">26:9</span> <span class="verse-body">potuit enim istud venundari multo et dari pauperibus</span></p>
<p id="judith-26-10"><span class="verse-num">26:10</span> <span class="verse-body">sciens autem Iesus ait illis quid molesti estis mulieri opus bonum operata est in me</span></p>
<p id="judith-26-11"><span class="verse-num">26:11</span> <span class="verse-body">nam semper pauperes habetis vobiscum me autem non semper habetis</span></p>
<p id="judith-26-12"><span class="verse-num">26:12</span> <span class="verse-body">mittens enim haec unguentum hoc in corpus meum ad sepeliendum me fecit</span></p>
<p id="judith-26-13"><span class="verse-num">26:13</span> <span class="verse-body">amen dico vobis ubicumque praedicatum fuerit hoc evangelium in toto mundo dicetur et quod haec fecit in memoriam eius</span></p>
<p id="judith-26-14"><span class="verse-num">26:14</span> <span class="verse-body">tunc abiit unus de duodecim qui dicitur Iudas Scarioth ad principes sacerdotum</span></p>
<p id="judith-26-15"><span class="verse-num">26:15</span> <span class="verse-body">et ait illis quid vultis mihi dare et ego vobis eum tradam at illi constituerunt ei triginta argenteos</span></p>
<p id="judith-26-16"><span class="verse-num">26:16</span> <span class="verse-body">et exinde quaerebat oportunitatem ut eum traderet</span></p>
<p id="judith-26-17"><span class="verse-num">26:17</span> <span class="verse-body">prima autem azymorum accesserunt discipuli ad Iesum dicentes ubi vis paremus tibi comedere pascha</span></p>
<p id="judith-26-18"><span class="verse-num">26:18</span> <span class="verse-body">at Iesus dixit ite in civitatem ad quendam et dicite ei magister dicit tempus meum prope est apud te facio pascha cum discipulis meis</span></p>
<p id="judith-26-19"><span class="verse-num">26:19</span> <span class="verse-body">et fecerunt discipuli sicut constituit illis Iesus et paraverunt pascha</span></p>
<p id="judith-26-20"><span class="verse-num">26:20</span> <span class="verse-body">vespere autem facto discumbebat cum duodecim discipulis</span></p>
<p id="judith-26-21"><span class="verse-num">26:21</span> <span class="verse-body">et edentibus illis dixit amen dico vobis quia unus vestrum me traditurus est</span></p>
<p id="judith-26-22"><span class="verse-num">26:22</span> <span class="verse-body">et contristati valde coeperunt singuli dicere numquid ego sum Domine</span></p>
<p id="judith-26-23"><span class="verse-num">26:23</span> <span class="verse-body">at ipse respondens ait qui intinguit mecum manum in parapside hic me tradet</span></p>
<p id="judith-26-24"><span class="verse-num">26:24</span> <span class="verse-body">Filius quidem hominis vadit sicut scriptum est de illo vae autem homini illi per quem Filius hominis traditur bonum erat ei si natus non fuisset homo ille</span></p>
<p id="judith-26-25"><span class="verse-num">26:25</span> <span class="verse-body">respondens autem Iudas qui tradidit eum dixit numquid ego sum rabbi ait illi tu dixisti</span></p>
<p id="judith-26-26"><span class="verse-num">26:26</span> <span class="verse-body">cenantibus autem eis accepit Iesus panem et benedixit ac fregit deditque discipulis suis et ait accipite et comedite hoc est corpus meum</span></p>
<p id="judith-26-27"><span class="verse-num">26:27</span> <span class="verse-body">et accipiens calicem gratias egit et dedit illis dicens bibite ex hoc omnes</span></p>
<p id="judith-26-28"><span class="verse-num">26:28</span> <span class="verse-body">hic est enim sanguis meus novi testamenti qui pro multis effunditur in remissionem peccatorum</span></p>
<p id="judith-26-29"><span class="verse-num">26:29</span> <span class="verse-body">dico autem vobis non bibam amodo de hoc genimine vitis usque in diem illum cum illud bibam vobiscum novum in regno Patris mei</span></p>
<p id="judith-26-30"><span class="verse-num">26:30</span> <span class="verse-body">et hymno dicto exierunt in montem Oliveti</span></p>
<p id="judith-26-31"><span class="verse-num">26:31</span> <span class="verse-body">tunc dicit illis Iesus omnes vos scandalum patiemini in me in ista nocte scriptum est enim percutiam pastorem et dispergentur oves gregis</span></p>
<p id="judith-26-32"><span class="verse-num">26:32</span> <span class="verse-body">postquam autem resurrexero praecedam vos in Galilaeam</span></p>
<p id="judith-26-33"><span class="verse-num">26:33</span> <span class="verse-body">respondens autem Petrus ait illi et si omnes scandalizati fuerint in te ego numquam scandalizabor</span></p>
<p id="judith-26-34"><span class="verse-num">26:34</span> <span class="verse-body">ait illi Iesus amen dico tibi quia in hac nocte antequam gallus cantet ter me negabis</span></p>
<p id="judith-26-35"><span class="verse-num">26:35</span> <span class="verse-body">ait illi Petrus etiam si oportuerit me mori tecum non te negabo similiter et omnes discipuli dixerunt</span></p>
<p id="judith-26-36"><span class="verse-num">26:36</span> <span class="verse-body">tunc venit Iesus cum illis in villam quae dicitur Gethsemani et dixit discipulis suis sedete hic donec vadam illuc et orem</span></p>
<p id="judith-26-37"><span class="verse-num">26:37</span> <span class="verse-body">et adsumpto Petro et duobus filiis Zebedaei coepit contristari et maestus esse</span></p>
<p id="judith-26-38"><span class="verse-num">26:38</span> <span class="verse-body">tunc ait illis tristis est anima mea usque ad mortem sustinete hic et vigilate mecum</span></p>
<p id="judith-26-39"><span class="verse-num">26:39</span> <span class="verse-body">et progressus pusillum procidit in faciem suam orans et dicens mi Pater si possibile est transeat a me calix iste verumtamen non sicut ego volo sed sicut tu</span></p>
<p id="judith-26-40"><span class="verse-num">26:40</span> <span class="verse-body">et venit ad discipulos et invenit eos dormientes et dicit Petro sic non potuistis una hora vigilare mecum</span></p>
<p id="judith-26-41"><span class="verse-num">26:41</span> <span class="verse-body">vigilate et orate ut non intretis in temptationem spiritus quidem promptus est caro autem infirma</span></p>
<p id="judith-26-42"><span class="verse-num">26:42</span> <span class="verse-body">iterum secundo abiit et oravit dicens Pater mi si non potest hic calix transire nisi bibam illum fiat voluntas tua</span></p>
<p id="judith-26-43"><span class="verse-num">26:43</span> <span class="verse-body">et venit iterum et invenit eos dormientes erant enim oculi eorum gravati</span></p>
<p id="judith-26-44"><span class="verse-num">26:44</span> <span class="verse-body">et relictis illis iterum abiit et oravit tertio eundem sermonem dicens</span></p>
<p id="judith-26-45"><span class="verse-num">26:45</span> <span class="verse-body">tunc venit ad discipulos suos et dicit illis dormite iam et requiescite ecce adpropinquavit hora et Filius hominis traditur in manus peccatorum</span></p>
<p id="judith-26-46"><span class="verse-num">26:46</span> <span class="verse-body">surgite eamus ecce adpropinquavit qui me tradit</span></p>
<p id="judith-26-47"><span class="verse-num">26:47</span> <span class="verse-body">adhuc ipso loquente ecce Iudas unus de duodecim venit et cum eo turba multa cum gladiis et fustibus a principibus sacerdotum et senioribus populi</span></p>
<p id="judith-26-48"><span class="verse-num">26:48</span> <span class="verse-body">qui autem tradidit eum dedit illis signum dicens quemcumque osculatus fuero ipse est tenete eum</span></p>
<p id="judith-26-49"><span class="verse-num">26:49</span> <span class="verse-body">et confestim accedens ad Iesum dixit have rabbi et osculatus est eum</span></p>
<p id="judith-26-50"><span class="verse-num">26:50</span> <span class="verse-body">dixitque illi Iesus amice ad quod venisti tunc accesserunt et manus iniecerunt in Iesum et tenuerunt eum</span></p>
<p id="judith-26-51"><span class="verse-num">26:51</span> <span class="verse-body">et ecce unus ex his qui erant cum Iesu extendens manum exemit gladium suum et percutiens servum principis sacerdotum amputavit auriculam eius</span></p>
<p id="judith-26-52"><span class="verse-num">26:52</span> <span class="verse-body">tunc ait illi Iesus converte gladium tuum in locum suum omnes enim qui acceperint gladium gladio peribunt</span></p>
<p id="judith-26-53"><span class="verse-num">26:53</span> <span class="verse-body">an putas quia non possum rogare Patrem meum et exhibebit mihi modo plus quam duodecim legiones angelorum</span></p>
<p id="judith-26-54"><span class="verse-num">26:54</span> <span class="verse-body">quomodo ergo implebuntur scripturae quia sic oportet fieri</span></p>
<p id="judith-26-55"><span class="verse-num">26:55</span> <span class="verse-body">in illa hora dixit Iesus turbis tamquam ad latronem existis cum gladiis et fustibus conprehendere me cotidie apud vos sedebam docens in templo et non me tenuistis</span></p>
<p id="judith-26-56"><span class="verse-num">26:56</span> <span class="verse-body">hoc autem totum factum est ut implerentur scripturae prophetarum tunc discipuli omnes relicto eo fugerunt</span></p>
<p id="judith-26-57"><span class="verse-num">26:57</span> <span class="verse-body">at illi tenentes Iesum duxerunt ad Caiaphan principem sacerdotum ubi scribae et seniores convenerant</span></p>
<p id="judith-26-58"><span class="verse-num">26:58</span> <span class="verse-body">Petrus autem sequebatur eum a longe usque in atrium principis sacerdotum et ingressus intro sedebat cum ministris ut videret finem</span></p>
<p id="judith-26-59"><span class="verse-num">26:59</span> <span class="verse-body">principes autem sacerdotum et omne concilium quaerebant falsum testimonium contra Iesum ut eum morti traderent</span></p>
<p id="judith-26-60"><span class="verse-num">26:60</span> <span class="verse-body">et non invenerunt cum multi falsi testes accessissent novissime autem venerunt duo falsi testes</span></p>
<p id="judith-26-61"><span class="verse-num">26:61</span> <span class="verse-body">et dixerunt hic dixit possum destruere templum Dei et post triduum aedificare illud</span></p>
<p id="judith-26-62"><span class="verse-num">26:62</span> <span class="verse-body">et surgens princeps sacerdotum ait illi nihil respondes ad ea quae isti adversum te testificantur</span></p>
<p id="judith-26-63"><span class="verse-num">26:63</span> <span class="verse-body">Iesus autem tacebat et princeps sacerdotum ait illi adiuro te per Deum vivum ut dicas nobis si tu es Christus Filius Dei</span></p>
<p id="judith-26-64"><span class="verse-num">26:64</span> <span class="verse-body">dicit illi Iesus tu dixisti verumtamen dico vobis amodo videbitis Filium hominis sedentem a dextris virtutis et venientem in nubibus caeli</span></p>
<p id="judith-26-65"><span class="verse-num">26:65</span> <span class="verse-body">tunc princeps sacerdotum scidit vestimenta sua dicens blasphemavit quid adhuc egemus testibus ecce nunc audistis blasphemiam</span></p>
<p id="judith-26-66"><span class="verse-num">26:66</span> <span class="verse-body">quid vobis videtur at illi respondentes dixerunt reus est mortis</span></p>
<p id="judith-26-67"><span class="verse-num">26:67</span> <span class="verse-body">tunc expuerunt in faciem eius et colaphis eum ceciderunt alii autem palmas in faciem ei dederunt</span></p>
<p id="judith-26-68"><span class="verse-num">26:68</span> <span class="verse-body">dicentes prophetiza nobis Christe quis est qui te percussit</span></p>
<p id="judith-26-69"><span class="verse-num">26:69</span> <span class="verse-body">Petrus vero sedebat foris in atrio et accessit ad eum una ancilla dicens et tu cum Iesu Galilaeo eras</span></p>
<p id="judith-26-70"><span class="verse-num">26:70</span> <span class="verse-body">at ille negavit coram omnibus dicens nescio quid dicis</span></p>
<p id="judith-26-71"><span class="verse-num">26:71</span> <span class="verse-body">exeunte autem illo ianuam vidit eum alia et ait his qui erant ibi et hic erat cum Iesu Nazareno</span></p>
<p id="judith-26-72"><span class="verse-num">26:72</span> <span class="verse-body">et iterum negavit cum iuramento quia non novi hominem</span></p>
<p id="judith-26-73"><span class="verse-num">26:73</span> <span class="verse-body">et post pusillum accesserunt qui stabant et dixerunt Petro vere et tu ex illis es nam et loquella tua manifestum te facit</span></p>
<p id="judith-26-74"><span class="verse-num">26:74</span> <span class="verse-body">tunc coepit detestari et iurare quia non novisset hominem et continuo gallus cantavit</span></p>
<p id="judith-26-75"><span class="verse-num">26:75</span> <span class="verse-body">et recordatus est Petrus verbi Iesu quod dixerat priusquam gallus cantet ter me negabis et egressus foras ploravit amare __________________________________________________________________</span></p>
<h2 id="judith-ch-27">Chapter 27</h2>
<p class="verses"><a href="#judith-27-1">1</a> <a href="#judith-27-2">2</a> <a href="#judith-27-3">3</a> <a href="#judith-27-4">4</a> <a href="#judith-27-5">5</a> <a href="#judith-27-6">6</a> <a href="#judith-27-7">7</a> <a href="#judith-27-8">8</a> <a href="#judith-27-9">9</a> <a href="#judith-27-10">10</a> <a href="#judith-27-11">11</a> <a href="#judith-27-12">12</a> <a href="#judith-27-13">13</a> <a href="#judith-27-14">14</a> <a href="#judith-27-15">15</a> <a href="#judith-27-16">16</a> <a href="#judith-27-17">17</a> <a href="#judith-27-18">18</a> <a href="#judith-27-19">19</a> <a href="#judith-27-20">20</a> <a href="#judith-27-21">21</a> <a href="#judith-27-22">22</a> <a href="#judith-27-23">23</a> <a href="#judith-27-24">24</a> <a href="#judith-27-25">25</a> <a href="#judith-27-26">26</a> <a href="#judith-27-27">27</a> <a href="#judith-27-28">28</a> <a href="#judith-27-29">29</a> <a href="#judith-27-30">30</a> <a href="#judith-27-31">31</a> <a href="#judith-27-32">32</a> <a href="#judith-27-33">33</a> <a href="#judith-27-34">34</a> <a href="#judith-27-35">35</a> <a href="#judith-27-36">36</a> <a href="#judith-27-37">37</a> <a href="#judith-27-38">38</a> <a href="#judith-27-39">39</a> <a href="#judith-27-40">40</a> <a href="#judith-27-41">41</a> <a href="#judith-27-42">42</a> <a href="#judith-27-43">43</a> <a href="#judith-27-44">44</a> <a href="#judith-27-45">45</a> <a href="#judith-27-46">46</a> <a href="#judith-27-47">47</a> <a href="#judith-27-48">48</a> <a href="#judith-27-49">49</a> <a href="#judith-27-50">50</a> <a href="#judith-27-51">51</a> <a href="#judith-27-52">52</a> <a href="#judith-27-53">53</a> <a href="#judith-27-54">54</a> <a href="#judith-27-55">55</a> <a href="#judith-27-56">56</a> <a href="#judith-27-57">57</a> <a href="#judith-27-58">58</a> <a href="#judith-27-59">59</a> <a href="#judith-27-60">60</a> <a href="#judith-27-61">61</a> <a href="#judith-27-62">62</a> <a href="#judith-27-63">63</a> <a href="#judith-27-64">64</a> <a href="#judith-27-65">65</a> <a href="#judith-27-66">66</a></p>
<p id="judith-27-1"><span class="verse-num">27:1</span> <span class="verse-body">mane autem facto consilium inierunt omnes principes sacerdotum et seniores populi adversus Iesum ut eum morti traderent</span></p>
<p id="judith-27-2"><span class="verse-num">27:2</span> <span class="verse-body">et vinctum adduxerunt eum et tradiderunt Pontio Pilato praesidi</span></p>
<p id="judith-27-3"><span class="verse-num">27:3</span> <span class="verse-body">tunc videns Iudas qui eum tradidit quod damnatus esset paenitentia ductus rettulit triginta argenteos principibus sacerdotum et senioribus</span></p>
<p id="judith-27-4"><span class="verse-num">27:4</span> <span class="verse-body">dicens peccavi tradens sanguinem iustum at illi dixerunt quid ad nos tu videris</span></p>
<p id="judith-27-5"><span class="verse-num">27:5</span> <span class="verse-body">et proiectis argenteis in templo recessit et abiens laqueo se suspendit</span></p>
<p id="judith-27-6"><span class="verse-num">27:6</span> <span class="verse-body">principes autem sacerdotum acceptis argenteis dixerunt non licet mittere eos in corbanan quia pretium sanguinis est</span></p>
<p id="judith-27-7"><span class="verse-num">27:7</span> <span class="verse-body">consilio autem inito emerunt ex illis agrum figuli in sepulturam peregrinorum</span></p>
<p id="judith-27-8"><span class="verse-num">27:8</span> <span class="verse-body">propter hoc vocatus est ager ille Acheldemach ager sanguinis usque in hodiernum diem</span></p>
<p id="judith-27-9"><span class="verse-num">27:9</span> <span class="verse-body">tunc impletum est quod dictum est per Hieremiam prophetam dicentem et acceperunt triginta argenteos pretium adpretiati quem adpretiaverunt a filiis Israhel</span></p>
<p id="judith-27-10"><span class="verse-num">27:10</span> <span class="verse-body">et dederunt eos in agrum figuli sicut constituit mihi Dominus</span></p>
<p id="judith-27-11"><span class="verse-num">27:11</span> <span class="verse-body">Iesus autem stetit ante praesidem et interrogavit eum praeses dicens tu es rex Iudaeorum dicit ei Iesus tu dicis</span></p>
<p id="judith-27-12"><span class="verse-num">27:12</span> <span class="verse-body">et cum accusaretur a principibus sacerdotum et senioribus nihil respondit</span></p>
<p id="judith-27-13"><span class="verse-num">27:13</span> <span class="verse-body">tunc dicit illi Pilatus non audis quanta adversum te dicant testimonia</span></p>
<p id="judith-27-14"><span class="verse-num">27:14</span> <span class="verse-body">et non respondit ei ad ullum verbum ita ut miraretur praeses vehementer</span></p>
<p id="judith-27-15"><span class="verse-num">27:15</span> <span class="verse-body">per diem autem sollemnem consueverat praeses dimittere populo unum vinctum quem voluissent</span></p>
<p id="judith-27-16"><span class="verse-num">27:16</span> <span class="verse-body">habebat autem tunc vinctum insignem qui dicebatur Barabbas</span></p>
<p id="judith-27-17"><span class="verse-num">27:17</span> <span class="verse-body">congregatis ergo illis dixit Pilatus quem vultis dimittam vobis Barabban an Iesum qui dicitur Christus</span></p>
<p id="judith-27-18"><span class="verse-num">27:18</span> <span class="verse-body">sciebat enim quod per invidiam tradidissent eum</span></p>
<p id="judith-27-19"><span class="verse-num">27:19</span> <span class="verse-body">sedente autem illo pro tribunali misit ad illum uxor eius dicens nihil tibi et iusto illi multa enim passa sum hodie per visum propter eum</span></p>
<p id="judith-27-20"><span class="verse-num">27:20</span> <span class="verse-body">princeps autem sacerdotum et seniores persuaserunt populis ut peterent Barabban Iesum vero perderent</span></p>
<p id="judith-27-21"><span class="verse-num">27:21</span> <span class="verse-body">respondens autem praeses ait illis quem vultis vobis de duobus dimitti at illi dixerunt Barabban</span></p>
<p id="judith-27-22"><span class="verse-num">27:22</span> <span class="verse-body">dicit illis Pilatus quid igitur faciam de Iesu qui dicitur Christus</span></p>
<p id="judith-27-23"><span class="verse-num">27:23</span> <span class="verse-body">dicunt omnes crucifigatur ait illis praeses quid enim mali fecit at illi magis clamabant dicentes crucifigatur</span></p>
<p id="judith-27-24"><span class="verse-num">27:24</span> <span class="verse-body">videns autem Pilatus quia nihil proficeret sed magis tumultus fieret accepta aqua lavit manus coram populo dicens innocens ego sum a sanguine iusti huius vos videritis</span></p>
<p id="judith-27-25"><span class="verse-num">27:25</span> <span class="verse-body">et respondens universus populus dixit sanguis eius super nos et super filios nostros</span></p>
<p id="judith-27-26"><span class="verse-num">27:26</span> <span class="verse-body">tunc dimisit illis Barabban Iesum autem flagellatum tradidit eis ut crucifigeretur</span></p>
<p id="judith-27-27"><span class="verse-num">27:27</span> <span class="verse-body">tunc milites praesidis suscipientes Iesum in praetorio congregaverunt ad eum universam cohortem</span></p>
<p id="judith-27-28"><span class="verse-num">27:28</span> <span class="verse-body">et exuentes eum clamydem coccineam circumdederunt ei</span></p>
<p id="judith-27-29"><span class="verse-num">27:29</span> <span class="verse-body">et plectentes coronam de spinis posuerunt super caput eius et harundinem in dextera eius et genu flexo ante eum inludebant dicentes have rex Iudaeorum</span></p>
<p id="judith-27-30"><span class="verse-num">27:30</span> <span class="verse-body">et expuentes in eum acceperunt harundinem et percutiebant caput eius</span></p>
<p id="judith-27-31"><span class="verse-num">27:31</span> <span class="verse-body">et postquam inluserunt ei exuerunt eum clamydem et induerunt eum vestimentis eius et duxerunt eum ut crucifigerent</span></p>
<p id="judith-27-32"><span class="verse-num">27:32</span> <span class="verse-body">exeuntes autem invenerunt hominem cyreneum nomine Simonem hunc angariaverunt ut tolleret crucem eius</span></p>
<p id="judith-27-33"><span class="verse-num">27:33</span> <span class="verse-body">et venerunt in locum qui dicitur Golgotha quod est Calvariae locus</span></p>
<p id="judith-27-34"><span class="verse-num">27:34</span> <span class="verse-body">et dederunt ei vinum bibere cum felle mixtum et cum gustasset noluit bibere</span></p>
<p id="judith-27-35"><span class="verse-num">27:35</span> <span class="verse-body">postquam autem crucifixerunt eum diviserunt vestimenta eius sortem mittentes</span></p>
<p id="judith-27-36"><span class="verse-num">27:36</span> <span class="verse-body">et sedentes servabant eum</span></p>
<p id="judith-27-37"><span class="verse-num">27:37</span> <span class="verse-body">et inposuerunt super caput eius causam ipsius scriptam hic est Iesus rex Iudaeorum</span></p>
<p id="judith-27-38"><span class="verse-num">27:38</span> <span class="verse-body">tunc crucifixi sunt cum eo duo latrones unus a dextris et unus a sinistris</span></p>
<p id="judith-27-39"><span class="verse-num">27:39</span> <span class="verse-body">praetereuntes autem blasphemabant eum moventes capita sua</span></p>
<p id="judith-27-40"><span class="verse-num">27:40</span> <span class="verse-body">et dicentes qui destruit templum et in triduo illud reaedificat salva temet ipsum si Filius Dei es descende de cruce</span></p>
<p id="judith-27-41"><span class="verse-num">27:41</span> <span class="verse-body">similiter et principes sacerdotum inludentes cum scribis et senioribus dicentes</span></p>
<p id="judith-27-42"><span class="verse-num">27:42</span> <span class="verse-body">alios salvos fecit se ipsum non potest salvum facere si rex Israhel est descendat nunc de cruce et credemus ei</span></p>
<p id="judith-27-43"><span class="verse-num">27:43</span> <span class="verse-body">confidet in Deo liberet nunc eum si vult dixit enim quia Dei Filius sum</span></p>
<p id="judith-27-44"><span class="verse-num">27:44</span> <span class="verse-body">id ipsum autem et latrones qui fixi erant cum eo inproperabant ei</span></p>
<p id="judith-27-45"><span class="verse-num">27:45</span> <span class="verse-body">a sexta autem hora tenebrae factae sunt super universam terram usque ad horam nonam</span></p>
<p id="judith-27-46"><span class="verse-num">27:46</span> <span class="verse-body">et circa horam nonam clamavit Iesus voce magna dicens Heli Heli lema sabacthani hoc est Deus meus Deus meus ut quid dereliquisti me</span></p>
<p id="judith-27-47"><span class="verse-num">27:47</span> <span class="verse-body">quidam autem illic stantes et audientes dicebant Heliam vocat iste</span></p>
<p id="judith-27-48"><span class="verse-num">27:48</span> <span class="verse-body">et continuo currens unus ex eis acceptam spongiam implevit aceto et inposuit harundini et dabat ei bibere</span></p>
<p id="judith-27-49"><span class="verse-num">27:49</span> <span class="verse-body">ceteri vero dicebant sine videamus an veniat Helias liberans eum</span></p>
<p id="judith-27-50"><span class="verse-num">27:50</span> <span class="verse-body">Iesus autem iterum clamans voce magna emisit spiritum</span></p>
<p id="judith-27-51"><span class="verse-num">27:51</span> <span class="verse-body">et ecce velum templi scissum est in duas partes a summo usque deorsum et terra mota est et petrae scissae sunt</span></p>
<p id="judith-27-52"><span class="verse-num">27:52</span> <span class="verse-body">et monumenta aperta sunt et multa corpora sanctorum qui dormierant surrexerunt</span></p>
<p id="judith-27-53"><span class="verse-num">27:53</span> <span class="verse-body">et exeuntes de monumentis post resurrectionem eius venerunt in sanctam civitatem et apparuerunt multis</span></p>
<p id="judith-27-54"><span class="verse-num">27:54</span> <span class="verse-body">centurio autem et qui cum eo erant custodientes Iesum viso terraemotu et his quae fiebant timuerunt valde dicentes vere Dei Filius erat iste</span></p>
<p id="judith-27-55"><span class="verse-num">27:55</span> <span class="verse-body">erant autem ibi mulieres multae a longe quae secutae erant Iesum a Galilaea ministrantes ei</span></p>
<p id="judith-27-56"><span class="verse-num">27:56</span> <span class="verse-body">inter quas erat Maria Magdalene et Maria Iacobi et Ioseph mater et mater filiorum Zebedaei</span></p>
<p id="judith-27-57"><span class="verse-num">27:57</span> <span class="verse-body">cum sero autem factum esset venit quidam homo dives ab Arimathia nomine Ioseph qui et ipse discipulus erat Iesu</span></p>
<p id="judith-27-58"><span class="verse-num">27:58</span> <span class="verse-body">hic accessit ad Pilatum et petiit corpus Iesu tunc Pilatus iussit reddi corpus</span></p>
<p id="judith-27-59"><span class="verse-num">27:59</span> <span class="verse-body">et accepto corpore Ioseph involvit illud sindone munda</span></p>
<p id="judith-27-60"><span class="verse-num">27:60</span> <span class="verse-body">et posuit illud in monumento suo novo quod exciderat in petra et advolvit saxum magnum ad ostium monumenti et abiit</span></p>
<p id="judith-27-61"><span class="verse-num">27:61</span> <span class="verse-body">erat autem ibi Maria Magdalene et altera Maria sedentes contra sepulchrum</span></p>
<p id="judith-27-62"><span class="verse-num">27:62</span> <span class="verse-body">altera autem die quae est post parasceven convenerunt principes sacerdotum et Pharisaei ad Pilatum</span></p>
<p id="judith-27-63"><span class="verse-num">27:63</span> <span class="verse-body">dicentes domine recordati sumus quia seductor ille dixit adhuc vivens post tres dies resurgam</span></p>
<p id="judith-27-64"><span class="verse-num">27:64</span> <span class="verse-body">iube ergo custodiri sepulchrum usque in diem tertium ne forte veniant discipuli eius et furentur eum et dicant plebi surrexit a mortuis et erit novissimus error peior priore</span></p>
<p id="judith-27-65"><span class="verse-num">27:65</span> <span class="verse-body">ait illis Pilatus habetis custodiam ite custodite sicut scitis</span></p>
<p id="judith-27-66"><span class="verse-num">27:66</span> <span class="verse-body">illi autem abeuntes munierunt sepulchrum signantes lapidem cum custodibus __________________________________________________________________</span></p>
<h2 id="judith-ch-28">Chapter 28</h2>
<p class="verses"><a href="#judith-28-1">1</a> <a href="#judith-28-2">2</a> <a href="#judith-28-3">3</a> <a href="#judith-28-4">4</a> <a href="#judith-28-5">5</a> <a href="#judith-28-6">6</a> <a href="#judith-28-7">7</a> <a href="#judith-28-8">8</a> <a href="#judith-28-9">9</a> <a href="#judith-28-10">10</a> <a href="#judith-28-11">11</a> <a href="#judith-28-12">12</a> <a href="#judith-28-13">13</a> <a href="#judith-28-14">14</a> <a href="#judith-28-15">15</a> <a href="#judith-28-16">16</a> <a href="#judith-28-17">17</a> <a href="#judith-28-18">18</a> <a href="#judith-28-19">19</a></p>
<p id="judith-28-1"><span class="verse-num">28:1</span> <span class="verse-body">vespere autem sabbati quae lucescit in primam sabbati venit Maria Magdalene et altera Maria videre sepulchrum</span></p>
<p id="judith-28-2"><span class="verse-num">28:2</span> <span class="verse-body">et ecce terraemotus factus est magnus angelus enim Domini descendit de caelo et accedens revolvit lapidem et sedebat super eum</span></p>
<p id="judith-28-3"><span class="verse-num">28:3</span> <span class="verse-body">erat autem aspectus eius sicut fulgur et vestimentum eius sicut nix</span></p>
<p id="judith-28-4"><span class="verse-num">28:4</span> <span class="verse-body">prae timore autem eius exterriti sunt custodes et facti sunt velut mortui</span></p>
<p id="judith-28-5"><span class="verse-num">28:5</span> <span class="verse-body">respondens autem angelus dixit mulieribus nolite timere vos scio enim quod Iesum qui crucifixus est quaeritis</span></p>
<p id="judith-28-6"><span class="verse-num">28:6</span> <span class="verse-body">non est hic surrexit enim sicut dixit venite videte locum ubi positus erat Dominus</span></p>
<p id="judith-28-7"><span class="verse-num">28:7</span> <span class="verse-body">et cito euntes dicite discipulis eius quia surrexit et ecce praecedit vos in Galilaeam ibi eum videbitis ecce praedixi vobis</span></p>
<p id="judith-28-8"><span class="verse-num">28:8</span> <span class="verse-body">et exierunt cito de monumento cum timore et magno gaudio currentes nuntiare discipulis eius</span></p>
<p id="judith-28-9"><span class="verse-num">28:9</span> <span class="verse-body">et ecce Iesus occurrit illis dicens havete illae autem accesserunt et tenuerunt pedes eius et adoraverunt eum</span></p>
<p id="judith-28-10"><span class="verse-num">28:10</span> <span class="verse-body">tunc ait illis Iesus nolite timere ite nuntiate fratribus meis ut eant in Galilaeam ibi me videbunt</span></p>
<p id="judith-28-11"><span class="verse-num">28:11</span> <span class="verse-body">quae cum abissent ecce quidam de custodibus venerunt in civitatem et nuntiaverunt principibus sacerdotum omnia quae facta fuerant</span></p>
<p id="judith-28-12"><span class="verse-num">28:12</span> <span class="verse-body">et congregati cum senioribus consilio accepto pecuniam copiosam dederunt militibus</span></p>
<p id="judith-28-13"><span class="verse-num">28:13</span> <span class="verse-body">dicentes dicite quia discipuli eius nocte venerunt et furati sunt eum nobis dormientibus</span></p>
<p id="judith-28-14"><span class="verse-num">28:14</span> <span class="verse-body">et si hoc auditum fuerit a praeside nos suadebimus ei et securos vos faciemus</span></p>
<p id="judith-28-15"><span class="verse-num">28:15</span> <span class="verse-body">at illi accepta pecunia fecerunt sicut erant docti et divulgatum est verbum istud apud Iudaeos usque in hodiernum diem</span></p>
<p id="judith-28-16"><span class="verse-num">28:16</span> <span class="verse-body">undecim autem discipuli abierunt in Galilaeam in montem ubi constituerat illis Iesus</span></p>
<p id="judith-28-17"><span class="verse-num">28:17</span> <span class="verse-body">et videntes eum adoraverunt quidam autem dubitaverunt</span></p>
<p id="judith-28-18"><span class="verse-num">28:18</span> <span class="verse-body">et accedens Iesus locutus est eis dicens data est mihi omnis potestas in caelo et in terra</span></p>
<p id="judith-28-19"><span class="verse-num">28:19</span> <span class="verse-body">euntes ergo docete omnes gentes baptizantes eos in nomine Patris et Filii et Spiritus Sancti __________________________________________________________________ Mark __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a> <a href="#judith-1-33">33</a> <a href="#judith-1-34">34</a> <a href="#judith-1-35">35</a> <a href="#judith-1-36">36</a> <a href="#judith-1-37">37</a> <a href="#judith-1-38">38</a> <a href="#judith-1-39">39</a> <a href="#judith-1-40">40</a> <a href="#judith-1-41">41</a> <a href="#judith-1-42">42</a> <a href="#judith-1-43">43</a> <a href="#judith-1-44">44</a> <a href="#judith-1-45">45</a></p>
<p id="judith-1-1"><span class="verse-num">1:1</span> <span class="verse-body">initium evangelii Iesu Christi Filii Dei</span></p>
<p id="judith-1-2"><span class="verse-num">1:2</span> <span class="verse-body">sicut scriptum est in Esaia propheta ecce mitto angelum meum ante faciem tuam qui praeparabit viam tuam</span></p>
<p id="judith-1-3"><span class="verse-num">1:3</span> <span class="verse-body">vox clamantis in deserto parate viam Domini rectas facite semitas eius</span></p>
<p id="judith-1-4"><span class="verse-num">1:4</span> <span class="verse-body">fuit Iohannes in deserto baptizans et praedicans baptismum paenitentiae in remissionem peccatorum</span></p>
<p id="judith-1-5"><span class="verse-num">1:5</span> <span class="verse-body">et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua</span></p>
<p id="judith-1-6"><span class="verse-num">1:6</span> <span class="verse-body">et erat Iohannes vestitus pilis cameli et zona pellicia circa lumbos eius et lucustas et mel silvestre edebat</span></p>
<p id="judith-1-7"><span class="verse-num">1:7</span> <span class="verse-body">et praedicabat dicens venit fortior me post me cuius non sum dignus procumbens solvere corrigiam calciamentorum eius</span></p>
<p id="judith-1-8"><span class="verse-num">1:8</span> <span class="verse-body">ego baptizavi vos aqua ille vero baptizabit vos Spiritu Sancto</span></p>
<p id="judith-1-9"><span class="verse-num">1:9</span> <span class="verse-body">et factum est in diebus illis venit Iesus a Nazareth Galilaeae et baptizatus est in Iordane ab Iohanne</span></p>
<p id="judith-1-10"><span class="verse-num">1:10</span> <span class="verse-body">et statim ascendens de aqua vidit apertos caelos et Spiritum tamquam columbam descendentem et manentem in ipso</span></p>
<p id="judith-1-11"><span class="verse-num">1:11</span> <span class="verse-body">et vox facta est de caelis tu es Filius meus dilectus in te conplacui</span></p>
<p id="judith-1-12"><span class="verse-num">1:12</span> <span class="verse-body">et statim Spiritus expellit eum in desertum</span></p>
<p id="judith-1-13"><span class="verse-num">1:13</span> <span class="verse-body">et erat in deserto quadraginta diebus et quadraginta noctibus et temptabatur a Satana eratque cum bestiis et angeli ministrabant illi</span></p>
<p id="judith-1-14"><span class="verse-num">1:14</span> <span class="verse-body">postquam autem traditus est Iohannes venit Iesus in Galilaeam praedicans evangelium regni Dei</span></p>
<p id="judith-1-15"><span class="verse-num">1:15</span> <span class="verse-body">et dicens quoniam impletum est tempus et adpropinquavit regnum Dei paenitemini et credite evangelio</span></p>
<p id="judith-1-16"><span class="verse-num">1:16</span> <span class="verse-body">et praeteriens secus mare Galilaeae vidit Simonem et Andream fratrem eius mittentes retia in mare erant enim piscatores</span></p>
<p id="judith-1-17"><span class="verse-num">1:17</span> <span class="verse-body">et dixit eis Iesus venite post me et faciam vos fieri piscatores hominum</span></p>
<p id="judith-1-18"><span class="verse-num">1:18</span> <span class="verse-body">et protinus relictis retibus secuti sunt eum</span></p>
<p id="judith-1-19"><span class="verse-num">1:19</span> <span class="verse-body">et progressus inde pusillum vidit Iacobum Zebedaei et Iohannem fratrem eius et ipsos in navi conponentes retia</span></p>
<p id="judith-1-20"><span class="verse-num">1:20</span> <span class="verse-body">et statim vocavit illos et relicto patre suo Zebedaeo in navi cum mercennariis secuti sunt eum</span></p>
<p id="judith-1-21"><span class="verse-num">1:21</span> <span class="verse-body">et ingrediuntur Capharnaum et statim sabbatis ingressus synagogam docebat eos</span></p>
<p id="judith-1-22"><span class="verse-num">1:22</span> <span class="verse-body">et stupebant super doctrina eius erat enim docens eos quasi potestatem habens et non sicut scribae</span></p>
<p id="judith-1-23"><span class="verse-num">1:23</span> <span class="verse-body">et erat in synagoga eorum homo in spiritu inmundo et exclamavit</span></p>
<p id="judith-1-24"><span class="verse-num">1:24</span> <span class="verse-body">dicens quid nobis et tibi Iesu Nazarene venisti perdere nos scio qui sis Sanctus Dei</span></p>
<p id="judith-1-25"><span class="verse-num">1:25</span> <span class="verse-body">et comminatus est ei Iesus dicens obmutesce et exi de homine</span></p>
<p id="judith-1-26"><span class="verse-num">1:26</span> <span class="verse-body">et discerpens eum spiritus inmundus et exclamans voce magna exivit ab eo</span></p>
<p id="judith-1-27"><span class="verse-num">1:27</span> <span class="verse-body">et mirati sunt omnes ita ut conquirerent inter se dicentes quidnam est hoc quae doctrina haec nova quia in potestate et spiritibus inmundis imperat et oboediunt ei</span></p>
<p id="judith-1-28"><span class="verse-num">1:28</span> <span class="verse-body">et processit rumor eius statim in omnem regionem Galilaeae</span></p>
<p id="judith-1-29"><span class="verse-num">1:29</span> <span class="verse-body">et protinus egredientes de synagoga venerunt in domum Simonis et Andreae cum Iacobo et Iohanne</span></p>
<p id="judith-1-30"><span class="verse-num">1:30</span> <span class="verse-body">decumbebat autem socrus Simonis febricitans et statim dicunt ei de illa</span></p>
<p id="judith-1-31"><span class="verse-num">1:31</span> <span class="verse-body">et accedens elevavit eam adprehensa manu eius et continuo dimisit eam febris et ministrabat eis</span></p>
<p id="judith-1-32"><span class="verse-num">1:32</span> <span class="verse-body">vespere autem facto cum occidisset sol adferebant ad eum omnes male habentes et daemonia habentes</span></p>
<p id="judith-1-33"><span class="verse-num">1:33</span> <span class="verse-body">et erat omnis civitas congregata ad ianuam</span></p>
<p id="judith-1-34"><span class="verse-num">1:34</span> <span class="verse-body">et curavit multos qui vexabantur variis languoribus et daemonia multa eiciebat et non sinebat loqui ea quoniam sciebant eum</span></p>
<p id="judith-1-35"><span class="verse-num">1:35</span> <span class="verse-body">et diluculo valde surgens egressus abiit in desertum locum ibique orabat</span></p>
<p id="judith-1-36"><span class="verse-num">1:36</span> <span class="verse-body">et persecutus est eum Simon et qui cum illo erant</span></p>
<p id="judith-1-37"><span class="verse-num">1:37</span> <span class="verse-body">et cum invenissent eum dixerunt ei quia omnes quaerunt te</span></p>
<p id="judith-1-38"><span class="verse-num">1:38</span> <span class="verse-body">et ait illis eamus in proximos vicos et civitates ut et ibi praedicem ad hoc enim veni</span></p>
<p id="judith-1-39"><span class="verse-num">1:39</span> <span class="verse-body">et erat praedicans in synagogis eorum et omni Galilaea et daemonia eiciens</span></p>
<p id="judith-1-40"><span class="verse-num">1:40</span> <span class="verse-body">et venit ad eum leprosus deprecans eum et genu flexo dixit si vis potes me mundare</span></p>
<p id="judith-1-41"><span class="verse-num">1:41</span> <span class="verse-body">Iesus autem misertus eius extendit manum suam et tangens eum ait illi volo mundare</span></p>
<p id="judith-1-42"><span class="verse-num">1:42</span> <span class="verse-body">et cum dixisset statim discessit ab eo lepra et mundatus est</span></p>
<p id="judith-1-43"><span class="verse-num">1:43</span> <span class="verse-body">et comminatus ei statim eiecit illum</span></p>
<p id="judith-1-44"><span class="verse-num">1:44</span> <span class="verse-body">et dicit ei vide nemini dixeris sed vade ostende te principi sacerdotum et offer pro emundatione tua quae praecepit Moses in testimonium illis</span></p>
<p id="judith-1-45"><span class="verse-num">1:45</span> <span class="verse-body">at ille egressus coepit praedicare et diffamare sermonem ita ut iam non posset manifeste in civitatem introire sed foris in desertis locis esse et conveniebant ad eum undique __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a></p>
<p id="judith-2-1"><span class="verse-num">2:1</span> <span class="verse-body">et iterum intravit Capharnaum post dies</span></p>
<p id="judith-2-2"><span class="verse-num">2:2</span> <span class="verse-body">et auditum est quod in domo esset et convenerunt multi ita ut non caperet neque ad ianuam et loquebatur eis verbum</span></p>
<p id="judith-2-3"><span class="verse-num">2:3</span> <span class="verse-body">et venerunt ferentes ad eum paralyticum qui a quattuor portabatur</span></p>
<p id="judith-2-4"><span class="verse-num">2:4</span> <span class="verse-body">et cum non possent offerre eum illi prae turba nudaverunt tectum ubi erat et patefacientes submiserunt grabattum in quo paralyticus iacebat</span></p>
<p id="judith-2-5"><span class="verse-num">2:5</span> <span class="verse-body">cum vidisset autem Iesus fidem illorum ait paralytico fili dimittuntur tibi peccata</span></p>
<p id="judith-2-6"><span class="verse-num">2:6</span> <span class="verse-body">erant autem illic quidam de scribis sedentes et cogitantes in cordibus suis</span></p>
<p id="judith-2-7"><span class="verse-num">2:7</span> <span class="verse-body">quid hic sic loquitur blasphemat quis potest dimittere peccata nisi solus Deus</span></p>
<p id="judith-2-8"><span class="verse-num">2:8</span> <span class="verse-body">quo statim cognito Iesus spiritu suo quia sic cogitarent intra se dicit illis quid ista cogitatis in cordibus vestris</span></p>
<p id="judith-2-9"><span class="verse-num">2:9</span> <span class="verse-body">quid est facilius dicere paralytico dimittuntur tibi peccata an dicere surge et tolle grabattum tuum et ambula</span></p>
<p id="judith-2-10"><span class="verse-num">2:10</span> <span class="verse-body">ut autem sciatis quia potestatem habet Filius hominis in terra dimittendi peccata ait paralytico</span></p>
<p id="judith-2-11"><span class="verse-num">2:11</span> <span class="verse-body">tibi dico surge tolle grabattum tuum et vade in domum tuam</span></p>
<p id="judith-2-12"><span class="verse-num">2:12</span> <span class="verse-body">et statim ille surrexit et sublato grabatto abiit coram omnibus ita ut admirarentur omnes et honorificarent Deum dicentes quia numquam sic vidimus</span></p>
<p id="judith-2-13"><span class="verse-num">2:13</span> <span class="verse-body">et egressus est rursus ad mare omnisque turba veniebat ad eum et docebat eos</span></p>
<p id="judith-2-14"><span class="verse-num">2:14</span> <span class="verse-body">et cum praeteriret vidit Levin Alphei sedentem ad teloneum et ait illi sequere me et surgens secutus est eum</span></p>
<p id="judith-2-15"><span class="verse-num">2:15</span> <span class="verse-body">et factum est cum accumberet in domo illius multi publicani et peccatores simul discumbebant cum Iesu et discipulis eius erant enim multi qui et sequebantur eum</span></p>
<p id="judith-2-16"><span class="verse-num">2:16</span> <span class="verse-body">et scribae et Pharisaei videntes quia manducaret cum peccatoribus et publicanis dicebant discipulis eius quare cum publicanis et peccatoribus manducat et bibit magister vester</span></p>
<p id="judith-2-17"><span class="verse-num">2:17</span> <span class="verse-body">hoc audito Iesus ait illis non necesse habent sani medicum sed qui male habent non enim veni vocare iustos sed peccatores</span></p>
<p id="judith-2-18"><span class="verse-num">2:18</span> <span class="verse-body">et erant discipuli Iohannis et Pharisaei ieiunantes et veniunt et dicunt illi cur discipuli Iohannis et Pharisaeorum ieiunant tui autem discipuli non ieiunant</span></p>
<p id="judith-2-19"><span class="verse-num">2:19</span> <span class="verse-body">et ait illis Iesus numquid possunt filii nuptiarum quamdiu sponsus cum illis est ieiunare quanto tempore habent secum sponsum non possunt ieiunare</span></p>
<p id="judith-2-20"><span class="verse-num">2:20</span> <span class="verse-body">venient autem dies cum auferetur ab eis sponsus et tunc ieiunabunt in illa die</span></p>
<p id="judith-2-21"><span class="verse-num">2:21</span> <span class="verse-body">nemo adsumentum panni rudis adsuit vestimento veteri alioquin aufert supplementum novum a veteri et maior scissura fit</span></p>
<p id="judith-2-22"><span class="verse-num">2:22</span> <span class="verse-body">et nemo mittit vinum novellum in utres veteres alioquin disrumpet vinum utres et vinum effunditur et utres peribunt sed vinum novum in utres novos mitti debet</span></p>
<p id="judith-2-23"><span class="verse-num">2:23</span> <span class="verse-body">et factum est iterum cum sabbatis ambularet per sata et discipuli eius coeperunt praegredi et vellere spicas</span></p>
<p id="judith-2-24"><span class="verse-num">2:24</span> <span class="verse-body">Pharisaei autem dicebant ei ecce quid faciunt sabbatis quod non licet</span></p>
<p id="judith-2-25"><span class="verse-num">2:25</span> <span class="verse-body">et ait illis numquam legistis quid fecerit David quando necessitatem habuit et esuriit ipse et qui cum eo erant</span></p>
<p id="judith-2-26"><span class="verse-num">2:26</span> <span class="verse-body">quomodo introiit in domum Dei sub Abiathar principe sacerdotum et panes propositionis manducavit quos non licet manducare nisi sacerdotibus et dedit eis qui cum eo erant</span></p>
<p id="judith-2-27"><span class="verse-num">2:27</span> <span class="verse-body">et dicebat eis sabbatum propter hominem factum est et non homo propter sabbatum</span></p>
<p id="judith-2-28"><span class="verse-num">2:28</span> <span class="verse-body">itaque dominus est Filius hominis etiam sabbati __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a> <a href="#judith-3-32">32</a> <a href="#judith-3-33">33</a> <a href="#judith-3-34">34</a> <a href="#judith-3-35">35</a></p>
<p id="judith-3-1"><span class="verse-num">3:1</span> <span class="verse-body">et introivit iterum synagogam et erat ibi homo habens manum aridam</span></p>
<p id="judith-3-2"><span class="verse-num">3:2</span> <span class="verse-body">et observabant eum si sabbatis curaret ut accusarent illum</span></p>
<p id="judith-3-3"><span class="verse-num">3:3</span> <span class="verse-body">et ait homini habenti manum aridam surge in medium</span></p>
<p id="judith-3-4"><span class="verse-num">3:4</span> <span class="verse-body">et dicit eis licet sabbatis bene facere an male animam salvam facere an perdere at illi tacebant</span></p>
<p id="judith-3-5"><span class="verse-num">3:5</span> <span class="verse-body">et circumspiciens eos cum ira contristatus super caecitatem cordis eorum dicit homini extende manum tuam et extendit et restituta est manus illi</span></p>
<p id="judith-3-6"><span class="verse-num">3:6</span> <span class="verse-body">exeuntes autem statim Pharisaei cum Herodianis consilium faciebant adversus eum quomodo eum perderent</span></p>
<p id="judith-3-7"><span class="verse-num">3:7</span> <span class="verse-body">et Iesus cum discipulis suis secessit ad mare et multa turba a Galilaea et Iudaea secuta est eum</span></p>
<p id="judith-3-8"><span class="verse-num">3:8</span> <span class="verse-body">et ab Hierosolymis et ab Idumea et trans Iordanen et qui circa Tyrum et Sidonem multitudo magna audientes quae faciebat venerunt ad eum</span></p>
<p id="judith-3-9"><span class="verse-num">3:9</span> <span class="verse-body">et dixit discipulis suis ut navicula sibi deserviret propter turbam ne conprimerent eum</span></p>
<p id="judith-3-10"><span class="verse-num">3:10</span> <span class="verse-body">multos enim sanabat ita ut inruerent in eum ut illum tangerent quotquot habebant plagas</span></p>
<p id="judith-3-11"><span class="verse-num">3:11</span> <span class="verse-body">et spiritus inmundi cum illum videbant procidebant ei et clamabant dicentes</span></p>
<p id="judith-3-12"><span class="verse-num">3:12</span> <span class="verse-body">tu es Filius Dei et vehementer comminabatur eis ne manifestarent illum</span></p>
<p id="judith-3-13"><span class="verse-num">3:13</span> <span class="verse-body">et ascendens in montem vocavit ad se quos voluit ipse et venerunt ad eum</span></p>
<p id="judith-3-14"><span class="verse-num">3:14</span> <span class="verse-body">et fecit ut essent duodecim cum illo et ut mitteret eos praedicare</span></p>
<p id="judith-3-15"><span class="verse-num">3:15</span> <span class="verse-body">et dedit illis potestatem curandi infirmitates et eiciendi daemonia</span></p>
<p id="judith-3-16"><span class="verse-num">3:16</span> <span class="verse-body">et inposuit Simoni nomen Petrus</span></p>
<p id="judith-3-17"><span class="verse-num">3:17</span> <span class="verse-body">et Iacobum Zebedaei et Iohannem fratrem Iacobi et inposuit eis nomina Boanerges quod est Filii tonitrui</span></p>
<p id="judith-3-18"><span class="verse-num">3:18</span> <span class="verse-body">et Andream et Philippum et Bartholomeum et Mattheum et Thomam et Iacobum Alphei et Thaddeum et Simonem Cananeum</span></p>
<p id="judith-3-19"><span class="verse-num">3:19</span> <span class="verse-body">et Iudam Scarioth qui et tradidit illum</span></p>
<p id="judith-3-20"><span class="verse-num">3:20</span> <span class="verse-body">et veniunt ad domum et convenit iterum turba ita ut non possent neque panem manducare</span></p>
<p id="judith-3-21"><span class="verse-num">3:21</span> <span class="verse-body">et cum audissent sui exierunt tenere eum dicebant enim quoniam in furorem versus est</span></p>
<p id="judith-3-22"><span class="verse-num">3:22</span> <span class="verse-body">et scribae qui ab Hierosolymis descenderant dicebant quoniam Beelzebub habet et quia in principe daemonum eicit daemonia</span></p>
<p id="judith-3-23"><span class="verse-num">3:23</span> <span class="verse-body">et convocatis eis in parabolis dicebat illis quomodo potest Satanas Satanan eicere</span></p>
<p id="judith-3-24"><span class="verse-num">3:24</span> <span class="verse-body">et si regnum in se dividatur non potest stare regnum illud</span></p>
<p id="judith-3-25"><span class="verse-num">3:25</span> <span class="verse-body">et si domus super semet ipsam dispertiatur non poterit domus illa stare</span></p>
<p id="judith-3-26"><span class="verse-num">3:26</span> <span class="verse-body">et si Satanas consurrexit in semet ipsum dispertitus est et non potest stare sed finem habet</span></p>
<p id="judith-3-27"><span class="verse-num">3:27</span> <span class="verse-body">nemo potest vasa fortis ingressus in domum diripere nisi prius fortem alliget et tunc domum eius diripiet</span></p>
<p id="judith-3-28"><span class="verse-num">3:28</span> <span class="verse-body">amen dico vobis quoniam omnia dimittentur filiis hominum peccata et blasphemiae quibus blasphemaverint</span></p>
<p id="judith-3-29"><span class="verse-num">3:29</span> <span class="verse-body">qui autem blasphemaverit in Spiritum Sanctum non habet remissionem in aeternum sed reus erit aeterni delicti</span></p>
<p id="judith-3-30"><span class="verse-num">3:30</span> <span class="verse-body">quoniam dicebant spiritum inmundum habet</span></p>
<p id="judith-3-31"><span class="verse-num">3:31</span> <span class="verse-body">et veniunt mater eius et fratres et foris stantes miserunt ad eum vocantes eum</span></p>
<p id="judith-3-32"><span class="verse-num">3:32</span> <span class="verse-body">et sedebat circa eum turba et dicunt ei ecce mater tua et fratres tui foris quaerunt te</span></p>
<p id="judith-3-33"><span class="verse-num">3:33</span> <span class="verse-body">et respondens eis ait quae est mater mea et fratres mei</span></p>
<p id="judith-3-34"><span class="verse-num">3:34</span> <span class="verse-body">et circumspiciens eos qui in circuitu eius sedebant ait ecce mater mea et fratres mei</span></p>
<p id="judith-3-35"><span class="verse-num">3:35</span> <span class="verse-body">qui enim fecerit voluntatem Dei hic frater meus et soror mea et mater est __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a> <a href="#judith-4-38">38</a> <a href="#judith-4-39">39</a> <a href="#judith-4-40">40</a></p>
<p id="judith-4-1"><span class="verse-num">4:1</span> <span class="verse-body">et iterum coepit docere ad mare et congregata est ad eum turba multa ita ut in navem ascendens sederet in mari et omnis turba circa mare super terram erat</span></p>
<p id="judith-4-2"><span class="verse-num">4:2</span> <span class="verse-body">et docebat eos in parabolis multa et dicebat illis in doctrina sua</span></p>
<p id="judith-4-3"><span class="verse-num">4:3</span> <span class="verse-body">audite ecce exiit seminans ad seminandum</span></p>
<p id="judith-4-4"><span class="verse-num">4:4</span> <span class="verse-body">et dum seminat aliud cecidit circa viam et venerunt volucres et comederunt illud</span></p>
<p id="judith-4-5"><span class="verse-num">4:5</span> <span class="verse-body">aliud vero cecidit super petrosa ubi non habuit terram multam et statim exortum est quoniam non habebat altitudinem terrae</span></p>
<p id="judith-4-6"><span class="verse-num">4:6</span> <span class="verse-body">et quando exortus est sol exaestuavit et eo quod non haberet radicem exaruit</span></p>
<p id="judith-4-7"><span class="verse-num">4:7</span> <span class="verse-body">et aliud cecidit in spinas et ascenderunt spinae et offocaverunt illud et fructum non dedit</span></p>
<p id="judith-4-8"><span class="verse-num">4:8</span> <span class="verse-body">et aliud cecidit in terram bonam et dabat fructum ascendentem et crescentem et adferebat unum triginta et unum sexaginta et unum centum</span></p>
<p id="judith-4-9"><span class="verse-num">4:9</span> <span class="verse-body">et dicebat qui habet aures audiendi audiat</span></p>
<p id="judith-4-10"><span class="verse-num">4:10</span> <span class="verse-body">et cum esset singularis interrogaverunt eum hii qui cum eo erant cum duodecim parabolas</span></p>
<p id="judith-4-11"><span class="verse-num">4:11</span> <span class="verse-body">et dicebat eis vobis datum est mysterium regni Dei illis autem qui foris sunt in parabolis omnia fiunt</span></p>
<p id="judith-4-12"><span class="verse-num">4:12</span> <span class="verse-body">ut videntes videant et non videant et audientes audiant et non intellegant nequando convertantur et dimittantur eis peccata</span></p>
<p id="judith-4-13"><span class="verse-num">4:13</span> <span class="verse-body">et ait illis nescitis parabolam hanc et quomodo omnes parabolas cognoscetis</span></p>
<p id="judith-4-14"><span class="verse-num">4:14</span> <span class="verse-body">qui seminat verbum seminat</span></p>
<p id="judith-4-15"><span class="verse-num">4:15</span> <span class="verse-body">hii autem sunt qui circa viam ubi seminatur verbum et cum audierint confestim venit Satanas et aufert verbum quod seminatum est in corda eorum</span></p>
<p id="judith-4-16"><span class="verse-num">4:16</span> <span class="verse-body">et hii sunt similiter qui super petrosa seminantur qui cum audierint verbum statim cum gaudio accipiunt illud</span></p>
<p id="judith-4-17"><span class="verse-num">4:17</span> <span class="verse-body">et non habent radicem in se sed temporales sunt deinde orta tribulatione et persecutione propter verbum confestim scandalizantur</span></p>
<p id="judith-4-18"><span class="verse-num">4:18</span> <span class="verse-body">et alii sunt qui in spinis seminantur hii sunt qui verbum audiunt</span></p>
<p id="judith-4-19"><span class="verse-num">4:19</span> <span class="verse-body">et aerumnae saeculi et deceptio divitiarum et circa reliqua concupiscentiae introeuntes suffocant verbum et sine fructu efficitur</span></p>
<p id="judith-4-20"><span class="verse-num">4:20</span> <span class="verse-body">et hii sunt qui super terram bonam seminati sunt qui audiunt verbum et suscipiunt et fructificant unum triginta et unum sexaginta et unum centum</span></p>
<p id="judith-4-21"><span class="verse-num">4:21</span> <span class="verse-body">et dicebat illis numquid venit lucerna ut sub modio ponatur aut sub lecto nonne ut super candelabrum ponatur</span></p>
<p id="judith-4-22"><span class="verse-num">4:22</span> <span class="verse-body">non enim est aliquid absconditum quod non manifestetur nec factum est occultum sed ut in palam veniat</span></p>
<p id="judith-4-23"><span class="verse-num">4:23</span> <span class="verse-body">si quis habet aures audiendi audiat</span></p>
<p id="judith-4-24"><span class="verse-num">4:24</span> <span class="verse-body">et dicebat illis videte quid audiatis in qua mensura mensi fueritis remetietur vobis et adicietur vobis</span></p>
<p id="judith-4-25"><span class="verse-num">4:25</span> <span class="verse-body">qui enim habet dabitur illi et qui non habet etiam quod habet auferetur ab illo</span></p>
<p id="judith-4-26"><span class="verse-num">4:26</span> <span class="verse-body">et dicebat sic est regnum Dei quemadmodum si homo iaciat sementem in terram</span></p>
<p id="judith-4-27"><span class="verse-num">4:27</span> <span class="verse-body">et dormiat et exsurgat nocte ac die et semen germinet et increscat dum nescit ille</span></p>
<p id="judith-4-28"><span class="verse-num">4:28</span> <span class="verse-body">ultro enim terra fructificat primum herbam deinde spicam deinde plenum frumentum in spica</span></p>
<p id="judith-4-29"><span class="verse-num">4:29</span> <span class="verse-body">et cum se produxerit fructus statim mittit falcem quoniam adest messis</span></p>
<p id="judith-4-30"><span class="verse-num">4:30</span> <span class="verse-body">et dicebat cui adsimilabimus regnum Dei aut cui parabolae conparabimus illud</span></p>
<p id="judith-4-31"><span class="verse-num">4:31</span> <span class="verse-body">sicut granum sinapis quod cum seminatum fuerit in terra minus est omnibus seminibus quae sunt in terra</span></p>
<p id="judith-4-32"><span class="verse-num">4:32</span> <span class="verse-body">et cum seminatum fuerit ascendit et fit maius omnibus holeribus et facit ramos magnos ita ut possint sub umbra eius aves caeli habitare</span></p>
<p id="judith-4-33"><span class="verse-num">4:33</span> <span class="verse-body">et talibus multis parabolis loquebatur eis verbum prout poterant audire</span></p>
<p id="judith-4-34"><span class="verse-num">4:34</span> <span class="verse-body">sine parabola autem non loquebatur eis seorsum autem discipulis suis disserebat omnia</span></p>
<p id="judith-4-35"><span class="verse-num">4:35</span> <span class="verse-body">et ait illis illa die cum sero esset factum transeamus contra</span></p>
<p id="judith-4-36"><span class="verse-num">4:36</span> <span class="verse-body">et dimittentes turbam adsumunt eum ita ut erat in navi et aliae naves erant cum illo</span></p>
<p id="judith-4-37"><span class="verse-num">4:37</span> <span class="verse-body">et facta est procella magna venti et fluctus mittebat in navem ita ut impleretur navis</span></p>
<p id="judith-4-38"><span class="verse-num">4:38</span> <span class="verse-body">et erat ipse in puppi supra cervical dormiens et excitant eum et dicunt ei magister non ad te pertinet quia perimus</span></p>
<p id="judith-4-39"><span class="verse-num">4:39</span> <span class="verse-body">et exsurgens comminatus est vento et dixit mari tace obmutesce et cessavit ventus et facta est tranquillitas magna</span></p>
<p id="judith-4-40"><span class="verse-num">4:40</span> <span class="verse-body">et ait illis quid timidi estis necdum habetis fidem et timuerunt magno timore et dicebant ad alterutrum quis putas est iste quia et ventus et mare oboediunt ei __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a> <a href="#judith-5-40">40</a> <a href="#judith-5-41">41</a> <a href="#judith-5-42">42</a> <a href="#judith-5-43">43</a></p>
<p id="judith-5-1"><span class="verse-num">5:1</span> <span class="verse-body">et venerunt trans fretum maris in regionem Gerasenorum</span></p>
<p id="judith-5-2"><span class="verse-num">5:2</span> <span class="verse-body">et exeunti ei de navi statim occurrit ei de monumentis homo in spiritu inmundo</span></p>
<p id="judith-5-3"><span class="verse-num">5:3</span> <span class="verse-body">qui domicilium habebat in monumentis et neque catenis iam quisquam eum poterat ligare</span></p>
<p id="judith-5-4"><span class="verse-num">5:4</span> <span class="verse-body">quoniam saepe conpedibus et catenis vinctus disrupisset catenas et conpedes comminuisset et nemo poterat eum domare</span></p>
<p id="judith-5-5"><span class="verse-num">5:5</span> <span class="verse-body">et semper nocte ac die in monumentis et in montibus erat clamans et concidens se lapidibus</span></p>
<p id="judith-5-6"><span class="verse-num">5:6</span> <span class="verse-body">videns autem Iesum a longe cucurrit et adoravit eum</span></p>
<p id="judith-5-7"><span class="verse-num">5:7</span> <span class="verse-body">et clamans voce magna dicit quid mihi et tibi Iesu Fili Dei summi adiuro te per Deum ne me torqueas</span></p>
<p id="judith-5-8"><span class="verse-num">5:8</span> <span class="verse-body">dicebat enim illi exi spiritus inmunde ab homine</span></p>
<p id="judith-5-9"><span class="verse-num">5:9</span> <span class="verse-body">et interrogabat eum quod tibi nomen est et dicit ei Legio nomen mihi est quia multi sumus</span></p>
<p id="judith-5-10"><span class="verse-num">5:10</span> <span class="verse-body">et deprecabatur eum multum ne se expelleret extra regionem</span></p>
<p id="judith-5-11"><span class="verse-num">5:11</span> <span class="verse-body">erat autem ibi circa montem grex porcorum magnus pascens</span></p>
<p id="judith-5-12"><span class="verse-num">5:12</span> <span class="verse-body">et deprecabantur eum spiritus dicentes mitte nos in porcos ut in eos introeamus</span></p>
<p id="judith-5-13"><span class="verse-num">5:13</span> <span class="verse-body">et concessit eis statim Iesus et exeuntes spiritus inmundi introierunt in porcos et magno impetu grex praecipitatus est in mare ad duo milia et suffocati sunt in mare</span></p>
<p id="judith-5-14"><span class="verse-num">5:14</span> <span class="verse-body">qui autem pascebant eos fugerunt et nuntiaverunt in civitatem et in agros et egressi sunt videre quid esset facti</span></p>
<p id="judith-5-15"><span class="verse-num">5:15</span> <span class="verse-body">et veniunt ad Iesum et vident illum qui a daemonio vexabatur sedentem vestitum et sanae mentis et timuerunt</span></p>
<p id="judith-5-16"><span class="verse-num">5:16</span> <span class="verse-body">et narraverunt illis qui viderant qualiter factum esset ei qui daemonium habuerat et de porcis</span></p>
<p id="judith-5-17"><span class="verse-num">5:17</span> <span class="verse-body">et rogare eum coeperunt ut discederet de finibus eorum</span></p>
<p id="judith-5-18"><span class="verse-num">5:18</span> <span class="verse-body">cumque ascenderet navem coepit illum deprecari qui daemonio vexatus fuerat ut esset cum illo</span></p>
<p id="judith-5-19"><span class="verse-num">5:19</span> <span class="verse-body">et non admisit eum sed ait illi vade in domum tuam ad tuos et adnuntia illis quanta tibi Dominus fecerit et misertus sit tui</span></p>
<p id="judith-5-20"><span class="verse-num">5:20</span> <span class="verse-body">et abiit et coepit praedicare in Decapoli quanta sibi fecisset Iesus et omnes mirabantur</span></p>
<p id="judith-5-21"><span class="verse-num">5:21</span> <span class="verse-body">et cum transcendisset Iesus in navi rursus trans fretum convenit turba multa ad illum et erat circa mare</span></p>
<p id="judith-5-22"><span class="verse-num">5:22</span> <span class="verse-body">et venit quidam de archisynagogis nomine Iairus et videns eum procidit ad pedes eius</span></p>
<p id="judith-5-23"><span class="verse-num">5:23</span> <span class="verse-body">et deprecabatur eum multum dicens quoniam filia mea in extremis est veni inpone manus super eam ut salva sit et vivat</span></p>
<p id="judith-5-24"><span class="verse-num">5:24</span> <span class="verse-body">et abiit cum illo et sequebatur eum turba multa et conprimebant illum</span></p>
<p id="judith-5-25"><span class="verse-num">5:25</span> <span class="verse-body">et mulier quae erat in profluvio sanguinis annis duodecim</span></p>
<p id="judith-5-26"><span class="verse-num">5:26</span> <span class="verse-body">et fuerat multa perpessa a conpluribus medicis et erogaverat omnia sua nec quicquam profecerat sed magis deterius habebat</span></p>
<p id="judith-5-27"><span class="verse-num">5:27</span> <span class="verse-body">cum audisset de Iesu venit in turba retro et tetigit vestimentum eius</span></p>
<p id="judith-5-28"><span class="verse-num">5:28</span> <span class="verse-body">dicebat enim quia si vel vestimentum eius tetigero salva ero</span></p>
<p id="judith-5-29"><span class="verse-num">5:29</span> <span class="verse-body">et confestim siccatus est fons sanguinis eius et sensit corpore quod sanata esset a plaga</span></p>
<p id="judith-5-30"><span class="verse-num">5:30</span> <span class="verse-body">et statim Iesus cognoscens in semet ipso virtutem quae exierat de eo conversus ad turbam aiebat quis tetigit vestimenta mea</span></p>
<p id="judith-5-31"><span class="verse-num">5:31</span> <span class="verse-body">et dicebant ei discipuli sui vides turbam conprimentem te et dicis quis me tetigit</span></p>
<p id="judith-5-32"><span class="verse-num">5:32</span> <span class="verse-body">et circumspiciebat videre eam quae hoc fecerat</span></p>
<p id="judith-5-33"><span class="verse-num">5:33</span> <span class="verse-body">mulier autem timens et tremens sciens quod factum esset in se venit et procidit ante eum et dixit ei omnem veritatem</span></p>
<p id="judith-5-34"><span class="verse-num">5:34</span> <span class="verse-body">ille autem dixit ei filia fides tua te salvam fecit vade in pace et esto sana a plaga tua</span></p>
<p id="judith-5-35"><span class="verse-num">5:35</span> <span class="verse-body">adhuc eo loquente veniunt ab archisynagogo dicentes quia filia tua mortua est quid ultra vexas magistrum</span></p>
<p id="judith-5-36"><span class="verse-num">5:36</span> <span class="verse-body">Iesus autem verbo quod dicebatur audito ait archisynagogo noli timere tantummodo crede</span></p>
<p id="judith-5-37"><span class="verse-num">5:37</span> <span class="verse-body">et non admisit quemquam sequi se nisi Petrum et Iacobum et Iohannem fratrem Iacobi</span></p>
<p id="judith-5-38"><span class="verse-num">5:38</span> <span class="verse-body">et veniunt in domum archisynagogi et videt tumultum et flentes et heiulantes multum</span></p>
<p id="judith-5-39"><span class="verse-num">5:39</span> <span class="verse-body">et ingressus ait eis quid turbamini et ploratis puella non est mortua sed dormit</span></p>
<p id="judith-5-40"><span class="verse-num">5:40</span> <span class="verse-body">et inridebant eum ipse vero eiectis omnibus adsumit patrem et matrem puellae et qui secum erant et ingreditur ubi erat puella iacens</span></p>
<p id="judith-5-41"><span class="verse-num">5:41</span> <span class="verse-body">et tenens manum puellae ait illi talitha cumi quod est interpretatum puella tibi dico surge</span></p>
<p id="judith-5-42"><span class="verse-num">5:42</span> <span class="verse-body">et confestim surrexit puella et ambulabat erat autem annorum duodecim et obstipuerunt stupore maximo</span></p>
<p id="judith-5-43"><span class="verse-num">5:43</span> <span class="verse-body">et praecepit illis vehementer ut nemo id sciret et dixit dari illi manducare __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a> <a href="#judith-6-32">32</a> <a href="#judith-6-33">33</a> <a href="#judith-6-34">34</a> <a href="#judith-6-35">35</a> <a href="#judith-6-36">36</a> <a href="#judith-6-37">37</a> <a href="#judith-6-38">38</a> <a href="#judith-6-39">39</a> <a href="#judith-6-40">40</a> <a href="#judith-6-41">41</a> <a href="#judith-6-42">42</a> <a href="#judith-6-43">43</a> <a href="#judith-6-44">44</a> <a href="#judith-6-45">45</a> <a href="#judith-6-46">46</a> <a href="#judith-6-47">47</a> <a href="#judith-6-48">48</a> <a href="#judith-6-49">49</a> <a href="#judith-6-50">50</a> <a href="#judith-6-51">51</a> <a href="#judith-6-52">52</a> <a href="#judith-6-53">53</a> <a href="#judith-6-54">54</a> <a href="#judith-6-55">55</a> <a href="#judith-6-56">56</a></p>
<p id="judith-6-1"><span class="verse-num">6:1</span> <span class="verse-body">et egressus inde abiit in patriam suam et sequebantur illum discipuli sui</span></p>
<p id="judith-6-2"><span class="verse-num">6:2</span> <span class="verse-body">et facto sabbato coepit in synagoga docere et multi audientes admirabantur in doctrina eius dicentes unde huic haec omnia et quae est sapientia quae data est illi et virtutes tales quae per manus eius efficiuntur</span></p>
<p id="judith-6-3"><span class="verse-num">6:3</span> <span class="verse-body">nonne iste est faber filius Mariae frater Iacobi et Ioseph et Iudae et Simonis nonne et sorores eius hic nobiscum sunt et scandalizabantur in illo</span></p>
<p id="judith-6-4"><span class="verse-num">6:4</span> <span class="verse-body">et dicebat eis Iesus quia non est propheta sine honore nisi in patria sua et in cognatione sua et in domo sua</span></p>
<p id="judith-6-5"><span class="verse-num">6:5</span> <span class="verse-body">et non poterat ibi virtutem ullam facere nisi paucos infirmos inpositis manibus curavit</span></p>
<p id="judith-6-6"><span class="verse-num">6:6</span> <span class="verse-body">et mirabatur propter incredulitatem eorum</span></p>
<p id="judith-6-7"><span class="verse-num">6:7</span> <span class="verse-body">et circumibat castella in circuitu docens et convocavit duodecim et coepit eos mittere binos et dabat illis potestatem spirituum inmundorum</span></p>
<p id="judith-6-8"><span class="verse-num">6:8</span> <span class="verse-body">et praecepit eis ne quid tollerent in via nisi virgam tantum non peram non panem neque in zona aes</span></p>
<p id="judith-6-9"><span class="verse-num">6:9</span> <span class="verse-body">sed calciatos sandaliis et ne induerentur duabus tunicis</span></p>
<p id="judith-6-10"><span class="verse-num">6:10</span> <span class="verse-body">et dicebat eis quocumque introieritis in domum illic manete donec exeatis inde</span></p>
<p id="judith-6-11"><span class="verse-num">6:11</span> <span class="verse-body">et quicumque non receperint vos nec audierint vos exeuntes inde excutite pulverem de pedibus vestris in testimonium illis</span></p>
<p id="judith-6-12"><span class="verse-num">6:12</span> <span class="verse-body">et exeuntes praedicabant ut paenitentiam agerent</span></p>
<p id="judith-6-13"><span class="verse-num">6:13</span> <span class="verse-body">et daemonia multa eiciebant et unguebant oleo multos aegrotos et sanabant</span></p>
<p id="judith-6-14"><span class="verse-num">6:14</span> <span class="verse-body">et audivit Herodes rex manifestum enim factum est nomen eius et dicebat quia Iohannes Baptista resurrexit a mortuis et propterea inoperantur virtutes in illo</span></p>
<p id="judith-6-15"><span class="verse-num">6:15</span> <span class="verse-body">alii autem dicebant quia Helias est alii vero dicebant propheta est quasi unus ex prophetis</span></p>
<p id="judith-6-16"><span class="verse-num">6:16</span> <span class="verse-body">quo audito Herodes ait quem ego decollavi Iohannem hic a mortuis resurrexit</span></p>
<p id="judith-6-17"><span class="verse-num">6:17</span> <span class="verse-body">ipse enim Herodes misit ac tenuit Iohannem et vinxit eum in carcere propter Herodiadem uxorem Philippi fratris sui quia duxerat eam</span></p>
<p id="judith-6-18"><span class="verse-num">6:18</span> <span class="verse-body">dicebat enim Iohannes Herodi non licet tibi habere uxorem fratris tui</span></p>
<p id="judith-6-19"><span class="verse-num">6:19</span> <span class="verse-body">Herodias autem insidiabatur illi et volebat occidere eum nec poterat</span></p>
<p id="judith-6-20"><span class="verse-num">6:20</span> <span class="verse-body">Herodes enim metuebat Iohannem sciens eum virum iustum et sanctum et custodiebat eum et audito eo multa faciebat et libenter eum audiebat</span></p>
<p id="judith-6-21"><span class="verse-num">6:21</span> <span class="verse-body">et cum dies oportunus accidisset Herodes natalis sui cenam fecit principibus et tribunis et primis Galilaeae</span></p>
<p id="judith-6-22"><span class="verse-num">6:22</span> <span class="verse-body">cumque introisset filia ipsius Herodiadis et saltasset et placuisset Herodi simulque recumbentibus rex ait puellae pete a me quod vis et dabo tibi</span></p>
<p id="judith-6-23"><span class="verse-num">6:23</span> <span class="verse-body">et iuravit illi quia quicquid petieris dabo tibi licet dimidium regni mei</span></p>
<p id="judith-6-24"><span class="verse-num">6:24</span> <span class="verse-body">quae cum exisset dixit matri suae quid petam et illa dixit caput Iohannis Baptistae</span></p>
<p id="judith-6-25"><span class="verse-num">6:25</span> <span class="verse-body">cumque introisset statim cum festinatione ad regem petivit dicens volo ut protinus des mihi in disco caput Iohannis Baptistae</span></p>
<p id="judith-6-26"><span class="verse-num">6:26</span> <span class="verse-body">et contristatus rex propter iusiurandum et propter simul recumbentes noluit eam contristare</span></p>
<p id="judith-6-27"><span class="verse-num">6:27</span> <span class="verse-body">sed misso speculatore praecepit adferri caput eius in disco et decollavit eum in carcere</span></p>
<p id="judith-6-28"><span class="verse-num">6:28</span> <span class="verse-body">et adtulit caput eius in disco et dedit illud puellae et puella dedit matri suae</span></p>
<p id="judith-6-29"><span class="verse-num">6:29</span> <span class="verse-body">quo audito discipuli eius venerunt et tulerunt corpus eius et posuerunt illud in monumento</span></p>
<p id="judith-6-30"><span class="verse-num">6:30</span> <span class="verse-body">et convenientes apostoli ad Iesum renuntiaverunt illi omnia quae egerant et docuerant</span></p>
<p id="judith-6-31"><span class="verse-num">6:31</span> <span class="verse-body">et ait illis venite seorsum in desertum locum et requiescite pusillum erant enim qui veniebant et rediebant multi et nec manducandi spatium habebant</span></p>
<p id="judith-6-32"><span class="verse-num">6:32</span> <span class="verse-body">et ascendentes in navi abierunt in desertum locum seorsum</span></p>
<p id="judith-6-33"><span class="verse-num">6:33</span> <span class="verse-body">et viderunt eos abeuntes et cognoverunt multi et pedestre et de omnibus civitatibus concurrerunt illuc et praevenerunt eos</span></p>
<p id="judith-6-34"><span class="verse-num">6:34</span> <span class="verse-body">et exiens vidit multam turbam Iesus et misertus est super eos quia erant sicut oves non habentes pastorem et coepit docere illos multa</span></p>
<p id="judith-6-35"><span class="verse-num">6:35</span> <span class="verse-body">et cum iam hora multa fieret accesserunt discipuli eius dicentes desertus est locus hic et iam hora praeterivit</span></p>
<p id="judith-6-36"><span class="verse-num">6:36</span> <span class="verse-body">dimitte illos ut euntes in proximas villas et vicos emant sibi cibos quos manducent</span></p>
<p id="judith-6-37"><span class="verse-num">6:37</span> <span class="verse-body">et respondens ait illis date illis manducare et dixerunt ei euntes emamus denariis ducentis panes et dabimus eis manducare</span></p>
<p id="judith-6-38"><span class="verse-num">6:38</span> <span class="verse-body">et dicit eis quot panes habetis ite et videte et cum cognovissent dicunt quinque et duos pisces</span></p>
<p id="judith-6-39"><span class="verse-num">6:39</span> <span class="verse-body">et praecepit illis ut accumbere facerent omnes secundum contubernia super viride faenum</span></p>
<p id="judith-6-40"><span class="verse-num">6:40</span> <span class="verse-body">et discubuerunt in partes per centenos et per quinquagenos</span></p>
<p id="judith-6-41"><span class="verse-num">6:41</span> <span class="verse-body">et acceptis quinque panibus et duobus piscibus intuens in caelum benedixit et fregit panes et dedit discipulis suis ut ponerent ante eos et duos pisces divisit omnibus</span></p>
<p id="judith-6-42"><span class="verse-num">6:42</span> <span class="verse-body">et manducaverunt omnes et saturati sunt</span></p>
<p id="judith-6-43"><span class="verse-num">6:43</span> <span class="verse-body">et sustulerunt reliquias fragmentorum duodecim cofinos plenos et de piscibus</span></p>
<p id="judith-6-44"><span class="verse-num">6:44</span> <span class="verse-body">erant autem qui manducaverunt quinque milia virorum</span></p>
<p id="judith-6-45"><span class="verse-num">6:45</span> <span class="verse-body">et statim coegit discipulos suos ascendere navem ut praecederent eum trans fretum ad Bethsaidam dum ipse dimitteret populum</span></p>
<p id="judith-6-46"><span class="verse-num">6:46</span> <span class="verse-body">et cum dimisisset eos abiit in montem orare</span></p>
<p id="judith-6-47"><span class="verse-num">6:47</span> <span class="verse-body">et cum sero esset erat navis in medio mari et ipse solus in terra</span></p>
<p id="judith-6-48"><span class="verse-num">6:48</span> <span class="verse-body">et videns eos laborantes in remigando erat enim ventus contrarius eis et circa quartam vigiliam noctis venit ad eos ambulans super mare et volebat praeterire eos</span></p>
<p id="judith-6-49"><span class="verse-num">6:49</span> <span class="verse-body">at illi ut viderunt eum ambulantem super mare putaverunt fantasma esse et exclamaverunt</span></p>
<p id="judith-6-50"><span class="verse-num">6:50</span> <span class="verse-body">omnes enim eum viderunt et conturbati sunt et statim locutus est cum eis et dixit illis confidite ego sum nolite timere</span></p>
<p id="judith-6-51"><span class="verse-num">6:51</span> <span class="verse-body">et ascendit ad illos in navem et cessavit ventus et plus magis intra se stupebant</span></p>
<p id="judith-6-52"><span class="verse-num">6:52</span> <span class="verse-body">non enim intellexerant de panibus erat enim cor illorum obcaecatum</span></p>
<p id="judith-6-53"><span class="verse-num">6:53</span> <span class="verse-body">et cum transfretassent pervenerunt in terram Gennesareth et adplicuerunt</span></p>
<p id="judith-6-54"><span class="verse-num">6:54</span> <span class="verse-body">cumque egressi essent de navi continuo cognoverunt eum</span></p>
<p id="judith-6-55"><span class="verse-num">6:55</span> <span class="verse-body">et percurrentes universam regionem illam coeperunt in grabattis eos qui se male habebant circumferre ubi audiebant eum esse</span></p>
<p id="judith-6-56"><span class="verse-num">6:56</span> <span class="verse-body">et quocumque introibat in vicos vel in villas aut civitates in plateis ponebant infirmos et deprecabantur eum ut vel fimbriam vestimenti eius tangerent et quotquot tangebant eum salvi fiebant __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a></p>
<p id="judith-7-1"><span class="verse-num">7:1</span> <span class="verse-body">et conveniunt ad eum Pharisaei et quidam de scribis venientes ab Hierosolymis</span></p>
<p id="judith-7-2"><span class="verse-num">7:2</span> <span class="verse-body">et cum vidissent quosdam ex discipulis eius communibus manibus id est non lotis manducare panes vituperaverunt</span></p>
<p id="judith-7-3"><span class="verse-num">7:3</span> <span class="verse-body">Pharisaei enim et omnes Iudaei nisi crebro lavent manus non manducant tenentes traditionem seniorum</span></p>
<p id="judith-7-4"><span class="verse-num">7:4</span> <span class="verse-body">et a foro nisi baptizentur non comedunt et alia multa sunt quae tradita sunt illis servare baptismata calicum et urceorum et aeramentorum et lectorum</span></p>
<p id="judith-7-5"><span class="verse-num">7:5</span> <span class="verse-body">et interrogant eum Pharisaei et scribae quare discipuli tui non ambulant iuxta traditionem seniorum sed communibus manibus manducant panem</span></p>
<p id="judith-7-6"><span class="verse-num">7:6</span> <span class="verse-body">at ille respondens dixit eis bene prophetavit Esaias de vobis hypocritis sicut scriptum est populus hic labiis me honorat cor autem eorum longe est a me</span></p>
<p id="judith-7-7"><span class="verse-num">7:7</span> <span class="verse-body">in vanum autem me colunt docentes doctrinas praecepta hominum</span></p>
<p id="judith-7-8"><span class="verse-num">7:8</span> <span class="verse-body">relinquentes enim mandatum Dei tenetis traditionem hominum baptismata urceorum et calicum et alia similia his facitis multa</span></p>
<p id="judith-7-9"><span class="verse-num">7:9</span> <span class="verse-body">et dicebat illis bene irritum facitis praeceptum Dei ut traditionem vestram servetis</span></p>
<p id="judith-7-10"><span class="verse-num">7:10</span> <span class="verse-body">Moses enim dixit honora patrem tuum et matrem tuam et qui maledixerit patri aut matri morte moriatur</span></p>
<p id="judith-7-11"><span class="verse-num">7:11</span> <span class="verse-body">vos autem dicitis si dixerit homo patri aut matri corban quod est donum quodcumque ex me tibi profuerit</span></p>
<p id="judith-7-12"><span class="verse-num">7:12</span> <span class="verse-body">et ultra non dimittitis eum quicquam facere patri suo aut matri</span></p>
<p id="judith-7-13"><span class="verse-num">7:13</span> <span class="verse-body">rescindentes verbum Dei per traditionem vestram quam tradidistis et similia huiusmodi multa facitis</span></p>
<p id="judith-7-14"><span class="verse-num">7:14</span> <span class="verse-body">et advocans iterum turbam dicebat illis audite me omnes et intellegite</span></p>
<p id="judith-7-15"><span class="verse-num">7:15</span> <span class="verse-body">nihil est extra hominem introiens in eum quod possit eum coinquinare sed quae de homine procedunt illa sunt quae communicant hominem</span></p>
<p id="judith-7-16"><span class="verse-num">7:16</span> <span class="verse-body">si quis habet aures audiendi audiat</span></p>
<p id="judith-7-17"><span class="verse-num">7:17</span> <span class="verse-body">et cum introisset in domum a turba interrogabant eum discipuli eius parabolam</span></p>
<p id="judith-7-18"><span class="verse-num">7:18</span> <span class="verse-body">et ait illis sic et vos inprudentes estis non intellegitis quia omne extrinsecus introiens in hominem non potest eum communicare</span></p>
<p id="judith-7-19"><span class="verse-num">7:19</span> <span class="verse-body">quia non introit in cor eius sed in ventrem et in secessum exit purgans omnes escas</span></p>
<p id="judith-7-20"><span class="verse-num">7:20</span> <span class="verse-body">dicebat autem quoniam quae de homine exeunt illa communicant hominem</span></p>
<p id="judith-7-21"><span class="verse-num">7:21</span> <span class="verse-body">ab intus enim de corde hominum cogitationes malae procedunt adulteria fornicationes homicidia</span></p>
<p id="judith-7-22"><span class="verse-num">7:22</span> <span class="verse-body">furta avaritiae nequitiae dolus inpudicitia oculus malus blasphemia superbia stultitia</span></p>
<p id="judith-7-23"><span class="verse-num">7:23</span> <span class="verse-body">omnia haec mala ab intus procedunt et communicant hominem</span></p>
<p id="judith-7-24"><span class="verse-num">7:24</span> <span class="verse-body">et inde surgens abiit in fines Tyri et Sidonis et ingressus domum neminem voluit scire et non potuit latere</span></p>
<p id="judith-7-25"><span class="verse-num">7:25</span> <span class="verse-body">mulier enim statim ut audivit de eo cuius habebat filia spiritum inmundum intravit et procidit ad pedes eius</span></p>
<p id="judith-7-26"><span class="verse-num">7:26</span> <span class="verse-body">erat autem mulier gentilis Syrophoenissa genere et rogabat eum ut daemonium eiceret de filia eius</span></p>
<p id="judith-7-27"><span class="verse-num">7:27</span> <span class="verse-body">qui dixit illi sine prius saturari filios non est enim bonum sumere panem filiorum et mittere canibus</span></p>
<p id="judith-7-28"><span class="verse-num">7:28</span> <span class="verse-body">at illa respondit et dicit ei utique Domine nam et catelli sub mensa comedunt de micis puerorum</span></p>
<p id="judith-7-29"><span class="verse-num">7:29</span> <span class="verse-body">et ait illi propter hunc sermonem vade exiit daemonium de filia tua</span></p>
<p id="judith-7-30"><span class="verse-num">7:30</span> <span class="verse-body">et cum abisset domum suam invenit puellam iacentem supra lectum et daemonium exisse</span></p>
<p id="judith-7-31"><span class="verse-num">7:31</span> <span class="verse-body">et iterum exiens de finibus Tyri venit per Sidonem ad mare Galilaeae inter medios fines Decapoleos</span></p>
<p id="judith-7-32"><span class="verse-num">7:32</span> <span class="verse-body">et adducunt ei surdum et mutum et deprecantur eum ut inponat illi manum</span></p>
<p id="judith-7-33"><span class="verse-num">7:33</span> <span class="verse-body">et adprehendens eum de turba seorsum misit digitos suos in auriculas et expuens tetigit linguam eius</span></p>
<p id="judith-7-34"><span class="verse-num">7:34</span> <span class="verse-body">et suspiciens in caelum ingemuit et ait illi eppheta quod est adaperire</span></p>
<p id="judith-7-35"><span class="verse-num">7:35</span> <span class="verse-body">et statim apertae sunt aures eius et solutum est vinculum linguae eius et loquebatur recte</span></p>
<p id="judith-7-36"><span class="verse-num">7:36</span> <span class="verse-body">et praecepit illis ne cui dicerent quanto autem eis praecipiebat tanto magis plus praedicabant</span></p>
<p id="judith-7-37"><span class="verse-num">7:37</span> <span class="verse-body">et eo amplius admirabantur dicentes bene omnia fecit et surdos facit audire et mutos loqui __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a> <a href="#judith-8-37">37</a> <a href="#judith-8-38">38</a> <a href="#judith-8-39">39</a></p>
<p id="judith-8-1"><span class="verse-num">8:1</span> <span class="verse-body">in illis diebus iterum cum turba multa esset nec haberent quod manducarent convocatis discipulis ait illis</span></p>
<p id="judith-8-2"><span class="verse-num">8:2</span> <span class="verse-body">misereor super turba quia ecce iam triduo sustinent me nec habent quod manducent</span></p>
<p id="judith-8-3"><span class="verse-num">8:3</span> <span class="verse-body">et si dimisero eos ieiunos in domum suam deficient in via quidam enim ex eis de longe venerunt</span></p>
<p id="judith-8-4"><span class="verse-num">8:4</span> <span class="verse-body">et responderunt ei discipuli sui unde istos poterit quis hic saturare panibus in solitudine</span></p>
<p id="judith-8-5"><span class="verse-num">8:5</span> <span class="verse-body">et interrogavit eos quot panes habetis qui dixerunt septem</span></p>
<p id="judith-8-6"><span class="verse-num">8:6</span> <span class="verse-body">et praecepit turbae discumbere supra terram et accipiens septem panes gratias agens fregit et dabat discipulis suis ut adponerent et adposuerunt turbae</span></p>
<p id="judith-8-7"><span class="verse-num">8:7</span> <span class="verse-body">et habebant pisciculos paucos et ipsos benedixit et iussit adponi</span></p>
<p id="judith-8-8"><span class="verse-num">8:8</span> <span class="verse-body">et manducaverunt et saturati sunt et sustulerunt quod superaverat de fragmentis septem sportas</span></p>
<p id="judith-8-9"><span class="verse-num">8:9</span> <span class="verse-body">erant autem qui manducaverunt quasi quattuor milia et dimisit eos</span></p>
<p id="judith-8-10"><span class="verse-num">8:10</span> <span class="verse-body">et statim ascendens navem cum discipulis suis venit in partes Dalmanutha</span></p>
<p id="judith-8-11"><span class="verse-num">8:11</span> <span class="verse-body">et exierunt Pharisaei et coeperunt conquirere cum eo quaerentes ab illo signum de caelo temptantes eum</span></p>
<p id="judith-8-12"><span class="verse-num">8:12</span> <span class="verse-body">et ingemescens spiritu ait quid generatio ista quaerit signum amen dico vobis si dabitur generationi isti signum</span></p>
<p id="judith-8-13"><span class="verse-num">8:13</span> <span class="verse-body">et dimittens eos ascendens iterum abiit trans fretum</span></p>
<p id="judith-8-14"><span class="verse-num">8:14</span> <span class="verse-body">et obliti sunt sumere panes et nisi unum panem non habebant secum in navi</span></p>
<p id="judith-8-15"><span class="verse-num">8:15</span> <span class="verse-body">et praecipiebat eis dicens videte cavete a fermento Pharisaeorum et fermento Herodis</span></p>
<p id="judith-8-16"><span class="verse-num">8:16</span> <span class="verse-body">et cogitabant ad alterutrum dicentes quia panes non habemus</span></p>
<p id="judith-8-17"><span class="verse-num">8:17</span> <span class="verse-body">quo cognito Iesus ait illis quid cogitatis quia panes non habetis nondum cognoscitis nec intellegitis adhuc caecatum habetis cor vestrum</span></p>
<p id="judith-8-18"><span class="verse-num">8:18</span> <span class="verse-body">oculos habentes non videtis et aures habentes non auditis nec recordamini</span></p>
<p id="judith-8-19"><span class="verse-num">8:19</span> <span class="verse-body">quando quinque panes fregi in quinque milia et quot cofinos fragmentorum plenos sustulistis dicunt ei duodecim</span></p>
<p id="judith-8-20"><span class="verse-num">8:20</span> <span class="verse-body">quando et septem panes in quattuor milia quot sportas fragmentorum tulistis et dicunt ei septem</span></p>
<p id="judith-8-21"><span class="verse-num">8:21</span> <span class="verse-body">et dicebat eis quomodo nondum intellegitis</span></p>
<p id="judith-8-22"><span class="verse-num">8:22</span> <span class="verse-body">et veniunt Bethsaida et adducunt ei caecum et rogabant eum ut illum tangeret</span></p>
<p id="judith-8-23"><span class="verse-num">8:23</span> <span class="verse-body">et adprehendens manum caeci eduxit eum extra vicum et expuens in oculos eius inpositis manibus suis interrogavit eum si aliquid videret</span></p>
<p id="judith-8-24"><span class="verse-num">8:24</span> <span class="verse-body">et aspiciens ait video homines velut arbores ambulantes</span></p>
<p id="judith-8-25"><span class="verse-num">8:25</span> <span class="verse-body">deinde iterum inposuit manus super oculos eius et coepit videre et restitutus est ita ut videret clare omnia</span></p>
<p id="judith-8-26"><span class="verse-num">8:26</span> <span class="verse-body">et misit illum in domum suam dicens vade in domum tuam et si in vicum introieris nemini dixeris</span></p>
<p id="judith-8-27"><span class="verse-num">8:27</span> <span class="verse-body">et egressus est Iesus et discipuli eius in castella Caesareae Philippi et in via interrogabat discipulos suos dicens eis quem me dicunt esse homines</span></p>
<p id="judith-8-28"><span class="verse-num">8:28</span> <span class="verse-body">qui responderunt illi dicentes Iohannem Baptistam alii Heliam alii vero quasi unum de prophetis</span></p>
<p id="judith-8-29"><span class="verse-num">8:29</span> <span class="verse-body">tunc dicit illis vos vero quem me dicitis esse respondens Petrus ait ei tu es Christus</span></p>
<p id="judith-8-30"><span class="verse-num">8:30</span> <span class="verse-body">et comminatus est eis ne cui dicerent de illo</span></p>
<p id="judith-8-31"><span class="verse-num">8:31</span> <span class="verse-body">et coepit docere illos quoniam oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere</span></p>
<p id="judith-8-32"><span class="verse-num">8:32</span> <span class="verse-body">et palam verbum loquebatur et adprehendens eum Petrus coepit increpare eum</span></p>
<p id="judith-8-33"><span class="verse-num">8:33</span> <span class="verse-body">qui conversus et videns discipulos suos comminatus est Petro dicens vade retro me Satana quoniam non sapis quae Dei sunt sed quae sunt hominum</span></p>
<p id="judith-8-34"><span class="verse-num">8:34</span> <span class="verse-body">et convocata turba cum discipulis suis dixit eis si quis vult post me sequi deneget se ipsum et tollat crucem suam et sequatur me</span></p>
<p id="judith-8-35"><span class="verse-num">8:35</span> <span class="verse-body">qui enim voluerit animam suam salvam facere perdet eam qui autem perdiderit animam suam propter me et evangelium salvam eam faciet</span></p>
<p id="judith-8-36"><span class="verse-num">8:36</span> <span class="verse-body">quid enim proderit homini si lucretur mundum totum et detrimentum faciat animae suae</span></p>
<p id="judith-8-37"><span class="verse-num">8:37</span> <span class="verse-body">aut quid dabit homo commutationem pro anima sua</span></p>
<p id="judith-8-38"><span class="verse-num">8:38</span> <span class="verse-body">qui enim me confusus fuerit et mea verba in generatione ista adultera et peccatrice et Filius hominis confundetur eum cum venerit in gloria Patris sui cum angelis sanctis</span></p>
<p id="judith-8-39"><span class="verse-num">8:39</span> <span class="verse-body">et dicebat illis amen dico vobis quia sunt quidam de hic stantibus qui non gustabunt mortem donec videant regnum Dei veniens in virtute __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a> <a href="#judith-9-39">39</a> <a href="#judith-9-40">40</a> <a href="#judith-9-41">41</a> <a href="#judith-9-42">42</a> <a href="#judith-9-43">43</a> <a href="#judith-9-44">44</a> <a href="#judith-9-45">45</a> <a href="#judith-9-46">46</a> <a href="#judith-9-47">47</a> <a href="#judith-9-48">48</a> <a href="#judith-9-49">49</a></p>
<p id="judith-9-1"><span class="verse-num">9:1</span> <span class="verse-body">et post dies sex adsumit Iesus Petrum et Iacobum et Iohannem et ducit illos in montem excelsum seorsum solos et transfiguratus est coram ipsis</span></p>
<p id="judith-9-2"><span class="verse-num">9:2</span> <span class="verse-body">et vestimenta eius facta sunt splendentia candida nimis velut nix qualia fullo super terram non potest candida facere</span></p>
<p id="judith-9-3"><span class="verse-num">9:3</span> <span class="verse-body">et apparuit illis Helias cum Mose et erant loquentes cum Iesu</span></p>
<p id="judith-9-4"><span class="verse-num">9:4</span> <span class="verse-body">et respondens Petrus ait Iesu rabbi bonum est hic nos esse et faciamus tria tabernacula tibi unum et Mosi unum et Heliae unum</span></p>
<p id="judith-9-5"><span class="verse-num">9:5</span> <span class="verse-body">non enim sciebat quid diceret erant enim timore exterriti</span></p>
<p id="judith-9-6"><span class="verse-num">9:6</span> <span class="verse-body">et facta est nubes obumbrans eos et venit vox de nube dicens hic est Filius meus carissimus audite illum</span></p>
<p id="judith-9-7"><span class="verse-num">9:7</span> <span class="verse-body">et statim circumspicientes neminem amplius viderunt nisi Iesum tantum secum</span></p>
<p id="judith-9-8"><span class="verse-num">9:8</span> <span class="verse-body">et descendentibus illis de monte praecepit illis ne cui quae vidissent narrarent nisi cum Filius hominis a mortuis resurrexerit</span></p>
<p id="judith-9-9"><span class="verse-num">9:9</span> <span class="verse-body">et verbum continuerunt apud se conquirentes quid esset cum a mortuis resurrexerit</span></p>
<p id="judith-9-10"><span class="verse-num">9:10</span> <span class="verse-body">et interrogabant eum dicentes quid ergo dicunt Pharisaei et scribae quia Heliam oporteat venire primum</span></p>
<p id="judith-9-11"><span class="verse-num">9:11</span> <span class="verse-body">qui respondens ait illis Helias cum venerit primo restituet omnia et quomodo scriptum est in Filium hominis ut multa patiatur et contemnatur</span></p>
<p id="judith-9-12"><span class="verse-num">9:12</span> <span class="verse-body">sed dico vobis quia et Helias venit et fecerunt illi quaecumque voluerunt sicut scriptum est de eo</span></p>
<p id="judith-9-13"><span class="verse-num">9:13</span> <span class="verse-body">et veniens ad discipulos suos vidit turbam magnam circa eos et scribas conquirentes cum illis</span></p>
<p id="judith-9-14"><span class="verse-num">9:14</span> <span class="verse-body">et confestim omnis populus videns eum stupefactus est et adcurrentes salutabant eum</span></p>
<p id="judith-9-15"><span class="verse-num">9:15</span> <span class="verse-body">et interrogavit eos quid inter vos conquiritis</span></p>
<p id="judith-9-16"><span class="verse-num">9:16</span> <span class="verse-body">et respondens unus de turba dixit magister adtuli filium meum ad te habentem spiritum mutum</span></p>
<p id="judith-9-17"><span class="verse-num">9:17</span> <span class="verse-body">qui ubicumque eum adprehenderit adlidit eum et spumat et stridet dentibus et arescit et dixi discipulis tuis ut eicerent illum et non potuerunt</span></p>
<p id="judith-9-18"><span class="verse-num">9:18</span> <span class="verse-body">qui respondens eis dicit o generatio incredula quamdiu apud vos ero quamdiu vos patiar adferte illum ad me</span></p>
<p id="judith-9-19"><span class="verse-num">9:19</span> <span class="verse-body">et adtulerunt eum et cum vidisset illum statim spiritus conturbavit eum et elisus in terram volutabatur spumans</span></p>
<p id="judith-9-20"><span class="verse-num">9:20</span> <span class="verse-body">et interrogavit patrem eius quantum temporis est ex quo hoc ei accidit at ille ait ab infantia</span></p>
<p id="judith-9-21"><span class="verse-num">9:21</span> <span class="verse-body">et frequenter eum et in ignem et in aquas misit ut eum perderet sed si quid potes adiuva nos misertus nostri</span></p>
<p id="judith-9-22"><span class="verse-num">9:22</span> <span class="verse-body">Iesus autem ait illi si potes credere omnia possibilia credenti</span></p>
<p id="judith-9-23"><span class="verse-num">9:23</span> <span class="verse-body">et continuo exclamans pater pueri cum lacrimis aiebat credo adiuva incredulitatem meam</span></p>
<p id="judith-9-24"><span class="verse-num">9:24</span> <span class="verse-body">et cum videret Iesus concurrentem turbam comminatus est spiritui inmundo dicens illi surde et mute spiritus ego tibi praecipio exi ab eo et amplius ne introeas in eum</span></p>
<p id="judith-9-25"><span class="verse-num">9:25</span> <span class="verse-body">et clamans et multum discerpens eum exiit ab eo et factus est sicut mortuus ita ut multi dicerent quia mortuus est</span></p>
<p id="judith-9-26"><span class="verse-num">9:26</span> <span class="verse-body">Iesus autem tenens manum eius elevavit illum et surrexit</span></p>
<p id="judith-9-27"><span class="verse-num">9:27</span> <span class="verse-body">et cum introisset in domum discipuli eius secreto interrogabant eum quare nos non potuimus eicere eum</span></p>
<p id="judith-9-28"><span class="verse-num">9:28</span> <span class="verse-body">et dixit illis hoc genus in nullo potest exire nisi in oratione et ieiunio</span></p>
<p id="judith-9-29"><span class="verse-num">9:29</span> <span class="verse-body">et inde profecti praetergrediebantur Galilaeam nec volebat quemquam scire</span></p>
<p id="judith-9-30"><span class="verse-num">9:30</span> <span class="verse-body">docebat autem discipulos suos et dicebat illis quoniam Filius hominis tradetur in manus hominum et occident eum et occisus tertia die resurget</span></p>
<p id="judith-9-31"><span class="verse-num">9:31</span> <span class="verse-body">at illi ignorabant verbum et timebant eum interrogare</span></p>
<p id="judith-9-32"><span class="verse-num">9:32</span> <span class="verse-body">et venerunt Capharnaum qui cum domi esset interrogabat eos quid in via tractabatis</span></p>
<p id="judith-9-33"><span class="verse-num">9:33</span> <span class="verse-body">at illi tacebant siquidem inter se in via disputaverant quis esset illorum maior</span></p>
<p id="judith-9-34"><span class="verse-num">9:34</span> <span class="verse-body">et residens vocavit duodecim et ait illis si quis vult primus esse erit omnium novissimus et omnium minister</span></p>
<p id="judith-9-35"><span class="verse-num">9:35</span> <span class="verse-body">et accipiens puerum statuit eum in medio eorum quem cum conplexus esset ait illis</span></p>
<p id="judith-9-36"><span class="verse-num">9:36</span> <span class="verse-body">quisquis unum ex huiusmodi pueris receperit in nomine meo me recipit et quicumque me susceperit non me suscipit sed eum qui me misit</span></p>
<p id="judith-9-37"><span class="verse-num">9:37</span> <span class="verse-body">respondit illi Iohannes dicens magister vidimus quendam in nomine tuo eicientem daemonia qui non sequitur nos et prohibuimus eum</span></p>
<p id="judith-9-38"><span class="verse-num">9:38</span> <span class="verse-body">Iesus autem ait nolite prohibere eum nemo est enim qui faciat virtutem in nomine meo et possit cito male loqui de me</span></p>
<p id="judith-9-39"><span class="verse-num">9:39</span> <span class="verse-body">qui enim non est adversum vos pro vobis est</span></p>
<p id="judith-9-40"><span class="verse-num">9:40</span> <span class="verse-body">quisquis enim potum dederit vobis calicem aquae in nomine meo quia Christi estis amen dico vobis non perdet mercedem suam</span></p>
<p id="judith-9-41"><span class="verse-num">9:41</span> <span class="verse-body">et quisquis scandalizaverit unum ex his pusillis credentibus in me bonum est ei magis si circumdaretur mola asinaria collo eius et in mare mitteretur</span></p>
<p id="judith-9-42"><span class="verse-num">9:42</span> <span class="verse-body">et si scandalizaverit te manus tua abscide illam bonum est tibi debilem introire in vitam quam duas manus habentem ire in gehennam in ignem inextinguibilem</span></p>
<p id="judith-9-43"><span class="verse-num">9:43</span> <span class="verse-body">ubi vermis eorum non moritur et ignis non extinguitur</span></p>
<p id="judith-9-44"><span class="verse-num">9:44</span> <span class="verse-body">et si pes tuus te scandalizat amputa illum bonum est tibi claudum introire in vitam aeternam quam duos pedes habentem mitti in gehennam ignis inextinguibilis</span></p>
<p id="judith-9-45"><span class="verse-num">9:45</span> <span class="verse-body">ubi vermis eorum non moritur et ignis non extinguitur</span></p>
<p id="judith-9-46"><span class="verse-num">9:46</span> <span class="verse-body">quod si oculus tuus scandalizat te eice eum bonum est tibi luscum introire in regnum Dei quam duos oculos habentem mitti in gehennam ignis</span></p>
<p id="judith-9-47"><span class="verse-num">9:47</span> <span class="verse-body">ubi vermis eorum non moritur et ignis non extinguitur</span></p>
<p id="judith-9-48"><span class="verse-num">9:48</span> <span class="verse-body">omnis enim igne sallietur et omnis victima sallietur</span></p>
<p id="judith-9-49"><span class="verse-num">9:49</span> <span class="verse-body">bonum est sal quod si sal insulsum fuerit in quo illud condietis habete in vobis sal et pacem habete inter vos __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a> <a href="#judith-10-43">43</a> <a href="#judith-10-44">44</a> <a href="#judith-10-45">45</a> <a href="#judith-10-46">46</a> <a href="#judith-10-47">47</a> <a href="#judith-10-48">48</a> <a href="#judith-10-49">49</a> <a href="#judith-10-50">50</a> <a href="#judith-10-51">51</a> <a href="#judith-10-52">52</a></p>
<p id="judith-10-1"><span class="verse-num">10:1</span> <span class="verse-body">et inde exsurgens venit in fines Iudaeae ultra Iordanen et conveniunt iterum turbae ad eum et sicut consueverat iterum docebat illos</span></p>
<p id="judith-10-2"><span class="verse-num">10:2</span> <span class="verse-body">et accedentes Pharisaei interrogabant eum si licet viro uxorem dimittere temptantes eum</span></p>
<p id="judith-10-3"><span class="verse-num">10:3</span> <span class="verse-body">at ille respondens dixit eis quid vobis praecepit Moses</span></p>
<p id="judith-10-4"><span class="verse-num">10:4</span> <span class="verse-body">qui dixerunt Moses permisit libellum repudii scribere et dimittere</span></p>
<p id="judith-10-5"><span class="verse-num">10:5</span> <span class="verse-body">quibus respondens Iesus ait ad duritiam cordis vestri scripsit vobis praeceptum istud</span></p>
<p id="judith-10-6"><span class="verse-num">10:6</span> <span class="verse-body">ab initio autem creaturae masculum et feminam fecit eos Deus</span></p>
<p id="judith-10-7"><span class="verse-num">10:7</span> <span class="verse-body">propter hoc relinquet homo patrem suum et matrem et adherebit ad uxorem suam</span></p>
<p id="judith-10-8"><span class="verse-num">10:8</span> <span class="verse-body">et erunt duo in carne una itaque iam non sunt duo sed una caro</span></p>
<p id="judith-10-9"><span class="verse-num">10:9</span> <span class="verse-body">quod ergo Deus iunxit homo non separet</span></p>
<p id="judith-10-10"><span class="verse-num">10:10</span> <span class="verse-body">et in domo iterum discipuli eius de eodem interrogaverunt eum</span></p>
<p id="judith-10-11"><span class="verse-num">10:11</span> <span class="verse-body">et dicit illis quicumque dimiserit uxorem suam et aliam duxerit adulterium committit super eam</span></p>
<p id="judith-10-12"><span class="verse-num">10:12</span> <span class="verse-body">et si uxor dimiserit virum suum et alii nupserit moechatur</span></p>
<p id="judith-10-13"><span class="verse-num">10:13</span> <span class="verse-body">et offerebant illi parvulos ut tangeret illos discipuli autem comminabantur offerentibus</span></p>
<p id="judith-10-14"><span class="verse-num">10:14</span> <span class="verse-body">quos cum videret Iesus indigne tulit et ait illis sinite parvulos venire ad me et ne prohibueritis eos talium est enim regnum Dei</span></p>
<p id="judith-10-15"><span class="verse-num">10:15</span> <span class="verse-body">amen dico vobis quisque non receperit regnum Dei velut parvulus non intrabit in illud</span></p>
<p id="judith-10-16"><span class="verse-num">10:16</span> <span class="verse-body">et conplexans eos et inponens manus super illos benedicebat eos</span></p>
<p id="judith-10-17"><span class="verse-num">10:17</span> <span class="verse-body">et cum egressus esset in viam procurrens quidam genu flexo ante eum rogabat eum magister bone quid faciam ut vitam aeternam percipiam</span></p>
<p id="judith-10-18"><span class="verse-num">10:18</span> <span class="verse-body">Iesus autem dixit ei quid me dicis bonum nemo bonus nisi unus Deus</span></p>
<p id="judith-10-19"><span class="verse-num">10:19</span> <span class="verse-body">praecepta nosti ne adulteres ne occidas ne fureris ne falsum testimonium dixeris ne fraudem feceris honora patrem tuum et matrem</span></p>
<p id="judith-10-20"><span class="verse-num">10:20</span> <span class="verse-body">et ille respondens ait illi magister omnia haec conservavi a iuventute mea</span></p>
<p id="judith-10-21"><span class="verse-num">10:21</span> <span class="verse-body">Iesus autem intuitus eum dilexit eum et dixit illi unum tibi deest vade quaecumque habes vende et da pauperibus et habebis thesaurum in caelo et veni sequere me</span></p>
<p id="judith-10-22"><span class="verse-num">10:22</span> <span class="verse-body">qui contristatus in verbo abiit maerens erat enim habens possessiones multas</span></p>
<p id="judith-10-23"><span class="verse-num">10:23</span> <span class="verse-body">et circumspiciens Iesus ait discipulis suis quam difficile qui pecunias habent in regnum Dei introibunt</span></p>
<p id="judith-10-24"><span class="verse-num">10:24</span> <span class="verse-body">discipuli autem obstupescebant in verbis eius at Iesus rursus respondens ait illis filioli quam difficile est confidentes in pecuniis regnum Dei introire</span></p>
<p id="judith-10-25"><span class="verse-num">10:25</span> <span class="verse-body">facilius est camelum per foramen acus transire quam divitem intrare in regnum Dei</span></p>
<p id="judith-10-26"><span class="verse-num">10:26</span> <span class="verse-body">qui magis admirabantur dicentes ad semet ipsos et quis potest salvus fieri</span></p>
<p id="judith-10-27"><span class="verse-num">10:27</span> <span class="verse-body">et intuens illos Iesus ait apud homines inpossibile est sed non apud Deum omnia enim possibilia sunt apud Deum</span></p>
<p id="judith-10-28"><span class="verse-num">10:28</span> <span class="verse-body">coepit Petrus ei dicere ecce nos dimisimus omnia et secuti sumus te</span></p>
<p id="judith-10-29"><span class="verse-num">10:29</span> <span class="verse-body">respondens Iesus ait amen dico vobis nemo est qui reliquerit domum aut fratres aut sorores aut matrem aut patrem aut filios aut agros propter me et propter evangelium</span></p>
<p id="judith-10-30"><span class="verse-num">10:30</span> <span class="verse-body">qui non accipiat centies tantum nunc in tempore hoc domos et fratres et sorores et matres et filios et agros cum persecutionibus et in saeculo futuro vitam aeternam</span></p>
<p id="judith-10-31"><span class="verse-num">10:31</span> <span class="verse-body">multi autem erunt primi novissimi et novissimi primi</span></p>
<p id="judith-10-32"><span class="verse-num">10:32</span> <span class="verse-body">erant autem in via ascendentes in Hierosolyma et praecedebat illos Iesus et stupebant et sequentes timebant et adsumens iterum duodecim coepit illis dicere quae essent ei ventura</span></p>
<p id="judith-10-33"><span class="verse-num">10:33</span> <span class="verse-body">quia ecce ascendimus in Hierosolyma et Filius hominis tradetur principibus sacerdotum et scribis et senioribus et damnabunt eum morti et tradent eum gentibus</span></p>
<p id="judith-10-34"><span class="verse-num">10:34</span> <span class="verse-body">et inludent ei et conspuent eum et flagellabunt eum et interficient eum et tertia die resurget</span></p>
<p id="judith-10-35"><span class="verse-num">10:35</span> <span class="verse-body">et accedunt ad illum Iacobus et Iohannes filii Zebedaei dicentes magister volumus ut quodcumque petierimus facias nobis</span></p>
<p id="judith-10-36"><span class="verse-num">10:36</span> <span class="verse-body">at ille dixit eis quid vultis ut faciam vobis</span></p>
<p id="judith-10-37"><span class="verse-num">10:37</span> <span class="verse-body">et dixerunt da nobis ut unus ad dexteram tuam et alius ad sinistram tuam sedeamus in gloria tua</span></p>
<p id="judith-10-38"><span class="verse-num">10:38</span> <span class="verse-body">Iesus autem ait eis nescitis quid petatis potestis bibere calicem quem ego bibo aut baptismum quo ego baptizor baptizari</span></p>
<p id="judith-10-39"><span class="verse-num">10:39</span> <span class="verse-body">at illi dixerunt ei possumus Iesus autem ait eis calicem quidem quem ego bibo bibetis et baptismum quo ego baptizor baptizabimini</span></p>
<p id="judith-10-40"><span class="verse-num">10:40</span> <span class="verse-body">sedere autem ad dexteram meam vel ad sinistram non est meum dare sed quibus paratum est</span></p>
<p id="judith-10-41"><span class="verse-num">10:41</span> <span class="verse-body">et audientes decem coeperunt indignari de Iacobo et Iohanne</span></p>
<p id="judith-10-42"><span class="verse-num">10:42</span> <span class="verse-body">Iesus autem vocans eos ait illis scitis quia hii qui videntur principari gentibus dominantur eis et principes eorum potestatem habent ipsorum</span></p>
<p id="judith-10-43"><span class="verse-num">10:43</span> <span class="verse-body">non ita est autem in vobis sed quicumque voluerit fieri maior erit vester minister</span></p>
<p id="judith-10-44"><span class="verse-num">10:44</span> <span class="verse-body">et quicumque voluerit in vobis primus esse erit omnium servus</span></p>
<p id="judith-10-45"><span class="verse-num">10:45</span> <span class="verse-body">nam et Filius hominis non venit ut ministraretur ei sed ut ministraret et daret animam suam redemptionem pro multis</span></p>
<p id="judith-10-46"><span class="verse-num">10:46</span> <span class="verse-body">et veniunt Hierichum et proficiscente eo de Hiericho et discipulis eius et plurima multitudine filius Timei Bartimeus caecus sedebat iuxta viam mendicans</span></p>
<p id="judith-10-47"><span class="verse-num">10:47</span> <span class="verse-body">qui cum audisset quia Iesus Nazarenus est coepit clamare et dicere Fili David Iesu miserere mei</span></p>
<p id="judith-10-48"><span class="verse-num">10:48</span> <span class="verse-body">et comminabantur illi multi ut taceret at ille multo magis clamabat Fili David miserere mei</span></p>
<p id="judith-10-49"><span class="verse-num">10:49</span> <span class="verse-body">et stans Iesus praecepit illum vocari et vocant caecum dicentes ei animaequior esto surge vocat te</span></p>
<p id="judith-10-50"><span class="verse-num">10:50</span> <span class="verse-body">qui proiecto vestimento suo exiliens venit ad eum</span></p>
<p id="judith-10-51"><span class="verse-num">10:51</span> <span class="verse-body">et respondens illi Iesus dixit quid vis tibi faciam caecus autem dixit ei rabboni ut videam</span></p>
<p id="judith-10-52"><span class="verse-num">10:52</span> <span class="verse-body">Iesus autem ait illi vade fides tua te salvum fecit et confestim vidit et sequebatur eum in via __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a></p>
<p id="judith-11-1"><span class="verse-num">11:1</span> <span class="verse-body">et cum adpropinquarent Hierosolymae et Bethaniae ad montem Olivarum mittit duos ex discipulis suis</span></p>
<p id="judith-11-2"><span class="verse-num">11:2</span> <span class="verse-body">et ait illis ite in castellum quod est contra vos et statim introeuntes illuc invenietis pullum ligatum super quem nemo adhuc hominum sedit solvite illum et adducite</span></p>
<p id="judith-11-3"><span class="verse-num">11:3</span> <span class="verse-body">et si quis vobis dixerit quid facitis dicite quia Domino necessarius est et continuo illum dimittet huc</span></p>
<p id="judith-11-4"><span class="verse-num">11:4</span> <span class="verse-body">et abeuntes invenerunt pullum ligatum ante ianuam foris in bivio et solvunt eum</span></p>
<p id="judith-11-5"><span class="verse-num">11:5</span> <span class="verse-body">et quidam de illic stantibus dicebant illis quid facitis solventes pullum</span></p>
<p id="judith-11-6"><span class="verse-num">11:6</span> <span class="verse-body">qui dixerunt eis sicut praeceperat illis Iesus et dimiserunt eis</span></p>
<p id="judith-11-7"><span class="verse-num">11:7</span> <span class="verse-body">et duxerunt pullum ad Iesum et inponunt illi vestimenta sua et sedit super eo</span></p>
<p id="judith-11-8"><span class="verse-num">11:8</span> <span class="verse-body">multi autem vestimenta sua straverunt in via alii autem frondes caedebant de arboribus et sternebant in via</span></p>
<p id="judith-11-9"><span class="verse-num">11:9</span> <span class="verse-body">et qui praeibant et qui sequebantur clamabant dicentes osanna benedictus qui venit in nomine Domini</span></p>
<p id="judith-11-10"><span class="verse-num">11:10</span> <span class="verse-body">benedictum quod venit regnum patris nostri David osanna in excelsis</span></p>
<p id="judith-11-11"><span class="verse-num">11:11</span> <span class="verse-body">et introivit Hierosolyma in templum et circumspectis omnibus cum iam vespera esset hora exivit in Bethania cum duodecim</span></p>
<p id="judith-11-12"><span class="verse-num">11:12</span> <span class="verse-body">et alia die cum exirent a Bethania esuriit</span></p>
<p id="judith-11-13"><span class="verse-num">11:13</span> <span class="verse-body">cumque vidisset a longe ficum habentem folia venit si quid forte inveniret in ea et cum venisset ad eam nihil invenit praeter folia non enim erat tempus ficorum</span></p>
<p id="judith-11-14"><span class="verse-num">11:14</span> <span class="verse-body">et respondens dixit ei iam non amplius in aeternum quisquam fructum ex te manducet et audiebant discipuli eius</span></p>
<p id="judith-11-15"><span class="verse-num">11:15</span> <span class="verse-body">et veniunt Hierosolymam et cum introisset templum coepit eicere vendentes et ementes in templo et mensas nummulariorum et cathedras vendentium columbas evertit</span></p>
<p id="judith-11-16"><span class="verse-num">11:16</span> <span class="verse-body">et non sinebat ut quisquam vas transferret per templum</span></p>
<p id="judith-11-17"><span class="verse-num">11:17</span> <span class="verse-body">et docebat dicens eis non scriptum est quia domus mea domus orationis vocabitur omnibus gentibus vos autem fecistis eam speluncam latronum</span></p>
<p id="judith-11-18"><span class="verse-num">11:18</span> <span class="verse-body">quo audito principes sacerdotum et scribae quaerebant quomodo eum perderent timebant enim eum quoniam universa turba admirabatur super doctrina eius</span></p>
<p id="judith-11-19"><span class="verse-num">11:19</span> <span class="verse-body">et cum vespera facta esset egrediebatur de civitate</span></p>
<p id="judith-11-20"><span class="verse-num">11:20</span> <span class="verse-body">et cum mane transirent viderunt ficum aridam factam a radicibus</span></p>
<p id="judith-11-21"><span class="verse-num">11:21</span> <span class="verse-body">et recordatus Petrus dicit ei rabbi ecce ficus cui maledixisti aruit</span></p>
<p id="judith-11-22"><span class="verse-num">11:22</span> <span class="verse-body">et respondens Iesus ait illis habete fidem Dei</span></p>
<p id="judith-11-23"><span class="verse-num">11:23</span> <span class="verse-body">amen dico vobis quicumque dixerit huic monti tollere et mittere in mare et non haesitaverit in corde suo sed crediderit quia quodcumque dixerit fiat fiet ei</span></p>
<p id="judith-11-24"><span class="verse-num">11:24</span> <span class="verse-body">propterea dico vobis omnia quaecumque orantes petitis credite quia accipietis et veniet vobis</span></p>
<p id="judith-11-25"><span class="verse-num">11:25</span> <span class="verse-body">et cum stabitis ad orandum dimittite si quid habetis adversus aliquem ut et Pater vester qui in caelis est dimittat vobis peccata vestra</span></p>
<p id="judith-11-26"><span class="verse-num">11:26</span> <span class="verse-body">quod si vos non dimiseritis nec Pater vester qui in caelis est dimittet vobis peccata vestra</span></p>
<p id="judith-11-27"><span class="verse-num">11:27</span> <span class="verse-body">et veniunt rursus Hierosolymam et cum ambularet in templo accedunt ad eum summi sacerdotes et scribae et seniores</span></p>
<p id="judith-11-28"><span class="verse-num">11:28</span> <span class="verse-body">et dicunt illi in qua potestate haec facis et quis tibi dedit hanc potestatem ut ista facias</span></p>
<p id="judith-11-29"><span class="verse-num">11:29</span> <span class="verse-body">Iesus autem respondens ait illis interrogabo vos et ego unum verbum et respondete mihi et dicam vobis in qua potestate haec faciam</span></p>
<p id="judith-11-30"><span class="verse-num">11:30</span> <span class="verse-body">baptismum Iohannis de caelo erat an ex hominibus respondete mihi</span></p>
<p id="judith-11-31"><span class="verse-num">11:31</span> <span class="verse-body">at illi cogitabant secum dicentes si dixerimus de caelo dicet quare ergo non credidistis ei</span></p>
<p id="judith-11-32"><span class="verse-num">11:32</span> <span class="verse-body">sed dicemus ex hominibus timebant populum omnes enim habebant Iohannem quia vere propheta esset</span></p>
<p id="judith-11-33"><span class="verse-num">11:33</span> <span class="verse-body">et respondentes dicunt Iesu nescimus respondens Iesus ait illis neque ego dico vobis in qua potestate haec faciam __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a></p>
<p id="judith-12-1"><span class="verse-num">12:1</span> <span class="verse-body">et coepit illis in parabolis loqui vineam pastinavit homo et circumdedit sepem et fodit lacum et aedificavit turrem et locavit eam agricolis et peregre profectus est</span></p>
<p id="judith-12-2"><span class="verse-num">12:2</span> <span class="verse-body">et misit ad agricolas in tempore servum ut ab agricolis acciperet de fructu vineae</span></p>
<p id="judith-12-3"><span class="verse-num">12:3</span> <span class="verse-body">qui adprehensum eum ceciderunt et dimiserunt vacuum</span></p>
<p id="judith-12-4"><span class="verse-num">12:4</span> <span class="verse-body">et iterum misit ad illos alium servum et illum capite vulneraverunt et contumeliis adfecerunt</span></p>
<p id="judith-12-5"><span class="verse-num">12:5</span> <span class="verse-body">et rursum alium misit et illum occiderunt et plures alios quosdam caedentes alios vero occidentes</span></p>
<p id="judith-12-6"><span class="verse-num">12:6</span> <span class="verse-body">adhuc ergo unum habens filium carissimum et illum misit ad eos novissimum dicens quia reverebuntur filium meum</span></p>
<p id="judith-12-7"><span class="verse-num">12:7</span> <span class="verse-body">coloni autem dixerunt ad invicem hic est heres venite occidamus eum et nostra erit hereditas</span></p>
<p id="judith-12-8"><span class="verse-num">12:8</span> <span class="verse-body">et adprehendentes eum occiderunt et eiecerunt extra vineam</span></p>
<p id="judith-12-9"><span class="verse-num">12:9</span> <span class="verse-body">quid ergo faciet dominus vineae veniet et perdet colonos et dabit vineam aliis</span></p>
<p id="judith-12-10"><span class="verse-num">12:10</span> <span class="verse-body">nec scripturam hanc legistis lapidem quem reprobaverunt aedificantes hic factus est in caput anguli</span></p>
<p id="judith-12-11"><span class="verse-num">12:11</span> <span class="verse-body">a Domino factum est istud et est mirabile in oculis nostris</span></p>
<p id="judith-12-12"><span class="verse-num">12:12</span> <span class="verse-body">et quaerebant eum tenere et timuerunt turbam cognoverunt enim quoniam ad eos parabolam hanc dixerit et relicto eo abierunt</span></p>
<p id="judith-12-13"><span class="verse-num">12:13</span> <span class="verse-body">et mittunt ad eum quosdam ex Pharisaeis et Herodianis ut eum caperent in verbo</span></p>
<p id="judith-12-14"><span class="verse-num">12:14</span> <span class="verse-body">qui venientes dicunt ei magister scimus quoniam verax es et non curas quemquam nec enim vides in faciem hominis sed in veritate viam Dei doces licet dari tributum Caesari an non dabimus</span></p>
<p id="judith-12-15"><span class="verse-num">12:15</span> <span class="verse-body">qui sciens versutiam eorum ait illis quid me temptatis adferte mihi denarium ut videam</span></p>
<p id="judith-12-16"><span class="verse-num">12:16</span> <span class="verse-body">at illi adtulerunt et ait illis cuius est imago haec et inscriptio dicunt illi Caesaris</span></p>
<p id="judith-12-17"><span class="verse-num">12:17</span> <span class="verse-body">respondens autem Iesus dixit illis reddite igitur quae sunt Caesaris Caesari et quae sunt Dei Deo et mirabantur super eo</span></p>
<p id="judith-12-18"><span class="verse-num">12:18</span> <span class="verse-body">et venerunt ad eum Sadducaei qui dicunt resurrectionem non esse et interrogabant eum dicentes</span></p>
<p id="judith-12-19"><span class="verse-num">12:19</span> <span class="verse-body">magister Moses nobis scripsit ut si cuius frater mortuus fuerit et dimiserit uxorem et filios non reliquerit accipiat frater eius uxorem ipsius et resuscitet semen fratri suo</span></p>
<p id="judith-12-20"><span class="verse-num">12:20</span> <span class="verse-body">septem ergo fratres erant et primus accepit uxorem et mortuus est non relicto semine</span></p>
<p id="judith-12-21"><span class="verse-num">12:21</span> <span class="verse-body">et secundus accepit eam et mortuus est et nec iste reliquit semen et tertius similiter</span></p>
<p id="judith-12-22"><span class="verse-num">12:22</span> <span class="verse-body">et acceperunt eam similiter septem et non reliquerunt semen novissima omnium defuncta est et mulier</span></p>
<p id="judith-12-23"><span class="verse-num">12:23</span> <span class="verse-body">in resurrectione ergo cum resurrexerint cuius de his erit uxor septem enim habuerunt eam uxorem</span></p>
<p id="judith-12-24"><span class="verse-num">12:24</span> <span class="verse-body">et respondens Iesus ait illis non ideo erratis non scientes scripturas neque virtutem Dei</span></p>
<p id="judith-12-25"><span class="verse-num">12:25</span> <span class="verse-body">cum enim a mortuis resurrexerint neque nubent neque nubentur sed sunt sicut angeli in caelis</span></p>
<p id="judith-12-26"><span class="verse-num">12:26</span> <span class="verse-body">de mortuis autem quod resurgant non legistis in libro Mosi super rubum quomodo dixerit illi Deus inquiens ego sum Deus Abraham et Deus Isaac et Deus Iacob</span></p>
<p id="judith-12-27"><span class="verse-num">12:27</span> <span class="verse-body">non est Deus mortuorum sed vivorum vos ergo multum erratis</span></p>
<p id="judith-12-28"><span class="verse-num">12:28</span> <span class="verse-body">et accessit unus de scribis qui audierat illos conquirentes et videns quoniam bene illis responderit interrogavit eum quod esset primum omnium mandatum</span></p>
<p id="judith-12-29"><span class="verse-num">12:29</span> <span class="verse-body">Iesus autem respondit ei quia primum omnium mandatum est audi Israhel Dominus Deus noster Deus unus est</span></p>
<p id="judith-12-30"><span class="verse-num">12:30</span> <span class="verse-body">et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua hoc est primum mandatum</span></p>
<p id="judith-12-31"><span class="verse-num">12:31</span> <span class="verse-body">secundum autem simile illi diliges proximum tuum tamquam te ipsum maius horum aliud mandatum non est</span></p>
<p id="judith-12-32"><span class="verse-num">12:32</span> <span class="verse-body">et ait illi scriba bene magister in veritate dixisti quia unus est et non est alius praeter eum</span></p>
<p id="judith-12-33"><span class="verse-num">12:33</span> <span class="verse-body">et ut diligatur ex toto corde et ex toto intellectu et ex tota anima et ex tota fortitudine et diligere proximum tamquam se ipsum maius est omnibus holocaustomatibus et sacrificiis</span></p>
<p id="judith-12-34"><span class="verse-num">12:34</span> <span class="verse-body">Iesus autem videns quod sapienter respondisset dixit illi non es longe a regno Dei et nemo iam audebat eum interrogare</span></p>
<p id="judith-12-35"><span class="verse-num">12:35</span> <span class="verse-body">et respondens Iesus dicebat docens in templo quomodo dicunt scribae Christum Filium esse David</span></p>
<p id="judith-12-36"><span class="verse-num">12:36</span> <span class="verse-body">ipse enim David dicit in Spiritu Sancto dixit Dominus Domino meo sede a dextris meis donec ponam inimicos tuos scabillum pedum tuorum</span></p>
<p id="judith-12-37"><span class="verse-num">12:37</span> <span class="verse-body">ipse ergo David dicit eum Dominum et unde est filius eius et multa turba eum libenter audivit</span></p>
<p id="judith-12-38"><span class="verse-num">12:38</span> <span class="verse-body">et dicebat eis in doctrina sua cavete a scribis qui volunt in stolis ambulare et salutari in foro</span></p>
<p id="judith-12-39"><span class="verse-num">12:39</span> <span class="verse-body">et in primis cathedris sedere in synagogis et primos discubitus in cenis</span></p>
<p id="judith-12-40"><span class="verse-num">12:40</span> <span class="verse-body">qui devorant domos viduarum sub obtentu prolixae orationis hii accipient prolixius iudicium</span></p>
<p id="judith-12-41"><span class="verse-num">12:41</span> <span class="verse-body">et sedens Iesus contra gazofilacium aspiciebat quomodo turba iactaret aes in gazofilacium et multi divites iactabant multa</span></p>
<p id="judith-12-42"><span class="verse-num">12:42</span> <span class="verse-body">cum venisset autem una vidua pauper misit duo minuta quod est quadrans</span></p>
<p id="judith-12-43"><span class="verse-num">12:43</span> <span class="verse-body">et convocans discipulos suos ait illis amen dico vobis quoniam vidua haec pauper plus omnibus misit qui miserunt in gazofilacium</span></p>
<p id="judith-12-44"><span class="verse-num">12:44</span> <span class="verse-body">omnes enim ex eo quod abundabat illis miserunt haec vero de penuria sua omnia quae habuit misit totum victum suum __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a> <a href="#judith-13-36">36</a> <a href="#judith-13-37">37</a></p>
<p id="judith-13-1"><span class="verse-num">13:1</span> <span class="verse-body">et cum egrederetur de templo ait illi unus ex discipulis suis magister aspice quales lapides et quales structurae</span></p>
<p id="judith-13-2"><span class="verse-num">13:2</span> <span class="verse-body">et respondens Iesus ait illi vides has omnes magnas aedificationes non relinquetur lapis super lapidem qui non destruatur</span></p>
<p id="judith-13-3"><span class="verse-num">13:3</span> <span class="verse-body">et cum sederet in montem Olivarum contra templum interrogabant eum separatim Petrus et Iacobus et Iohannes et Andreas</span></p>
<p id="judith-13-4"><span class="verse-num">13:4</span> <span class="verse-body">dic nobis quando ista fient et quod signum erit quando haec omnia incipient consummari</span></p>
<p id="judith-13-5"><span class="verse-num">13:5</span> <span class="verse-body">et respondens Iesus coepit dicere illis videte ne quis vos seducat</span></p>
<p id="judith-13-6"><span class="verse-num">13:6</span> <span class="verse-body">multi enim venient in nomine meo dicentes quia ego sum et multos seducent</span></p>
<p id="judith-13-7"><span class="verse-num">13:7</span> <span class="verse-body">cum audieritis autem bella et opiniones bellorum ne timueritis oportet enim fieri sed nondum finis</span></p>
<p id="judith-13-8"><span class="verse-num">13:8</span> <span class="verse-body">exsurget autem gens super gentem et regnum super regnum et erunt terraemotus per loca et fames initium dolorum haec</span></p>
<p id="judith-13-9"><span class="verse-num">13:9</span> <span class="verse-body">videte autem vosmet ipsos tradent enim vos conciliis et in synagogis vapulabitis et ante praesides et reges stabitis propter me in testimonium illis</span></p>
<p id="judith-13-10"><span class="verse-num">13:10</span> <span class="verse-body">et in omnes gentes primum oportet praedicari evangelium</span></p>
<p id="judith-13-11"><span class="verse-num">13:11</span> <span class="verse-body">et cum duxerint vos tradentes nolite praecogitare quid loquamini sed quod datum vobis fuerit in illa hora id loquimini non enim estis vos loquentes sed Spiritus Sanctus</span></p>
<p id="judith-13-12"><span class="verse-num">13:12</span> <span class="verse-body">tradet autem frater fratrem in mortem et pater filium et consurgent filii in parentes et morte adficient eos</span></p>
<p id="judith-13-13"><span class="verse-num">13:13</span> <span class="verse-body">et eritis odio omnibus propter nomen meum qui autem sustinuerit in finem hic salvus erit</span></p>
<p id="judith-13-14"><span class="verse-num">13:14</span> <span class="verse-body">cum autem videritis abominationem desolationis stantem ubi non debet qui legit intellegat tunc qui in Iudaea sunt fugiant in montes</span></p>
<p id="judith-13-15"><span class="verse-num">13:15</span> <span class="verse-body">et qui super tectum ne descendat in domum nec introeat ut tollat quid de domo sua</span></p>
<p id="judith-13-16"><span class="verse-num">13:16</span> <span class="verse-body">et qui in agro erit non revertatur retro tollere vestimentum suum</span></p>
<p id="judith-13-17"><span class="verse-num">13:17</span> <span class="verse-body">vae autem praegnatibus et nutrientibus in illis diebus</span></p>
<p id="judith-13-18"><span class="verse-num">13:18</span> <span class="verse-body">orate vero ut hieme non fiant</span></p>
<p id="judith-13-19"><span class="verse-num">13:19</span> <span class="verse-body">erunt enim dies illi tribulationes tales quales non fuerunt ab initio creaturae quam condidit Deus usque nunc neque fient</span></p>
<p id="judith-13-20"><span class="verse-num">13:20</span> <span class="verse-body">et nisi breviasset Dominus dies non fuisset salva omnis caro sed propter electos quos elegit breviavit dies</span></p>
<p id="judith-13-21"><span class="verse-num">13:21</span> <span class="verse-body">et tunc si quis vobis dixerit ecce hic est Christus ecce illic ne credideritis</span></p>
<p id="judith-13-22"><span class="verse-num">13:22</span> <span class="verse-body">exsurgent enim pseudochristi et pseudoprophetae et dabunt signa et portenta ad seducendos si potest fieri etiam electos</span></p>
<p id="judith-13-23"><span class="verse-num">13:23</span> <span class="verse-body">vos ergo videte ecce praedixi vobis omnia</span></p>
<p id="judith-13-24"><span class="verse-num">13:24</span> <span class="verse-body">sed in illis diebus post tribulationem illam sol contenebrabitur et luna non dabit splendorem suum</span></p>
<p id="judith-13-25"><span class="verse-num">13:25</span> <span class="verse-body">et erunt stellae caeli decidentes et virtutes quae sunt in caelis movebuntur</span></p>
<p id="judith-13-26"><span class="verse-num">13:26</span> <span class="verse-body">et tunc videbunt Filium hominis venientem in nubibus cum virtute multa et gloria</span></p>
<p id="judith-13-27"><span class="verse-num">13:27</span> <span class="verse-body">et tunc mittet angelos suos et congregabit electos suos a quattuor ventis a summo terrae usque ad summum caeli</span></p>
<p id="judith-13-28"><span class="verse-num">13:28</span> <span class="verse-body">a ficu autem discite parabolam cum iam ramus eius tener fuerit et nata fuerint folia cognoscitis quia in proximo sit aestas</span></p>
<p id="judith-13-29"><span class="verse-num">13:29</span> <span class="verse-body">sic et vos cum videritis haec fieri scitote quod in proximo sit in ostiis</span></p>
<p id="judith-13-30"><span class="verse-num">13:30</span> <span class="verse-body">amen dico vobis quoniam non transiet generatio haec donec omnia ista fiant</span></p>
<p id="judith-13-31"><span class="verse-num">13:31</span> <span class="verse-body">caelum et terra transibunt verba autem mea non transibunt</span></p>
<p id="judith-13-32"><span class="verse-num">13:32</span> <span class="verse-body">de die autem illo vel hora nemo scit neque angeli in caelo neque Filius nisi Pater</span></p>
<p id="judith-13-33"><span class="verse-num">13:33</span> <span class="verse-body">videte vigilate et orate nescitis enim quando tempus sit</span></p>
<p id="judith-13-34"><span class="verse-num">13:34</span> <span class="verse-body">sicut homo qui peregre profectus reliquit domum suam et dedit servis suis potestatem cuiusque operis et ianitori praecipiat ut vigilet</span></p>
<p id="judith-13-35"><span class="verse-num">13:35</span> <span class="verse-body">vigilate ergo nescitis enim quando dominus domus veniat sero an media nocte an galli cantu an mane</span></p>
<p id="judith-13-36"><span class="verse-num">13:36</span> <span class="verse-body">ne cum venerit repente inveniat vos dormientes</span></p>
<p id="judith-13-37"><span class="verse-num">13:37</span> <span class="verse-body">quod autem vobis dico omnibus dico vigilate __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a> <a href="#judith-14-36">36</a> <a href="#judith-14-37">37</a> <a href="#judith-14-38">38</a> <a href="#judith-14-39">39</a> <a href="#judith-14-40">40</a> <a href="#judith-14-41">41</a> <a href="#judith-14-42">42</a> <a href="#judith-14-43">43</a> <a href="#judith-14-44">44</a> <a href="#judith-14-45">45</a> <a href="#judith-14-46">46</a> <a href="#judith-14-47">47</a> <a href="#judith-14-48">48</a> <a href="#judith-14-49">49</a> <a href="#judith-14-50">50</a> <a href="#judith-14-51">51</a> <a href="#judith-14-52">52</a> <a href="#judith-14-53">53</a> <a href="#judith-14-54">54</a> <a href="#judith-14-55">55</a> <a href="#judith-14-56">56</a> <a href="#judith-14-57">57</a> <a href="#judith-14-58">58</a> <a href="#judith-14-59">59</a> <a href="#judith-14-60">60</a> <a href="#judith-14-61">61</a> <a href="#judith-14-62">62</a> <a href="#judith-14-63">63</a> <a href="#judith-14-64">64</a> <a href="#judith-14-65">65</a> <a href="#judith-14-66">66</a> <a href="#judith-14-67">67</a> <a href="#judith-14-68">68</a> <a href="#judith-14-69">69</a> <a href="#judith-14-70">70</a> <a href="#judith-14-71">71</a> <a href="#judith-14-72">72</a></p>
<p id="judith-14-1"><span class="verse-num">14:1</span> <span class="verse-body">erat autem pascha et azyma post biduum et quaerebant summi sacerdotes et scribae quomodo eum dolo tenerent et occiderent</span></p>
<p id="judith-14-2"><span class="verse-num">14:2</span> <span class="verse-body">dicebant enim non in die festo ne forte tumultus fieret populi</span></p>
<p id="judith-14-3"><span class="verse-num">14:3</span> <span class="verse-body">et cum esset Bethaniae in domo Simonis leprosi et recumberet venit mulier habens alabastrum unguenti nardi spicati pretiosi et fracto alabastro effudit super caput eius</span></p>
<p id="judith-14-4"><span class="verse-num">14:4</span> <span class="verse-body">erant autem quidam indigne ferentes intra semet ipsos et dicentes ut quid perditio ista unguenti facta est</span></p>
<p id="judith-14-5"><span class="verse-num">14:5</span> <span class="verse-body">poterat enim unguentum istud veniri plus quam trecentis denariis et dari pauperibus et fremebant in eam</span></p>
<p id="judith-14-6"><span class="verse-num">14:6</span> <span class="verse-body">Iesus autem dixit sinite eam quid illi molesti estis bonum opus operata est in me</span></p>
<p id="judith-14-7"><span class="verse-num">14:7</span> <span class="verse-body">semper enim pauperes habetis vobiscum et cum volueritis potestis illis benefacere me autem non semper habetis</span></p>
<p id="judith-14-8"><span class="verse-num">14:8</span> <span class="verse-body">quod habuit haec fecit praevenit unguere corpus meum in sepulturam</span></p>
<p id="judith-14-9"><span class="verse-num">14:9</span> <span class="verse-body">amen dico vobis ubicumque praedicatum fuerit evangelium istud in universum mundum et quod fecit haec narrabitur in memoriam eius</span></p>
<p id="judith-14-10"><span class="verse-num">14:10</span> <span class="verse-body">et Iudas Scariotis unus de duodecim abiit ad summos sacerdotes ut proderet eum illis</span></p>
<p id="judith-14-11"><span class="verse-num">14:11</span> <span class="verse-body">qui audientes gavisi sunt et promiserunt ei pecuniam se daturos et quaerebat quomodo illum oportune traderet</span></p>
<p id="judith-14-12"><span class="verse-num">14:12</span> <span class="verse-body">et primo die azymorum quando pascha immolabant dicunt ei discipuli quo vis eamus et paremus tibi ut manduces pascha</span></p>
<p id="judith-14-13"><span class="verse-num">14:13</span> <span class="verse-body">et mittit duos ex discipulis suis et dicit eis ite in civitatem et occurret vobis homo laguenam aquae baiulans sequimini eum</span></p>
<p id="judith-14-14"><span class="verse-num">14:14</span> <span class="verse-body">et quocumque introierit dicite domino domus quia magister dicit ubi est refectio mea ubi pascha cum discipulis meis manducem</span></p>
<p id="judith-14-15"><span class="verse-num">14:15</span> <span class="verse-body">et ipse vobis demonstrabit cenaculum grande stratum et illic parate nobis</span></p>
<p id="judith-14-16"><span class="verse-num">14:16</span> <span class="verse-body">et abierunt discipuli eius et venerunt in civitatem et invenerunt sicut dixerat illis et praeparaverunt pascha</span></p>
<p id="judith-14-17"><span class="verse-num">14:17</span> <span class="verse-body">vespere autem facto venit cum duodecim</span></p>
<p id="judith-14-18"><span class="verse-num">14:18</span> <span class="verse-body">et discumbentibus eis et manducantibus ait Iesus amen dico vobis quia unus ex vobis me tradet qui manducat mecum</span></p>
<p id="judith-14-19"><span class="verse-num">14:19</span> <span class="verse-body">at illi coeperunt contristari et dicere ei singillatim numquid ego</span></p>
<p id="judith-14-20"><span class="verse-num">14:20</span> <span class="verse-body">qui ait illis unus ex duodecim qui intinguit mecum in catino</span></p>
<p id="judith-14-21"><span class="verse-num">14:21</span> <span class="verse-body">et Filius quidem hominis vadit sicut scriptum est de eo vae autem homini illi per quem Filius hominis traditur bonum ei si non esset natus homo ille</span></p>
<p id="judith-14-22"><span class="verse-num">14:22</span> <span class="verse-body">et manducantibus illis accepit Iesus panem et benedicens fregit et dedit eis et ait sumite hoc est corpus meum</span></p>
<p id="judith-14-23"><span class="verse-num">14:23</span> <span class="verse-body">et accepto calice gratias agens dedit eis et biberunt ex illo omnes</span></p>
<p id="judith-14-24"><span class="verse-num">14:24</span> <span class="verse-body">et ait illis hic est sanguis meus novi testamenti qui pro multis effunditur</span></p>
<p id="judith-14-25"><span class="verse-num">14:25</span> <span class="verse-body">amen dico vobis quod iam non bibam de genimine vitis usque in diem illum cum illud bibam novum in regno Dei</span></p>
<p id="judith-14-26"><span class="verse-num">14:26</span> <span class="verse-body">et hymno dicto exierunt in montem Olivarum</span></p>
<p id="judith-14-27"><span class="verse-num">14:27</span> <span class="verse-body">et ait eis Iesus omnes scandalizabimini in nocte ista quia scriptum est percutiam pastorem et dispergentur oves</span></p>
<p id="judith-14-28"><span class="verse-num">14:28</span> <span class="verse-body">sed posteaquam resurrexero praecedam vos in Galilaeam</span></p>
<p id="judith-14-29"><span class="verse-num">14:29</span> <span class="verse-body">Petrus autem ait ei et si omnes scandalizati fuerint sed non ego</span></p>
<p id="judith-14-30"><span class="verse-num">14:30</span> <span class="verse-body">et ait illi Iesus amen dico tibi quia tu hodie in nocte hac priusquam bis gallus vocem dederit ter me es negaturus</span></p>
<p id="judith-14-31"><span class="verse-num">14:31</span> <span class="verse-body">at ille amplius loquebatur et si oportuerit me simul conmori tibi non te negabo similiter autem et omnes dicebant</span></p>
<p id="judith-14-32"><span class="verse-num">14:32</span> <span class="verse-body">et veniunt in praedium cui nomen Gethsemani et ait discipulis suis sedete hic donec orem</span></p>
<p id="judith-14-33"><span class="verse-num">14:33</span> <span class="verse-body">et adsumit Petrum et Iacobum et Iohannem secum et coepit pavere et taedere</span></p>
<p id="judith-14-34"><span class="verse-num">14:34</span> <span class="verse-body">et ait illis tristis est anima mea usque ad mortem sustinete hic et vigilate</span></p>
<p id="judith-14-35"><span class="verse-num">14:35</span> <span class="verse-body">et cum processisset paululum procidit super terram et orabat ut si fieri posset transiret ab eo hora</span></p>
<p id="judith-14-36"><span class="verse-num">14:36</span> <span class="verse-body">et dixit Abba Pater omnia possibilia tibi sunt transfer calicem hunc a me sed non quod ego volo sed quod tu</span></p>
<p id="judith-14-37"><span class="verse-num">14:37</span> <span class="verse-body">et venit et invenit eos dormientes et ait Petro Simon dormis non potuisti una hora vigilare</span></p>
<p id="judith-14-38"><span class="verse-num">14:38</span> <span class="verse-body">vigilate et orate ut non intretis in temptationem spiritus quidem promptus caro vero infirma</span></p>
<p id="judith-14-39"><span class="verse-num">14:39</span> <span class="verse-body">et iterum abiens oravit eundem sermonem dicens</span></p>
<p id="judith-14-40"><span class="verse-num">14:40</span> <span class="verse-body">et reversus denuo invenit eos dormientes erant enim oculi illorum ingravati et ignorabant quid responderent ei</span></p>
<p id="judith-14-41"><span class="verse-num">14:41</span> <span class="verse-body">et venit tertio et ait illis dormite iam et requiescite sufficit venit hora ecce traditur Filius hominis in manus peccatorum</span></p>
<p id="judith-14-42"><span class="verse-num">14:42</span> <span class="verse-body">surgite eamus ecce qui me tradit prope est</span></p>
<p id="judith-14-43"><span class="verse-num">14:43</span> <span class="verse-body">et adhuc eo loquente venit Iudas Scarioth unus ex duodecim et cum illo turba cum gladiis et lignis a summis sacerdotibus et a scribis et a senioribus</span></p>
<p id="judith-14-44"><span class="verse-num">14:44</span> <span class="verse-body">dederat autem traditor eius signum eis dicens quemcumque osculatus fuero ipse est tenete eum et ducite</span></p>
<p id="judith-14-45"><span class="verse-num">14:45</span> <span class="verse-body">et cum venisset statim accedens ad eum ait rabbi et osculatus est eum</span></p>
<p id="judith-14-46"><span class="verse-num">14:46</span> <span class="verse-body">at illi manus iniecerunt in eum et tenuerunt eum</span></p>
<p id="judith-14-47"><span class="verse-num">14:47</span> <span class="verse-body">unus autem quidam de circumstantibus educens gladium percussit servum summi sacerdotis et amputavit illi auriculam</span></p>
<p id="judith-14-48"><span class="verse-num">14:48</span> <span class="verse-body">et respondens Iesus ait illis tamquam ad latronem existis cum gladiis et lignis conprehendere me</span></p>
<p id="judith-14-49"><span class="verse-num">14:49</span> <span class="verse-body">cotidie eram apud vos in templo docens et non me tenuistis sed ut adimpleantur scripturae</span></p>
<p id="judith-14-50"><span class="verse-num">14:50</span> <span class="verse-body">tunc discipuli eius relinquentes eum omnes fugerunt</span></p>
<p id="judith-14-51"><span class="verse-num">14:51</span> <span class="verse-body">adulescens autem quidam sequebatur illum amictus sindone super nudo et tenuerunt eum</span></p>
<p id="judith-14-52"><span class="verse-num">14:52</span> <span class="verse-body">at ille reiecta sindone nudus profugit ab eis</span></p>
<p id="judith-14-53"><span class="verse-num">14:53</span> <span class="verse-body">et adduxerunt Iesum ad summum sacerdotem et conveniunt omnes sacerdotes et scribae et seniores</span></p>
<p id="judith-14-54"><span class="verse-num">14:54</span> <span class="verse-body">Petrus autem a longe secutus est eum usque intro in atrium summi sacerdotis et sedebat cum ministris et calefaciebat se ad ignem</span></p>
<p id="judith-14-55"><span class="verse-num">14:55</span> <span class="verse-body">summi vero sacerdotes et omne concilium quaerebant adversum Iesum testimonium ut eum morti traderent nec inveniebant</span></p>
<p id="judith-14-56"><span class="verse-num">14:56</span> <span class="verse-body">multi enim testimonium falsum dicebant adversus eum et convenientia testimonia non erant</span></p>
<p id="judith-14-57"><span class="verse-num">14:57</span> <span class="verse-body">et quidam surgentes falsum testimonium ferebant adversus eum dicentes</span></p>
<p id="judith-14-58"><span class="verse-num">14:58</span> <span class="verse-body">quoniam nos audivimus eum dicentem ego dissolvam templum hoc manufactum et per triduum aliud non manufactum aedificabo</span></p>
<p id="judith-14-59"><span class="verse-num">14:59</span> <span class="verse-body">et non erat conveniens testimonium illorum</span></p>
<p id="judith-14-60"><span class="verse-num">14:60</span> <span class="verse-body">et exsurgens summus sacerdos in medium interrogavit Iesum dicens non respondes quicquam ad ea quae tibi obiciuntur ab his</span></p>
<p id="judith-14-61"><span class="verse-num">14:61</span> <span class="verse-body">ille autem tacebat et nihil respondit rursum summus sacerdos interrogabat eum et dicit ei tu es Christus Filius Benedicti</span></p>
<p id="judith-14-62"><span class="verse-num">14:62</span> <span class="verse-body">Iesus autem dixit illi ego sum et videbitis Filium hominis a dextris sedentem Virtutis et venientem cum nubibus caeli</span></p>
<p id="judith-14-63"><span class="verse-num">14:63</span> <span class="verse-body">summus autem sacerdos scindens vestimenta sua ait quid adhuc desideramus testes</span></p>
<p id="judith-14-64"><span class="verse-num">14:64</span> <span class="verse-body">audistis blasphemiam quid vobis videtur qui omnes condemnaverunt eum esse reum mortis</span></p>
<p id="judith-14-65"><span class="verse-num">14:65</span> <span class="verse-body">et coeperunt quidam conspuere eum et velare faciem eius et colaphis eum caedere et dicere ei prophetiza et ministri alapis eum caedebant</span></p>
<p id="judith-14-66"><span class="verse-num">14:66</span> <span class="verse-body">et cum esset Petrus in atrio deorsum venit una ex ancillis summi sacerdotis</span></p>
<p id="judith-14-67"><span class="verse-num">14:67</span> <span class="verse-body">et cum vidisset Petrum calefacientem se aspiciens illum ait et tu cum Iesu Nazareno eras</span></p>
<p id="judith-14-68"><span class="verse-num">14:68</span> <span class="verse-body">at ille negavit dicens neque scio neque novi quid dicas et exiit foras ante atrium et gallus cantavit</span></p>
<p id="judith-14-69"><span class="verse-num">14:69</span> <span class="verse-body">rursus autem cum vidisset illum ancilla coepit dicere circumstantibus quia hic ex illis est</span></p>
<p id="judith-14-70"><span class="verse-num">14:70</span> <span class="verse-body">at ille iterum negavit et post pusillum rursus qui adstabant dicebant Petro vere ex illis es nam et Galilaeus es</span></p>
<p id="judith-14-71"><span class="verse-num">14:71</span> <span class="verse-body">ille autem coepit anathematizare et iurare quia nescio hominem istum quem dicitis</span></p>
<p id="judith-14-72"><span class="verse-num">14:72</span> <span class="verse-body">et statim iterum gallus cantavit et recordatus est Petrus verbi quod dixerat ei Iesus priusquam gallus cantet bis ter me negabis et coepit flere __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a> <a href="#judith-15-40">40</a> <a href="#judith-15-41">41</a> <a href="#judith-15-42">42</a> <a href="#judith-15-43">43</a> <a href="#judith-15-44">44</a> <a href="#judith-15-45">45</a> <a href="#judith-15-46">46</a> <a href="#judith-15-47">47</a></p>
<p id="judith-15-1"><span class="verse-num">15:1</span> <span class="verse-body">et confestim mane consilium facientes summi sacerdotes cum senioribus et scribis et universo concilio vincientes Iesum duxerunt et tradiderunt Pilato</span></p>
<p id="judith-15-2"><span class="verse-num">15:2</span> <span class="verse-body">et interrogavit eum Pilatus tu es rex Iudaeorum at ille respondens ait illi tu dicis</span></p>
<p id="judith-15-3"><span class="verse-num">15:3</span> <span class="verse-body">et accusabant eum summi sacerdotes in multis</span></p>
<p id="judith-15-4"><span class="verse-num">15:4</span> <span class="verse-body">Pilatus autem rursum interrogavit eum dicens non respondes quicquam vide in quantis te accusant</span></p>
<p id="judith-15-5"><span class="verse-num">15:5</span> <span class="verse-body">Iesus autem amplius nihil respondit ita ut miraretur Pilatus</span></p>
<p id="judith-15-6"><span class="verse-num">15:6</span> <span class="verse-body">per diem autem festum dimittere solebat illis unum ex vinctis quemcumque petissent</span></p>
<p id="judith-15-7"><span class="verse-num">15:7</span> <span class="verse-body">erat autem qui dicebatur Barabbas qui cum seditiosis erat vinctus qui in seditione fecerant homicidium</span></p>
<p id="judith-15-8"><span class="verse-num">15:8</span> <span class="verse-body">et cum ascendisset turba coepit rogare sicut semper faciebat illis</span></p>
<p id="judith-15-9"><span class="verse-num">15:9</span> <span class="verse-body">Pilatus autem respondit eis et dixit vultis dimittam vobis regem Iudaeorum</span></p>
<p id="judith-15-10"><span class="verse-num">15:10</span> <span class="verse-body">sciebat enim quod per invidiam tradidissent eum summi sacerdotes</span></p>
<p id="judith-15-11"><span class="verse-num">15:11</span> <span class="verse-body">pontifices autem concitaverunt turbam ut magis Barabban dimitteret eis</span></p>
<p id="judith-15-12"><span class="verse-num">15:12</span> <span class="verse-body">Pilatus autem iterum respondens ait illis quid ergo vultis faciam regi Iudaeorum</span></p>
<p id="judith-15-13"><span class="verse-num">15:13</span> <span class="verse-body">at illi iterum clamaverunt crucifige eum</span></p>
<p id="judith-15-14"><span class="verse-num">15:14</span> <span class="verse-body">Pilatus vero dicebat eis quid enim mali fecit at illi magis clamabant crucifige eum</span></p>
<p id="judith-15-15"><span class="verse-num">15:15</span> <span class="verse-body">Pilatus autem volens populo satisfacere dimisit illis Barabban et tradidit Iesum flagellis caesum ut crucifigeretur</span></p>
<p id="judith-15-16"><span class="verse-num">15:16</span> <span class="verse-body">milites autem duxerunt eum intro in atrium praetorii et convocant totam cohortem</span></p>
<p id="judith-15-17"><span class="verse-num">15:17</span> <span class="verse-body">et induunt eum purpuram et inponunt ei plectentes spineam coronam</span></p>
<p id="judith-15-18"><span class="verse-num">15:18</span> <span class="verse-body">et coeperunt salutare eum have rex Iudaeorum</span></p>
<p id="judith-15-19"><span class="verse-num">15:19</span> <span class="verse-body">et percutiebant caput eius harundine et conspuebant eum et ponentes genua adorabant eum</span></p>
<p id="judith-15-20"><span class="verse-num">15:20</span> <span class="verse-body">et postquam inluserunt ei exuerunt illum purpuram et induerunt eum vestimentis suis et educunt illum ut crucifigerent eum</span></p>
<p id="judith-15-21"><span class="verse-num">15:21</span> <span class="verse-body">et angariaverunt praetereuntem quempiam Simonem Cyreneum venientem de villa patrem Alexandri et Rufi ut tolleret crucem eius</span></p>
<p id="judith-15-22"><span class="verse-num">15:22</span> <span class="verse-body">et perducunt illum in Golgotha locum quod est interpretatum Calvariae locus</span></p>
<p id="judith-15-23"><span class="verse-num">15:23</span> <span class="verse-body">et dabant ei bibere murratum vinum et non accepit</span></p>
<p id="judith-15-24"><span class="verse-num">15:24</span> <span class="verse-body">et crucifigentes eum diviserunt vestimenta eius mittentes sortem super eis quis quid tolleret</span></p>
<p id="judith-15-25"><span class="verse-num">15:25</span> <span class="verse-body">erat autem hora tertia et crucifixerunt eum</span></p>
<p id="judith-15-26"><span class="verse-num">15:26</span> <span class="verse-body">et erat titulus causae eius inscriptus rex Iudaeorum</span></p>
<p id="judith-15-27"><span class="verse-num">15:27</span> <span class="verse-body">et cum eo crucifigunt duos latrones unum a dextris et alium a sinistris eius</span></p>
<p id="judith-15-28"><span class="verse-num">15:28</span> <span class="verse-body">et adimpleta est scriptura quae dicit et cum iniquis reputatus est</span></p>
<p id="judith-15-29"><span class="verse-num">15:29</span> <span class="verse-body">et praetereuntes blasphemabant eum moventes capita sua et dicentes va qui destruit templum et in tribus diebus aedificat</span></p>
<p id="judith-15-30"><span class="verse-num">15:30</span> <span class="verse-body">salvum fac temet ipsum descendens de cruce</span></p>
<p id="judith-15-31"><span class="verse-num">15:31</span> <span class="verse-body">similiter et summi sacerdotes ludentes ad alterutrum cum scribis dicebant alios salvos fecit se ipsum non potest salvum facere</span></p>
<p id="judith-15-32"><span class="verse-num">15:32</span> <span class="verse-body">Christus rex Israhel descendat nunc de cruce ut videamus et credamus et qui cum eo crucifixi erant conviciabantur ei</span></p>
<p id="judith-15-33"><span class="verse-num">15:33</span> <span class="verse-body">et facta hora sexta tenebrae factae sunt per totam terram usque in horam nonam</span></p>
<p id="judith-15-34"><span class="verse-num">15:34</span> <span class="verse-body">et hora nona exclamavit Iesus voce magna dicens Heloi Heloi lama sabacthani quod est interpretatum Deus meus Deus meus ut quid dereliquisti me</span></p>
<p id="judith-15-35"><span class="verse-num">15:35</span> <span class="verse-body">et quidam de circumstantibus audientes dicebant ecce Heliam vocat</span></p>
<p id="judith-15-36"><span class="verse-num">15:36</span> <span class="verse-body">currens autem unus et implens spongiam aceto circumponensque calamo potum dabat ei dicens sinite videamus si veniat Helias ad deponendum eum</span></p>
<p id="judith-15-37"><span class="verse-num">15:37</span> <span class="verse-body">Iesus autem emissa voce magna exspiravit</span></p>
<p id="judith-15-38"><span class="verse-num">15:38</span> <span class="verse-body">et velum templi scissum est in duo a sursum usque deorsum</span></p>
<p id="judith-15-39"><span class="verse-num">15:39</span> <span class="verse-body">videns autem centurio qui ex adverso stabat quia sic clamans exspirasset ait vere homo hic Filius Dei erat</span></p>
<p id="judith-15-40"><span class="verse-num">15:40</span> <span class="verse-body">erant autem et mulieres de longe aspicientes inter quas et Maria Magdalene et Maria Iacobi minoris et Ioseph mater et Salome</span></p>
<p id="judith-15-41"><span class="verse-num">15:41</span> <span class="verse-body">et cum esset in Galilaea sequebantur eum et ministrabant ei et aliae multae quae simul cum eo ascenderant Hierosolyma</span></p>
<p id="judith-15-42"><span class="verse-num">15:42</span> <span class="verse-body">et cum iam sero esset factum quia erat parasceve quod est ante sabbatum</span></p>
<p id="judith-15-43"><span class="verse-num">15:43</span> <span class="verse-body">venit Ioseph ab Arimathia nobilis decurio qui et ipse erat expectans regnum Dei et audacter introiit ad Pilatum et petiit corpus Iesu</span></p>
<p id="judith-15-44"><span class="verse-num">15:44</span> <span class="verse-body">Pilatus autem mirabatur si iam obisset et accersito centurione interrogavit eum si iam mortuus esset</span></p>
<p id="judith-15-45"><span class="verse-num">15:45</span> <span class="verse-body">et cum cognovisset a centurione donavit corpus Ioseph</span></p>
<p id="judith-15-46"><span class="verse-num">15:46</span> <span class="verse-body">Ioseph autem mercatus sindonem et deponens eum involvit sindone et posuit eum in monumento quod erat excisum de petra et advolvit lapidem ad ostium monumenti</span></p>
<p id="judith-15-47"><span class="verse-num">15:47</span> <span class="verse-body">Maria autem Magdalene et Maria Ioseph aspiciebant ubi poneretur __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a></p>
<p id="judith-16-1"><span class="verse-num">16:1</span> <span class="verse-body">et cum transisset sabbatum Maria Magdalene et Maria Iacobi et Salome emerunt aromata ut venientes unguerent eum</span></p>
<p id="judith-16-2"><span class="verse-num">16:2</span> <span class="verse-body">et valde mane una sabbatorum veniunt ad monumentum orto iam sole</span></p>
<p id="judith-16-3"><span class="verse-num">16:3</span> <span class="verse-body">et dicebant ad invicem quis revolvet nobis lapidem ab ostio monumenti</span></p>
<p id="judith-16-4"><span class="verse-num">16:4</span> <span class="verse-body">et respicientes vident revolutum lapidem erat quippe magnus valde</span></p>
<p id="judith-16-5"><span class="verse-num">16:5</span> <span class="verse-body">et introeuntes in monumento viderunt iuvenem sedentem in dextris coopertum stola candida et obstipuerunt</span></p>
<p id="judith-16-6"><span class="verse-num">16:6</span> <span class="verse-body">qui dicit illis nolite expavescere Iesum quaeritis Nazarenum crucifixum surrexit non est hic ecce locus ubi posuerunt eum</span></p>
<p id="judith-16-7"><span class="verse-num">16:7</span> <span class="verse-body">sed ite et dicite discipulis eius et Petro quia praecedit vos in Galilaeam ibi eum videbitis sicut dixit vobis</span></p>
<p id="judith-16-8"><span class="verse-num">16:8</span> <span class="verse-body">at illae exeuntes fugerunt de monumento invaserat enim eas tremor et pavor et nemini quicquam dixerunt timebant enim</span></p>
<p id="judith-16-9"><span class="verse-num">16:9</span> <span class="verse-body">surgens autem mane prima sabbati apparuit primo Mariae Magdalenae de qua eiecerat septem daemonia</span></p>
<p id="judith-16-10"><span class="verse-num">16:10</span> <span class="verse-body">illa vadens nuntiavit his qui cum eo fuerant lugentibus et flentibus</span></p>
<p id="judith-16-11"><span class="verse-num">16:11</span> <span class="verse-body">et illi audientes quia viveret et visus esset ab ea non crediderunt</span></p>
<p id="judith-16-12"><span class="verse-num">16:12</span> <span class="verse-body">post haec autem duobus ex eis ambulantibus ostensus est in alia effigie euntibus in villam</span></p>
<p id="judith-16-13"><span class="verse-num">16:13</span> <span class="verse-body">et illi euntes nuntiaverunt ceteris nec illis crediderunt</span></p>
<p id="judith-16-14"><span class="verse-num">16:14</span> <span class="verse-body">novissime recumbentibus illis undecim apparuit et exprobravit incredulitatem illorum et duritiam cordis quia his qui viderant eum resurrexisse non crediderant</span></p>
<p id="judith-16-15"><span class="verse-num">16:15</span> <span class="verse-body">et dixit eis euntes in mundum universum praedicate evangelium omni creaturae</span></p>
<p id="judith-16-16"><span class="verse-num">16:16</span> <span class="verse-body">qui crediderit et baptizatus fuerit salvus erit qui vero non crediderit condemnabitur</span></p>
<p id="judith-16-17"><span class="verse-num">16:17</span> <span class="verse-body">signa autem eos qui crediderint haec sequentur in nomine meo daemonia eicient linguis loquentur novis</span></p>
<p id="judith-16-18"><span class="verse-num">16:18</span> <span class="verse-body">serpentes tollent et si mortiferum quid biberint non eos nocebit super aegrotos manus inponent et bene habebunt</span></p>
<p id="judith-16-19"><span class="verse-num">16:19</span> <span class="verse-body">et Dominus quidem postquam locutus est eis adsumptus est in caelum et sedit a dextris Dei __________________________________________________________________ Luke __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a> <a href="#judith-1-33">33</a> <a href="#judith-1-34">34</a> <a href="#judith-1-35">35</a> <a href="#judith-1-36">36</a> <a href="#judith-1-37">37</a> <a href="#judith-1-38">38</a> <a href="#judith-1-39">39</a> <a href="#judith-1-40">40</a> <a href="#judith-1-41">41</a> <a href="#judith-1-42">42</a> <a href="#judith-1-43">43</a> <a href="#judith-1-44">44</a> <a href="#judith-1-45">45</a> <a href="#judith-1-46">46</a> <a href="#judith-1-47">47</a> <a href="#judith-1-48">48</a> <a href="#judith-1-49">49</a> <a href="#judith-1-50">50</a> <a href="#judith-1-51">51</a> <a href="#judith-1-52">52</a> <a href="#judith-1-53">53</a> <a href="#judith-1-54">54</a> <a href="#judith-1-55">55</a> <a href="#judith-1-56">56</a> <a href="#judith-1-57">57</a> <a href="#judith-1-58">58</a> <a href="#judith-1-59">59</a> <a href="#judith-1-60">60</a> <a href="#judith-1-61">61</a> <a href="#judith-1-62">62</a> <a href="#judith-1-63">63</a> <a href="#judith-1-64">64</a> <a href="#judith-1-65">65</a> <a href="#judith-1-66">66</a> <a href="#judith-1-67">67</a> <a href="#judith-1-68">68</a> <a href="#judith-1-69">69</a> <a href="#judith-1-70">70</a> <a href="#judith-1-71">71</a> <a href="#judith-1-72">72</a> <a href="#judith-1-73">73</a> <a href="#judith-1-74">74</a> <a href="#judith-1-75">75</a> <a href="#judith-1-76">76</a> <a href="#judith-1-77">77</a> <a href="#judith-1-78">78</a> <a href="#judith-1-79">79</a> <a href="#judith-1-80">80</a></p>
<p id="judith-1-1"><span class="verse-num">1:1</span> <span class="verse-body">quoniam quidem multi conati sunt ordinare narrationem quae in nobis conpletae sunt rerum</span></p>
<p id="judith-1-2"><span class="verse-num">1:2</span> <span class="verse-body">sicut tradiderunt nobis qui ab initio ipsi viderunt et ministri fuerunt sermonis</span></p>
<p id="judith-1-3"><span class="verse-num">1:3</span> <span class="verse-body">visum est et mihi adsecuto a principio omnibus diligenter ex ordine tibi scribere optime Theophile</span></p>
<p id="judith-1-4"><span class="verse-num">1:4</span> <span class="verse-body">ut cognoscas eorum verborum de quibus eruditus es veritatem</span></p>
<p id="judith-1-5"><span class="verse-num">1:5</span> <span class="verse-body">fuit in diebus Herodis regis Iudaeae sacerdos quidam nomine Zaccharias de vice Abia et uxor illi de filiabus Aaron et nomen eius Elisabeth</span></p>
<p id="judith-1-6"><span class="verse-num">1:6</span> <span class="verse-body">erant autem iusti ambo ante Deum incedentes in omnibus mandatis et iustificationibus Domini sine querella</span></p>
<p id="judith-1-7"><span class="verse-num">1:7</span> <span class="verse-body">et non erat illis filius eo quod esset Elisabeth sterilis et ambo processissent in diebus suis</span></p>
<p id="judith-1-8"><span class="verse-num">1:8</span> <span class="verse-body">factum est autem cum sacerdotio fungeretur in ordine vicis suae ante Deum</span></p>
<p id="judith-1-9"><span class="verse-num">1:9</span> <span class="verse-body">secundum consuetudinem sacerdotii sorte exiit ut incensum poneret ingressus in templum Domini</span></p>
<p id="judith-1-10"><span class="verse-num">1:10</span> <span class="verse-body">et omnis multitudo erat populi orans foris hora incensi</span></p>
<p id="judith-1-11"><span class="verse-num">1:11</span> <span class="verse-body">apparuit autem illi angelus Domini stans a dextris altaris incensi</span></p>
<p id="judith-1-12"><span class="verse-num">1:12</span> <span class="verse-body">et Zaccharias turbatus est videns et timor inruit super eum</span></p>
<p id="judith-1-13"><span class="verse-num">1:13</span> <span class="verse-body">ait autem ad illum angelus ne timeas Zaccharia quoniam exaudita est deprecatio tua et uxor tua Elisabeth pariet tibi filium et vocabis nomen eius Iohannem</span></p>
<p id="judith-1-14"><span class="verse-num">1:14</span> <span class="verse-body">et erit gaudium tibi et exultatio et multi in nativitate eius gaudebunt</span></p>
<p id="judith-1-15"><span class="verse-num">1:15</span> <span class="verse-body">erit enim magnus coram Domino et vinum et sicera non bibet et Spiritu Sancto replebitur adhuc ex utero matris suae</span></p>
<p id="judith-1-16"><span class="verse-num">1:16</span> <span class="verse-body">et multos filiorum Israhel convertet ad Dominum Deum ipsorum</span></p>
<p id="judith-1-17"><span class="verse-num">1:17</span> <span class="verse-body">et ipse praecedet ante illum in spiritu et virtute Heliae ut convertat corda patrum in filios et incredibiles ad prudentiam iustorum parare Domino plebem perfectam</span></p>
<p id="judith-1-18"><span class="verse-num">1:18</span> <span class="verse-body">et dixit Zaccharias ad angelum unde hoc sciam ego enim sum senex et uxor mea processit in diebus suis</span></p>
<p id="judith-1-19"><span class="verse-num">1:19</span> <span class="verse-body">et respondens angelus dixit ei ego sum Gabrihel qui adsto ante Deum et missus sum loqui ad te et haec tibi evangelizare</span></p>
<p id="judith-1-20"><span class="verse-num">1:20</span> <span class="verse-body">et ecce eris tacens et non poteris loqui usque in diem quo haec fiant pro eo quod non credidisti verbis meis quae implebuntur in tempore suo</span></p>
<p id="judith-1-21"><span class="verse-num">1:21</span> <span class="verse-body">et erat plebs expectans Zacchariam et mirabantur quod tardaret ipse in templo</span></p>
<p id="judith-1-22"><span class="verse-num">1:22</span> <span class="verse-body">egressus autem non poterat loqui ad illos et cognoverunt quod visionem vidisset in templo et ipse erat innuens illis et permansit mutus</span></p>
<p id="judith-1-23"><span class="verse-num">1:23</span> <span class="verse-body">et factum est ut impleti sunt dies officii eius abiit in domum suam</span></p>
<p id="judith-1-24"><span class="verse-num">1:24</span> <span class="verse-body">post hos autem dies concepit Elisabeth uxor eius et occultabat se mensibus quinque dicens</span></p>
<p id="judith-1-25"><span class="verse-num">1:25</span> <span class="verse-body">quia sic mihi fecit Dominus in diebus quibus respexit auferre obprobrium meum inter homines</span></p>
<p id="judith-1-26"><span class="verse-num">1:26</span> <span class="verse-body">in mense autem sexto missus est angelus Gabrihel a Deo in civitatem Galilaeae cui nomen Nazareth</span></p>
<p id="judith-1-27"><span class="verse-num">1:27</span> <span class="verse-body">ad virginem desponsatam viro cui nomen erat Ioseph de domo David et nomen virginis Maria</span></p>
<p id="judith-1-28"><span class="verse-num">1:28</span> <span class="verse-body">et ingressus angelus ad eam dixit have gratia plena Dominus tecum benedicta tu in mulieribus</span></p>
<p id="judith-1-29"><span class="verse-num">1:29</span> <span class="verse-body">quae cum vidisset turbata est in sermone eius et cogitabat qualis esset ista salutatio</span></p>
<p id="judith-1-30"><span class="verse-num">1:30</span> <span class="verse-body">et ait angelus ei ne timeas Maria invenisti enim gratiam apud Deum</span></p>
<p id="judith-1-31"><span class="verse-num">1:31</span> <span class="verse-body">ecce concipies in utero et paries filium et vocabis nomen eius Iesum</span></p>
<p id="judith-1-32"><span class="verse-num">1:32</span> <span class="verse-body">hic erit magnus et Filius Altissimi vocabitur et dabit illi Dominus Deus sedem David patris eius</span></p>
<p id="judith-1-33"><span class="verse-num">1:33</span> <span class="verse-body">et regnabit in domo Iacob in aeternum et regni eius non erit finis</span></p>
<p id="judith-1-34"><span class="verse-num">1:34</span> <span class="verse-body">dixit autem Maria ad angelum quomodo fiet istud quoniam virum non cognosco</span></p>
<p id="judith-1-35"><span class="verse-num">1:35</span> <span class="verse-body">et respondens angelus dixit ei Spiritus Sanctus superveniet in te et virtus Altissimi obumbrabit tibi ideoque et quod nascetur sanctum vocabitur Filius Dei</span></p>
<p id="judith-1-36"><span class="verse-num">1:36</span> <span class="verse-body">et ecce Elisabeth cognata tua et ipsa concepit filium in senecta sua et hic mensis est sextus illi quae vocatur sterilis</span></p>
<p id="judith-1-37"><span class="verse-num">1:37</span> <span class="verse-body">quia non erit inpossibile apud Deum omne verbum</span></p>
<p id="judith-1-38"><span class="verse-num">1:38</span> <span class="verse-body">dixit autem Maria ecce ancilla Domini fiat mihi secundum verbum tuum et discessit ab illa angelus</span></p>
<p id="judith-1-39"><span class="verse-num">1:39</span> <span class="verse-body">exsurgens autem Maria in diebus illis abiit in montana cum festinatione in civitatem Iuda</span></p>
<p id="judith-1-40"><span class="verse-num">1:40</span> <span class="verse-body">et intravit in domum Zacchariae et salutavit Elisabeth</span></p>
<p id="judith-1-41"><span class="verse-num">1:41</span> <span class="verse-body">et factum est ut audivit salutationem Mariae Elisabeth exultavit infans in utero eius et repleta est Spiritu Sancto Elisabeth</span></p>
<p id="judith-1-42"><span class="verse-num">1:42</span> <span class="verse-body">et exclamavit voce magna et dixit benedicta tu inter mulieres et benedictus fructus ventris tui</span></p>
<p id="judith-1-43"><span class="verse-num">1:43</span> <span class="verse-body">et unde hoc mihi ut veniat mater Domini mei ad me</span></p>
<p id="judith-1-44"><span class="verse-num">1:44</span> <span class="verse-body">ecce enim ut facta est vox salutationis tuae in auribus meis exultavit in gaudio infans in utero meo</span></p>
<p id="judith-1-45"><span class="verse-num">1:45</span> <span class="verse-body">et beata quae credidit quoniam perficientur ea quae dicta sunt ei a Domino</span></p>
<p id="judith-1-46"><span class="verse-num">1:46</span> <span class="verse-body">et ait Maria magnificat anima mea Dominum</span></p>
<p id="judith-1-47"><span class="verse-num">1:47</span> <span class="verse-body">et exultavit spiritus meus in Deo salutari meo</span></p>
<p id="judith-1-48"><span class="verse-num">1:48</span> <span class="verse-body">quia respexit humilitatem ancillae suae ecce enim ex hoc beatam me dicent omnes generationes</span></p>
<p id="judith-1-49"><span class="verse-num">1:49</span> <span class="verse-body">quia fecit mihi magna qui potens est et sanctum nomen eius</span></p>
<p id="judith-1-50"><span class="verse-num">1:50</span> <span class="verse-body">et misericordia eius in progenies et progenies timentibus eum</span></p>
<p id="judith-1-51"><span class="verse-num">1:51</span> <span class="verse-body">fecit potentiam in brachio suo dispersit superbos mente cordis sui</span></p>
<p id="judith-1-52"><span class="verse-num">1:52</span> <span class="verse-body">deposuit potentes de sede et exaltavit humiles</span></p>
<p id="judith-1-53"><span class="verse-num">1:53</span> <span class="verse-body">esurientes implevit bonis et divites dimisit inanes</span></p>
<p id="judith-1-54"><span class="verse-num">1:54</span> <span class="verse-body">suscepit Israhel puerum suum memorari misericordiae</span></p>
<p id="judith-1-55"><span class="verse-num">1:55</span> <span class="verse-body">sicut locutus est ad patres nostros Abraham et semini eius in saecula</span></p>
<p id="judith-1-56"><span class="verse-num">1:56</span> <span class="verse-body">mansit autem Maria cum illa quasi mensibus tribus et reversa est in domum suam</span></p>
<p id="judith-1-57"><span class="verse-num">1:57</span> <span class="verse-body">Elisabeth autem impletum est tempus pariendi et peperit filium</span></p>
<p id="judith-1-58"><span class="verse-num">1:58</span> <span class="verse-body">et audierunt vicini et cognati eius quia magnificavit Dominus misericordiam suam cum illa et congratulabantur ei</span></p>
<p id="judith-1-59"><span class="verse-num">1:59</span> <span class="verse-body">et factum est in die octavo venerunt circumcidere puerum et vocabant eum nomine patris eius Zacchariam</span></p>
<p id="judith-1-60"><span class="verse-num">1:60</span> <span class="verse-body">et respondens mater eius dixit nequaquam sed vocabitur Iohannes</span></p>
<p id="judith-1-61"><span class="verse-num">1:61</span> <span class="verse-body">et dixerunt ad illam quia nemo est in cognatione tua qui vocetur hoc nomine</span></p>
<p id="judith-1-62"><span class="verse-num">1:62</span> <span class="verse-body">innuebant autem patri eius quem vellet vocari eum</span></p>
<p id="judith-1-63"><span class="verse-num">1:63</span> <span class="verse-body">et postulans pugillarem scripsit dicens Iohannes est nomen eius et mirati sunt universi</span></p>
<p id="judith-1-64"><span class="verse-num">1:64</span> <span class="verse-body">apertum est autem ilico os eius et lingua eius et loquebatur benedicens Deum</span></p>
<p id="judith-1-65"><span class="verse-num">1:65</span> <span class="verse-body">et factus est timor super omnes vicinos eorum et super omnia montana Iudaeae divulgabantur omnia verba haec</span></p>
<p id="judith-1-66"><span class="verse-num">1:66</span> <span class="verse-body">et posuerunt omnes qui audierant in corde suo dicentes quid putas puer iste erit etenim manus Domini erat cum illo</span></p>
<p id="judith-1-67"><span class="verse-num">1:67</span> <span class="verse-body">et Zaccharias pater eius impletus est Spiritu Sancto et prophetavit dicens</span></p>
<p id="judith-1-68"><span class="verse-num">1:68</span> <span class="verse-body">benedictus Deus Israhel quia visitavit et fecit redemptionem plebi suae</span></p>
<p id="judith-1-69"><span class="verse-num">1:69</span> <span class="verse-body">et erexit cornu salutis nobis in domo David pueri sui</span></p>
<p id="judith-1-70"><span class="verse-num">1:70</span> <span class="verse-body">sicut locutus est per os sanctorum qui a saeculo sunt prophetarum eius</span></p>
<p id="judith-1-71"><span class="verse-num">1:71</span> <span class="verse-body">salutem ex inimicis nostris et de manu omnium qui oderunt nos</span></p>
<p id="judith-1-72"><span class="verse-num">1:72</span> <span class="verse-body">ad faciendam misericordiam cum patribus nostris et memorari testamenti sui sancti</span></p>
<p id="judith-1-73"><span class="verse-num">1:73</span> <span class="verse-body">iusiurandum quod iuravit ad Abraham patrem nostrum</span></p>
<p id="judith-1-74"><span class="verse-num">1:74</span> <span class="verse-body">daturum se nobis ut sine timore de manu inimicorum nostrorum liberati serviamus illi</span></p>
<p id="judith-1-75"><span class="verse-num">1:75</span> <span class="verse-body">in sanctitate et iustitia coram ipso omnibus diebus nostris</span></p>
<p id="judith-1-76"><span class="verse-num">1:76</span> <span class="verse-body">et tu puer propheta Altissimi vocaberis praeibis enim ante faciem Domini parare vias eius</span></p>
<p id="judith-1-77"><span class="verse-num">1:77</span> <span class="verse-body">ad dandam scientiam salutis plebi eius in remissionem peccatorum eorum</span></p>
<p id="judith-1-78"><span class="verse-num">1:78</span> <span class="verse-body">per viscera misericordiae Dei nostri in quibus visitavit nos oriens ex alto</span></p>
<p id="judith-1-79"><span class="verse-num">1:79</span> <span class="verse-body">inluminare his qui in tenebris et in umbra mortis sedent ad dirigendos pedes nostros in viam pacis</span></p>
<p id="judith-1-80"><span class="verse-num">1:80</span> <span class="verse-body">puer autem crescebat et confortabatur spiritu et erat in deserto usque in diem ostensionis suae ad Israhel __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a> <a href="#judith-2-30">30</a> <a href="#judith-2-31">31</a> <a href="#judith-2-32">32</a> <a href="#judith-2-33">33</a> <a href="#judith-2-34">34</a> <a href="#judith-2-35">35</a> <a href="#judith-2-36">36</a> <a href="#judith-2-37">37</a> <a href="#judith-2-38">38</a> <a href="#judith-2-39">39</a> <a href="#judith-2-40">40</a> <a href="#judith-2-41">41</a> <a href="#judith-2-42">42</a> <a href="#judith-2-43">43</a> <a href="#judith-2-44">44</a> <a href="#judith-2-45">45</a> <a href="#judith-2-46">46</a> <a href="#judith-2-47">47</a> <a href="#judith-2-48">48</a> <a href="#judith-2-49">49</a> <a href="#judith-2-50">50</a> <a href="#judith-2-51">51</a> <a href="#judith-2-52">52</a></p>
<p id="judith-2-1"><span class="verse-num">2:1</span> <span class="verse-body">factum est autem in diebus illis exiit edictum a Caesare Augusto ut describeretur universus orbis</span></p>
<p id="judith-2-2"><span class="verse-num">2:2</span> <span class="verse-body">haec descriptio prima facta est praeside Syriae Cyrino</span></p>
<p id="judith-2-3"><span class="verse-num">2:3</span> <span class="verse-body">et ibant omnes ut profiterentur singuli in suam civitatem</span></p>
<p id="judith-2-4"><span class="verse-num">2:4</span> <span class="verse-body">ascendit autem et Ioseph a Galilaea de civitate Nazareth in Iudaeam civitatem David quae vocatur Bethleem eo quod esset de domo et familia David</span></p>
<p id="judith-2-5"><span class="verse-num">2:5</span> <span class="verse-body">ut profiteretur cum Maria desponsata sibi uxore praegnate</span></p>
<p id="judith-2-6"><span class="verse-num">2:6</span> <span class="verse-body">factum est autem cum essent ibi impleti sunt dies ut pareret</span></p>
<p id="judith-2-7"><span class="verse-num">2:7</span> <span class="verse-body">et peperit filium suum primogenitum et pannis eum involvit et reclinavit eum in praesepio quia non erat eis locus in diversorio</span></p>
<p id="judith-2-8"><span class="verse-num">2:8</span> <span class="verse-body">et pastores erant in regione eadem vigilantes et custodientes vigilias noctis supra gregem suum</span></p>
<p id="judith-2-9"><span class="verse-num">2:9</span> <span class="verse-body">et ecce angelus Domini stetit iuxta illos et claritas Dei circumfulsit illos et timuerunt timore magno</span></p>
<p id="judith-2-10"><span class="verse-num">2:10</span> <span class="verse-body">et dixit illis angelus nolite timere ecce enim evangelizo vobis gaudium magnum quod erit omni populo</span></p>
<p id="judith-2-11"><span class="verse-num">2:11</span> <span class="verse-body">quia natus est vobis hodie salvator qui est Christus Dominus in civitate David</span></p>
<p id="judith-2-12"><span class="verse-num">2:12</span> <span class="verse-body">et hoc vobis signum invenietis infantem pannis involutum et positum in praesepio</span></p>
<p id="judith-2-13"><span class="verse-num">2:13</span> <span class="verse-body">et subito facta est cum angelo multitudo militiae caelestis laudantium Deum et dicentium</span></p>
<p id="judith-2-14"><span class="verse-num">2:14</span> <span class="verse-body">gloria in altissimis Deo et in terra pax in hominibus bonae voluntatis</span></p>
<p id="judith-2-15"><span class="verse-num">2:15</span> <span class="verse-body">et factum est ut discesserunt ab eis angeli in caelum pastores loquebantur ad invicem transeamus usque Bethleem et videamus hoc verbum quod factum est quod fecit Dominus et ostendit nobis</span></p>
<p id="judith-2-16"><span class="verse-num">2:16</span> <span class="verse-body">et venerunt festinantes et invenerunt Mariam et Ioseph et infantem positum in praesepio</span></p>
<p id="judith-2-17"><span class="verse-num">2:17</span> <span class="verse-body">videntes autem cognoverunt de verbo quod dictum erat illis de puero hoc</span></p>
<p id="judith-2-18"><span class="verse-num">2:18</span> <span class="verse-body">et omnes qui audierunt mirati sunt et de his quae dicta erant a pastoribus ad ipsos</span></p>
<p id="judith-2-19"><span class="verse-num">2:19</span> <span class="verse-body">Maria autem conservabat omnia verba haec conferens in corde suo</span></p>
<p id="judith-2-20"><span class="verse-num">2:20</span> <span class="verse-body">et reversi sunt pastores glorificantes et laudantes Deum in omnibus quae audierant et viderant sicut dictum est ad illos</span></p>
<p id="judith-2-21"><span class="verse-num">2:21</span> <span class="verse-body">et postquam consummati sunt dies octo ut circumcideretur vocatum est nomen eius Iesus quod vocatum est ab angelo priusquam in utero conciperetur</span></p>
<p id="judith-2-22"><span class="verse-num">2:22</span> <span class="verse-body">et postquam impleti sunt dies purgationis eius secundum legem Mosi tulerunt illum in Hierusalem ut sisterent eum Domino</span></p>
<p id="judith-2-23"><span class="verse-num">2:23</span> <span class="verse-body">sicut scriptum est in lege Domini quia omne masculinum adaperiens vulvam sanctum Domino vocabitur</span></p>
<p id="judith-2-24"><span class="verse-num">2:24</span> <span class="verse-body">et ut darent hostiam secundum quod dictum est in lege Domini par turturum aut duos pullos columbarum</span></p>
<p id="judith-2-25"><span class="verse-num">2:25</span> <span class="verse-body">et ecce homo erat in Hierusalem cui nomen Symeon et homo iste iustus et timoratus expectans consolationem Israhel et Spiritus Sanctus erat in eo</span></p>
<p id="judith-2-26"><span class="verse-num">2:26</span> <span class="verse-body">et responsum acceperat ab Spiritu Sancto non visurum se mortem nisi prius videret Christum Domini</span></p>
<p id="judith-2-27"><span class="verse-num">2:27</span> <span class="verse-body">et venit in Spiritu in templum et cum inducerent puerum Iesum parentes eius ut facerent secundum consuetudinem legis pro eo</span></p>
<p id="judith-2-28"><span class="verse-num">2:28</span> <span class="verse-body">et ipse accepit eum in ulnas suas et benedixit Deum et dixit</span></p>
<p id="judith-2-29"><span class="verse-num">2:29</span> <span class="verse-body">nunc dimittis servum tuum Domine secundum verbum tuum in pace</span></p>
<p id="judith-2-30"><span class="verse-num">2:30</span> <span class="verse-body">quia viderunt oculi mei salutare tuum</span></p>
<p id="judith-2-31"><span class="verse-num">2:31</span> <span class="verse-body">quod parasti ante faciem omnium populorum</span></p>
<p id="judith-2-32"><span class="verse-num">2:32</span> <span class="verse-body">lumen ad revelationem gentium et gloriam plebis tuae Israhel</span></p>
<p id="judith-2-33"><span class="verse-num">2:33</span> <span class="verse-body">et erat pater eius et mater mirantes super his quae dicebantur de illo</span></p>
<p id="judith-2-34"><span class="verse-num">2:34</span> <span class="verse-body">et benedixit illis Symeon et dixit ad Mariam matrem eius ecce positus est hic in ruinam et resurrectionem multorum in Israhel et in signum cui contradicetur</span></p>
<p id="judith-2-35"><span class="verse-num">2:35</span> <span class="verse-body">et tuam ipsius animam pertransiet gladius ut revelentur ex multis cordibus cogitationes</span></p>
<p id="judith-2-36"><span class="verse-num">2:36</span> <span class="verse-body">et erat Anna prophetissa filia Phanuhel de tribu Aser haec processerat in diebus multis et vixerat cum viro suo annis septem a virginitate sua</span></p>
<p id="judith-2-37"><span class="verse-num">2:37</span> <span class="verse-body">et haec vidua usque ad annos octoginta quattuor quae non discedebat de templo ieiuniis et obsecrationibus serviens nocte ac die</span></p>
<p id="judith-2-38"><span class="verse-num">2:38</span> <span class="verse-body">et haec ipsa hora superveniens confitebatur Domino et loquebatur de illo omnibus qui expectabant redemptionem Hierusalem</span></p>
<p id="judith-2-39"><span class="verse-num">2:39</span> <span class="verse-body">et ut perfecerunt omnia secundum legem Domini reversi sunt in Galilaeam in civitatem suam Nazareth</span></p>
<p id="judith-2-40"><span class="verse-num">2:40</span> <span class="verse-body">puer autem crescebat et confortabatur plenus sapientia et gratia Dei erat in illo</span></p>
<p id="judith-2-41"><span class="verse-num">2:41</span> <span class="verse-body">et ibant parentes eius per omnes annos in Hierusalem in die sollemni paschae</span></p>
<p id="judith-2-42"><span class="verse-num">2:42</span> <span class="verse-body">et cum factus esset annorum duodecim ascendentibus illis in Hierosolymam secundum consuetudinem diei festi</span></p>
<p id="judith-2-43"><span class="verse-num">2:43</span> <span class="verse-body">consummatisque diebus cum redirent remansit puer Iesus in Hierusalem et non cognoverunt parentes eius</span></p>
<p id="judith-2-44"><span class="verse-num">2:44</span> <span class="verse-body">existimantes autem illum esse in comitatu venerunt iter diei et requirebant eum inter cognatos et notos</span></p>
<p id="judith-2-45"><span class="verse-num">2:45</span> <span class="verse-body">et non invenientes regressi sunt in Hierusalem requirentes eum</span></p>
<p id="judith-2-46"><span class="verse-num">2:46</span> <span class="verse-body">et factum est post triduum invenerunt illum in templo sedentem in medio doctorum audientem illos et interrogantem</span></p>
<p id="judith-2-47"><span class="verse-num">2:47</span> <span class="verse-body">stupebant autem omnes qui eum audiebant super prudentia et responsis eius</span></p>
<p id="judith-2-48"><span class="verse-num">2:48</span> <span class="verse-body">et videntes admirati sunt et dixit mater eius ad illum fili quid fecisti nobis sic ecce pater tuus et ego dolentes quaerebamus te</span></p>
<p id="judith-2-49"><span class="verse-num">2:49</span> <span class="verse-body">et ait ad illos quid est quod me quaerebatis nesciebatis quia in his quae Patris mei sunt oportet me esse</span></p>
<p id="judith-2-50"><span class="verse-num">2:50</span> <span class="verse-body">et ipsi non intellexerunt verbum quod locutus est ad illos</span></p>
<p id="judith-2-51"><span class="verse-num">2:51</span> <span class="verse-body">et descendit cum eis et venit Nazareth et erat subditus illis et mater eius conservabat omnia verba haec in corde suo</span></p>
<p id="judith-2-52"><span class="verse-num">2:52</span> <span class="verse-body">et Iesus proficiebat sapientia aetate et gratia apud Deum et homines __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a> <a href="#judith-3-32">32</a> <a href="#judith-3-33">33</a> <a href="#judith-3-34">34</a> <a href="#judith-3-35">35</a> <a href="#judith-3-36">36</a> <a href="#judith-3-37">37</a> <a href="#judith-3-38">38</a></p>
<p id="judith-3-1"><span class="verse-num">3:1</span> <span class="verse-body">anno autem quintodecimo imperii Tiberii Caesaris procurante Pontio Pilato Iudaeam tetrarcha autem Galilaeae Herode Philippo autem fratre eius tetrarcha Itureae et Trachonitidis regionis et Lysania Abilinae tetrarcha</span></p>
<p id="judith-3-2"><span class="verse-num">3:2</span> <span class="verse-body">sub principibus sacerdotum Anna et Caiapha factum est verbum Dei super Iohannem Zacchariae filium in deserto</span></p>
<p id="judith-3-3"><span class="verse-num">3:3</span> <span class="verse-body">et venit in omnem regionem Iordanis praedicans baptismum paenitentiae in remissionem peccatorum</span></p>
<p id="judith-3-4"><span class="verse-num">3:4</span> <span class="verse-body">sicut scriptum est in libro sermonum Esaiae prophetae vox clamantis in deserto parate viam Domini rectas facite semitas eius</span></p>
<p id="judith-3-5"><span class="verse-num">3:5</span> <span class="verse-body">omnis vallis implebitur et omnis mons et collis humiliabitur et erunt prava in directa et aspera in vias planas</span></p>
<p id="judith-3-6"><span class="verse-num">3:6</span> <span class="verse-body">et videbit omnis caro salutare Dei</span></p>
<p id="judith-3-7"><span class="verse-num">3:7</span> <span class="verse-body">dicebat ergo ad turbas quae exiebant ut baptizarentur ab ipso genimina viperarum quis ostendit vobis fugere a ventura ira</span></p>
<p id="judith-3-8"><span class="verse-num">3:8</span> <span class="verse-body">facite ergo fructus dignos paenitentiae et ne coeperitis dicere patrem habemus Abraham dico enim vobis quia potest Deus de lapidibus istis suscitare filios Abrahae</span></p>
<p id="judith-3-9"><span class="verse-num">3:9</span> <span class="verse-body">iam enim securis ad radicem arborum posita est omnis ergo arbor non faciens fructum exciditur et in ignem mittitur</span></p>
<p id="judith-3-10"><span class="verse-num">3:10</span> <span class="verse-body">et interrogabant eum turbae dicentes quid ergo faciemus</span></p>
<p id="judith-3-11"><span class="verse-num">3:11</span> <span class="verse-body">respondens autem dicebat illis qui habet duas tunicas det non habenti et qui habet escas similiter faciat</span></p>
<p id="judith-3-12"><span class="verse-num">3:12</span> <span class="verse-body">venerunt autem et publicani ut baptizarentur et dixerunt ad illum magister quid faciemus</span></p>
<p id="judith-3-13"><span class="verse-num">3:13</span> <span class="verse-body">at ille dixit ad eos nihil amplius quam quod constitutum est vobis faciatis</span></p>
<p id="judith-3-14"><span class="verse-num">3:14</span> <span class="verse-body">interrogabant autem eum et milites dicentes quid faciemus et nos et ait illis neminem concutiatis neque calumniam faciatis et contenti estote stipendiis vestris</span></p>
<p id="judith-3-15"><span class="verse-num">3:15</span> <span class="verse-body">existimante autem populo et cogitantibus omnibus in cordibus suis de Iohanne ne forte ipse esset Christus</span></p>
<p id="judith-3-16"><span class="verse-num">3:16</span> <span class="verse-body">respondit Iohannes dicens omnibus ego quidem aqua baptizo vos venit autem fortior me cuius non sum dignus solvere corrigiam calciamentorum eius ipse vos baptizabit in Spiritu Sancto et igni</span></p>
<p id="judith-3-17"><span class="verse-num">3:17</span> <span class="verse-body">cuius ventilabrum in manu eius et purgabit aream suam et congregabit triticum in horreum suum paleas autem conburet igni inextinguibili</span></p>
<p id="judith-3-18"><span class="verse-num">3:18</span> <span class="verse-body">multa quidem et alia exhortans evangelizabat populum</span></p>
<p id="judith-3-19"><span class="verse-num">3:19</span> <span class="verse-body">Herodes autem tetrarcha cum corriperetur ab illo de Herodiade uxore fratris sui et de omnibus malis quae fecit Herodes</span></p>
<p id="judith-3-20"><span class="verse-num">3:20</span> <span class="verse-body">adiecit et hoc supra omnia et inclusit Iohannem in carcere</span></p>
<p id="judith-3-21"><span class="verse-num">3:21</span> <span class="verse-body">factum est autem cum baptizaretur omnis populus et Iesu baptizato et orante apertum est caelum</span></p>
<p id="judith-3-22"><span class="verse-num">3:22</span> <span class="verse-body">et descendit Spiritus Sanctus corporali specie sicut columba in ipsum et vox de caelo facta est tu es Filius meus dilectus in te conplacuit mihi</span></p>
<p id="judith-3-23"><span class="verse-num">3:23</span> <span class="verse-body">et ipse Iesus erat incipiens quasi annorum triginta ut putabatur filius Ioseph qui fuit Heli</span></p>
<p id="judith-3-24"><span class="verse-num">3:24</span> <span class="verse-body">qui fuit Matthat qui fuit Levi qui fuit Melchi qui fuit Iannae qui fuit Ioseph</span></p>
<p id="judith-3-25"><span class="verse-num">3:25</span> <span class="verse-body">qui fuit Matthathiae qui fuit Amos qui fuit Naum qui fuit Esli qui fuit Naggae</span></p>
<p id="judith-3-26"><span class="verse-num">3:26</span> <span class="verse-body">qui fuit Maath qui fuit Matthathiae qui fuit Semei qui fuit Iosech qui fuit Ioda</span></p>
<p id="judith-3-27"><span class="verse-num">3:27</span> <span class="verse-body">qui fuit Iohanna qui fuit Resa qui fuit Zorobabel qui fuit Salathihel qui fuit Neri</span></p>
<p id="judith-3-28"><span class="verse-num">3:28</span> <span class="verse-body">qui fuit Melchi qui fuit Addi qui fuit Cosam qui fuit Helmadam qui fuit Her</span></p>
<p id="judith-3-29"><span class="verse-num">3:29</span> <span class="verse-body">qui fuit Iesu qui fuit Eliezer qui fuit Iorim qui fuit Matthat qui fuit Levi</span></p>
<p id="judith-3-30"><span class="verse-num">3:30</span> <span class="verse-body">qui fuit Symeon qui fuit Iuda qui fuit Ioseph qui fuit Iona qui fuit Eliachim</span></p>
<p id="judith-3-31"><span class="verse-num">3:31</span> <span class="verse-body">qui fuit Melea qui fuit Menna qui fuit Matthata qui fuit Nathan qui fuit David</span></p>
<p id="judith-3-32"><span class="verse-num">3:32</span> <span class="verse-body">qui fuit Iesse qui fuit Obed qui fuit Booz qui fuit Salmon qui fuit Naasson</span></p>
<p id="judith-3-33"><span class="verse-num">3:33</span> <span class="verse-body">qui fuit Aminadab qui fuit Aram qui fuit Esrom qui fuit Phares qui fuit Iudae</span></p>
<p id="judith-3-34"><span class="verse-num">3:34</span> <span class="verse-body">qui fuit Iacob qui fuit Isaac qui fuit Abraham qui fuit Thare qui fuit Nachor</span></p>
<p id="judith-3-35"><span class="verse-num">3:35</span> <span class="verse-body">qui fuit Seruch qui fuit Ragau qui fuit Phalec qui fuit Eber qui fuit Sale</span></p>
<p id="judith-3-36"><span class="verse-num">3:36</span> <span class="verse-body">qui fuit Cainan qui fuit Arfaxat qui fuit Sem qui fuit Noe qui fuit Lamech</span></p>
<p id="judith-3-37"><span class="verse-num">3:37</span> <span class="verse-body">qui fuit Mathusalae qui fuit Enoch qui fuit Iared qui fuit Malelehel qui fuit Cainan</span></p>
<p id="judith-3-38"><span class="verse-num">3:38</span> <span class="verse-body">qui fuit Enos qui fuit Seth qui fuit Adam qui fuit Dei __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a> <a href="#judith-4-38">38</a> <a href="#judith-4-39">39</a> <a href="#judith-4-40">40</a> <a href="#judith-4-41">41</a> <a href="#judith-4-42">42</a> <a href="#judith-4-43">43</a> <a href="#judith-4-44">44</a></p>
<p id="judith-4-1"><span class="verse-num">4:1</span> <span class="verse-body">Iesus autem plenus Spiritu Sancto regressus est ab Iordane et agebatur in Spiritu in desertum</span></p>
<p id="judith-4-2"><span class="verse-num">4:2</span> <span class="verse-body">diebus quadraginta et temptabatur a diabolo et nihil manducavit in diebus illis et consummatis illis esuriit</span></p>
<p id="judith-4-3"><span class="verse-num">4:3</span> <span class="verse-body">dixit autem illi diabolus si Filius Dei es dic lapidi huic ut panis fiat</span></p>
<p id="judith-4-4"><span class="verse-num">4:4</span> <span class="verse-body">et respondit ad illum Iesus scriptum est quia non in pane solo vivet homo sed in omni verbo Dei</span></p>
<p id="judith-4-5"><span class="verse-num">4:5</span> <span class="verse-body">et duxit illum diabolus et ostendit illi omnia regna orbis terrae in momento temporis</span></p>
<p id="judith-4-6"><span class="verse-num">4:6</span> <span class="verse-body">et ait ei tibi dabo potestatem hanc universam et gloriam illorum quia mihi tradita sunt et cui volo do illa</span></p>
<p id="judith-4-7"><span class="verse-num">4:7</span> <span class="verse-body">tu ergo si adoraveris coram me erunt tua omnia</span></p>
<p id="judith-4-8"><span class="verse-num">4:8</span> <span class="verse-body">et respondens Iesus dixit illi scriptum est Dominum Deum tuum adorabis et illi soli servies</span></p>
<p id="judith-4-9"><span class="verse-num">4:9</span> <span class="verse-body">et duxit illum in Hierusalem et statuit eum supra pinnam templi et dixit illi si Filius Dei es mitte te hinc deorsum</span></p>
<p id="judith-4-10"><span class="verse-num">4:10</span> <span class="verse-body">scriptum est enim quod angelis suis mandabit de te ut conservent te</span></p>
<p id="judith-4-11"><span class="verse-num">4:11</span> <span class="verse-body">et quia in manibus tollent te ne forte offendas ad lapidem pedem tuum</span></p>
<p id="judith-4-12"><span class="verse-num">4:12</span> <span class="verse-body">et respondens Iesus ait illi dictum est non temptabis Dominum Deum tuum</span></p>
<p id="judith-4-13"><span class="verse-num">4:13</span> <span class="verse-body">et consummata omni temptatione diabolus recessit ab illo usque ad tempus</span></p>
<p id="judith-4-14"><span class="verse-num">4:14</span> <span class="verse-body">et regressus est Iesus in virtute Spiritus in Galilaeam et fama exiit per universam regionem de illo</span></p>
<p id="judith-4-15"><span class="verse-num">4:15</span> <span class="verse-body">et ipse docebat in synagogis eorum et magnificabatur ab omnibus</span></p>
<p id="judith-4-16"><span class="verse-num">4:16</span> <span class="verse-body">et venit Nazareth ubi erat nutritus et intravit secundum consuetudinem suam die sabbati in synagogam et surrexit legere</span></p>
<p id="judith-4-17"><span class="verse-num">4:17</span> <span class="verse-body">et traditus est illi liber prophetae Esaiae et ut revolvit librum invenit locum ubi scriptum erat</span></p>
<p id="judith-4-18"><span class="verse-num">4:18</span> <span class="verse-body">Spiritus Domini super me propter quod unxit me evangelizare pauperibus misit me</span></p>
<p id="judith-4-19"><span class="verse-num">4:19</span> <span class="verse-body">praedicare captivis remissionem et caecis visum dimittere confractos in remissionem praedicare annum Domini acceptum et diem retributionis</span></p>
<p id="judith-4-20"><span class="verse-num">4:20</span> <span class="verse-body">et cum plicuisset librum reddidit ministro et sedit et omnium in synagoga oculi erant intendentes in eum</span></p>
<p id="judith-4-21"><span class="verse-num">4:21</span> <span class="verse-body">coepit autem dicere ad illos quia hodie impleta est haec scriptura in auribus vestris</span></p>
<p id="judith-4-22"><span class="verse-num">4:22</span> <span class="verse-body">et omnes testimonium illi dabant et mirabantur in verbis gratiae quae procedebant de ore ipsius et dicebant nonne hic filius est Ioseph</span></p>
<p id="judith-4-23"><span class="verse-num">4:23</span> <span class="verse-body">et ait illis utique dicetis mihi hanc similitudinem medice cura te ipsum quanta audivimus facta in Capharnaum fac et hic in patria tua</span></p>
<p id="judith-4-24"><span class="verse-num">4:24</span> <span class="verse-body">ait autem amen dico vobis quia nemo propheta acceptus est in patria sua</span></p>
<p id="judith-4-25"><span class="verse-num">4:25</span> <span class="verse-body">in veritate dico vobis multae viduae erant in diebus Heliae in Israhel quando clusum est caelum annis tribus et mensibus sex cum facta est fames magna in omni terra</span></p>
<p id="judith-4-26"><span class="verse-num">4:26</span> <span class="verse-body">et ad nullam illarum missus est Helias nisi in Sareptha Sidoniae ad mulierem viduam</span></p>
<p id="judith-4-27"><span class="verse-num">4:27</span> <span class="verse-body">et multi leprosi erant in Israhel sub Heliseo propheta et nemo eorum mundatus est nisi Neman Syrus</span></p>
<p id="judith-4-28"><span class="verse-num">4:28</span> <span class="verse-body">et repleti sunt omnes in synagoga ira haec audientes</span></p>
<p id="judith-4-29"><span class="verse-num">4:29</span> <span class="verse-body">et surrexerunt et eiecerunt illum extra civitatem et duxerunt illum usque ad supercilium montis supra quem civitas illorum erat aedificata ut praecipitarent eum</span></p>
<p id="judith-4-30"><span class="verse-num">4:30</span> <span class="verse-body">ipse autem transiens per medium illorum ibat</span></p>
<p id="judith-4-31"><span class="verse-num">4:31</span> <span class="verse-body">et descendit in Capharnaum civitatem Galilaeae ibique docebat illos sabbatis</span></p>
<p id="judith-4-32"><span class="verse-num">4:32</span> <span class="verse-body">et stupebant in doctrina eius quia in potestate erat sermo ipsius</span></p>
<p id="judith-4-33"><span class="verse-num">4:33</span> <span class="verse-body">et in synagoga erat homo habens daemonium inmundum et exclamavit voce magna</span></p>
<p id="judith-4-34"><span class="verse-num">4:34</span> <span class="verse-body">dicens sine quid nobis et tibi Iesu Nazarene venisti perdere nos scio te qui sis Sanctus Dei</span></p>
<p id="judith-4-35"><span class="verse-num">4:35</span> <span class="verse-body">et increpavit illi Iesus dicens obmutesce et exi ab illo et cum proiecisset illum daemonium in medium exiit ab illo nihilque illum nocuit</span></p>
<p id="judith-4-36"><span class="verse-num">4:36</span> <span class="verse-body">et factus est pavor in omnibus et conloquebantur ad invicem dicentes quod est hoc verbum quia in potestate et virtute imperat inmundis spiritibus et exeunt</span></p>
<p id="judith-4-37"><span class="verse-num">4:37</span> <span class="verse-body">et divulgabatur fama de illo in omnem locum regionis</span></p>
<p id="judith-4-38"><span class="verse-num">4:38</span> <span class="verse-body">surgens autem de synagoga introivit in domum Simonis socrus autem Simonis tenebatur magnis febribus et rogaverunt illum pro ea</span></p>
<p id="judith-4-39"><span class="verse-num">4:39</span> <span class="verse-body">et stans super illam imperavit febri et dimisit illam et continuo surgens ministrabat illis</span></p>
<p id="judith-4-40"><span class="verse-num">4:40</span> <span class="verse-body">cum sol autem occidisset omnes qui habebant infirmos variis languoribus ducebant illos ad eum at ille singulis manus inponens curabat eos</span></p>
<p id="judith-4-41"><span class="verse-num">4:41</span> <span class="verse-body">exiebant autem etiam daemonia a multis clamantia et dicentia quia tu es Filius Dei et increpans non sinebat ea loqui quia sciebant ipsum esse Christum</span></p>
<p id="judith-4-42"><span class="verse-num">4:42</span> <span class="verse-body">facta autem die egressus ibat in desertum locum et turbae requirebant eum et venerunt usque ad ipsum et detinebant illum ne discederet ab eis</span></p>
<p id="judith-4-43"><span class="verse-num">4:43</span> <span class="verse-body">quibus ille ait quia et aliis civitatibus oportet me evangelizare regnum Dei quia ideo missus sum</span></p>
<p id="judith-4-44"><span class="verse-num">4:44</span> <span class="verse-body">et erat praedicans in synagogis Galilaeae __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a></p>
<p id="judith-5-1"><span class="verse-num">5:1</span> <span class="verse-body">factum est autem cum turbae inruerent in eum ut audirent verbum Dei et ipse stabat secus stagnum Gennesareth</span></p>
<p id="judith-5-2"><span class="verse-num">5:2</span> <span class="verse-body">et vidit duas naves stantes secus stagnum piscatores autem descenderant et lavabant retia</span></p>
<p id="judith-5-3"><span class="verse-num">5:3</span> <span class="verse-body">ascendens autem in unam navem quae erat Simonis rogavit eum a terra reducere pusillum et sedens docebat de navicula turbas</span></p>
<p id="judith-5-4"><span class="verse-num">5:4</span> <span class="verse-body">ut cessavit autem loqui dixit ad Simonem duc in altum et laxate retia vestra in capturam</span></p>
<p id="judith-5-5"><span class="verse-num">5:5</span> <span class="verse-body">et respondens Simon dixit illi praeceptor per totam noctem laborantes nihil cepimus in verbo autem tuo laxabo rete</span></p>
<p id="judith-5-6"><span class="verse-num">5:6</span> <span class="verse-body">et cum hoc fecissent concluserunt piscium multitudinem copiosam rumpebatur autem rete eorum</span></p>
<p id="judith-5-7"><span class="verse-num">5:7</span> <span class="verse-body">et annuerunt sociis qui erant in alia navi ut venirent et adiuvarent eos et venerunt et impleverunt ambas naviculas ita ut mergerentur</span></p>
<p id="judith-5-8"><span class="verse-num">5:8</span> <span class="verse-body">quod cum videret Simon Petrus procidit ad genua Iesu dicens exi a me quia homo peccator sum Domine</span></p>
<p id="judith-5-9"><span class="verse-num">5:9</span> <span class="verse-body">stupor enim circumdederat eum et omnes qui cum illo erant in captura piscium quam ceperant</span></p>
<p id="judith-5-10"><span class="verse-num">5:10</span> <span class="verse-body">similiter autem Iacobum et Iohannem filios Zebedaei qui erant socii Simonis et ait ad Simonem Iesus noli timere ex hoc iam homines eris capiens</span></p>
<p id="judith-5-11"><span class="verse-num">5:11</span> <span class="verse-body">et subductis ad terram navibus relictis omnibus secuti sunt illum</span></p>
<p id="judith-5-12"><span class="verse-num">5:12</span> <span class="verse-body">et factum est cum esset in una civitatum et ecce vir plenus lepra et videns Iesum et procidens in faciem rogavit eum dicens Domine si vis potes me mundare</span></p>
<p id="judith-5-13"><span class="verse-num">5:13</span> <span class="verse-body">et extendens manum tetigit illum dicens volo mundare et confestim lepra discessit ab illo</span></p>
<p id="judith-5-14"><span class="verse-num">5:14</span> <span class="verse-body">et ipse praecepit illi ut nemini diceret sed vade ostende te sacerdoti et offer pro emundatione tua sicut praecepit Moses in testimonium illis</span></p>
<p id="judith-5-15"><span class="verse-num">5:15</span> <span class="verse-body">perambulabat autem magis sermo de illo et conveniebant turbae multae ut audirent et curarentur ab infirmitatibus suis</span></p>
<p id="judith-5-16"><span class="verse-num">5:16</span> <span class="verse-body">ipse autem secedebat in deserto et orabat</span></p>
<p id="judith-5-17"><span class="verse-num">5:17</span> <span class="verse-body">et factum est in una dierum et ipse sedebat docens et erant Pharisaei sedentes et legis doctores qui venerant ex omni castello Galilaeae et Iudaeae et Hierusalem et virtus erat Domini ad sanandum eos</span></p>
<p id="judith-5-18"><span class="verse-num">5:18</span> <span class="verse-body">et ecce viri portantes in lecto hominem qui erat paralyticus et quaerebant eum inferre et ponere ante eum</span></p>
<p id="judith-5-19"><span class="verse-num">5:19</span> <span class="verse-body">et non invenientes qua parte illum inferrent prae turba ascenderunt supra tectum per tegulas submiserunt illum cum lecto in medium ante Iesum</span></p>
<p id="judith-5-20"><span class="verse-num">5:20</span> <span class="verse-body">quorum fidem ut vidit dixit homo remittuntur tibi peccata tua</span></p>
<p id="judith-5-21"><span class="verse-num">5:21</span> <span class="verse-body">et coeperunt cogitare scribae et Pharisaei dicentes quis est hic qui loquitur blasphemias quis potest dimittere peccata nisi solus Deus</span></p>
<p id="judith-5-22"><span class="verse-num">5:22</span> <span class="verse-body">ut cognovit autem Iesus cogitationes eorum respondens dixit ad illos quid cogitatis in cordibus vestris</span></p>
<p id="judith-5-23"><span class="verse-num">5:23</span> <span class="verse-body">quid est facilius dicere dimittuntur tibi peccata an dicere surge et ambula</span></p>
<p id="judith-5-24"><span class="verse-num">5:24</span> <span class="verse-body">ut autem sciatis quia Filius hominis potestatem habet in terra dimittere peccata ait paralytico tibi dico surge tolle lectum tuum et vade in domum tuam</span></p>
<p id="judith-5-25"><span class="verse-num">5:25</span> <span class="verse-body">et confestim surgens coram illis tulit in quo iacebat et abiit in domum suam magnificans Deum</span></p>
<p id="judith-5-26"><span class="verse-num">5:26</span> <span class="verse-body">et stupor adprehendit omnes et magnificabant Deum et repleti sunt timore dicentes quia vidimus mirabilia hodie</span></p>
<p id="judith-5-27"><span class="verse-num">5:27</span> <span class="verse-body">et post haec exiit et vidit publicanum nomine Levi sedentem ad teloneum et ait illi sequere me</span></p>
<p id="judith-5-28"><span class="verse-num">5:28</span> <span class="verse-body">et relictis omnibus surgens secutus est eum</span></p>
<p id="judith-5-29"><span class="verse-num">5:29</span> <span class="verse-body">et fecit ei convivium magnum Levi in domo sua et erat turba multa publicanorum et aliorum qui cum illis erant discumbentes</span></p>
<p id="judith-5-30"><span class="verse-num">5:30</span> <span class="verse-body">et murmurabant Pharisaei et scribae eorum dicentes ad discipulos eius quare cum publicanis et peccatoribus manducatis et bibitis</span></p>
<p id="judith-5-31"><span class="verse-num">5:31</span> <span class="verse-body">et respondens Iesus dixit ad illos non egent qui sani sunt medico sed qui male habent</span></p>
<p id="judith-5-32"><span class="verse-num">5:32</span> <span class="verse-body">non veni vocare iustos sed peccatores in paenitentiam</span></p>
<p id="judith-5-33"><span class="verse-num">5:33</span> <span class="verse-body">at illi dixerunt ad eum quare discipuli Iohannis ieiunant frequenter et obsecrationes faciunt similiter et Pharisaeorum tui autem edunt et bibunt</span></p>
<p id="judith-5-34"><span class="verse-num">5:34</span> <span class="verse-body">quibus ipse ait numquid potestis filios sponsi dum cum illis est sponsus facere ieiunare</span></p>
<p id="judith-5-35"><span class="verse-num">5:35</span> <span class="verse-body">venient autem dies et cum ablatus fuerit ab illis sponsus tunc ieiunabunt in illis diebus</span></p>
<p id="judith-5-36"><span class="verse-num">5:36</span> <span class="verse-body">dicebat autem et similitudinem ad illos quia nemo commissuram a vestimento novo inmittit in vestimentum vetus alioquin et novum rumpit et veteri non convenit commissura a novo</span></p>
<p id="judith-5-37"><span class="verse-num">5:37</span> <span class="verse-body">et nemo mittit vinum novum in utres veteres alioquin rumpet vinum novum utres et ipsum effundetur et utres peribunt</span></p>
<p id="judith-5-38"><span class="verse-num">5:38</span> <span class="verse-body">sed vinum novum in utres novos mittendum est et utraque conservantur</span></p>
<p id="judith-5-39"><span class="verse-num">5:39</span> <span class="verse-body">et nemo bibens vetus statim vult novum dicit enim vetus melius est __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a> <a href="#judith-6-32">32</a> <a href="#judith-6-33">33</a> <a href="#judith-6-34">34</a> <a href="#judith-6-35">35</a> <a href="#judith-6-36">36</a> <a href="#judith-6-37">37</a> <a href="#judith-6-38">38</a> <a href="#judith-6-39">39</a> <a href="#judith-6-40">40</a> <a href="#judith-6-41">41</a> <a href="#judith-6-42">42</a> <a href="#judith-6-43">43</a> <a href="#judith-6-44">44</a> <a href="#judith-6-45">45</a> <a href="#judith-6-46">46</a> <a href="#judith-6-47">47</a> <a href="#judith-6-48">48</a> <a href="#judith-6-49">49</a></p>
<p id="judith-6-1"><span class="verse-num">6:1</span> <span class="verse-body">factum est autem in sabbato secundoprimo cum transiret per sata vellebant discipuli eius spicas et manducabant confricantes manibus</span></p>
<p id="judith-6-2"><span class="verse-num">6:2</span> <span class="verse-body">quidam autem Pharisaeorum dicebant illis quid facitis quod non licet in sabbatis</span></p>
<p id="judith-6-3"><span class="verse-num">6:3</span> <span class="verse-body">et respondens Iesus ad eos dixit nec hoc legistis quod fecit David cum esurisset ipse et qui cum eo erant</span></p>
<p id="judith-6-4"><span class="verse-num">6:4</span> <span class="verse-body">quomodo intravit in domum Dei et panes propositionis sumpsit et manducavit et dedit his qui cum ipso erant quos non licet manducare nisi tantum sacerdotibus</span></p>
<p id="judith-6-5"><span class="verse-num">6:5</span> <span class="verse-body">et dicebat illis quia dominus est Filius hominis etiam sabbati</span></p>
<p id="judith-6-6"><span class="verse-num">6:6</span> <span class="verse-body">factum est autem et in alio sabbato ut intraret in synagogam et doceret et erat ibi homo et manus eius dextra erat arida</span></p>
<p id="judith-6-7"><span class="verse-num">6:7</span> <span class="verse-body">observabant autem scribae et Pharisaei si in sabbato curaret ut invenirent accusare illum</span></p>
<p id="judith-6-8"><span class="verse-num">6:8</span> <span class="verse-body">ipse vero sciebat cogitationes eorum et ait homini qui habebat manum aridam surge et sta in medium et surgens stetit</span></p>
<p id="judith-6-9"><span class="verse-num">6:9</span> <span class="verse-body">ait autem ad illos Iesus interrogo vos si licet sabbato bene facere an male animam salvam facere an perdere</span></p>
<p id="judith-6-10"><span class="verse-num">6:10</span> <span class="verse-body">et circumspectis omnibus dixit homini extende manum tuam et extendit et restituta est manus eius</span></p>
<p id="judith-6-11"><span class="verse-num">6:11</span> <span class="verse-body">ipsi autem repleti sunt insipientia et conloquebantur ad invicem quidnam facerent Iesu</span></p>
<p id="judith-6-12"><span class="verse-num">6:12</span> <span class="verse-body">factum est autem in illis diebus exiit in montem orare et erat pernoctans in oratione Dei</span></p>
<p id="judith-6-13"><span class="verse-num">6:13</span> <span class="verse-body">et cum dies factus esset vocavit discipulos suos et elegit duodecim ex ipsis quos et apostolos nominavit</span></p>
<p id="judith-6-14"><span class="verse-num">6:14</span> <span class="verse-body">Simonem quem cognominavit Petrum et Andream fratrem eius Iacobum et Iohannem Philippum et Bartholomeum</span></p>
<p id="judith-6-15"><span class="verse-num">6:15</span> <span class="verse-body">Mattheum et Thomam Iacobum Alphei et Simonem qui vocatur Zelotes</span></p>
<p id="judith-6-16"><span class="verse-num">6:16</span> <span class="verse-body">Iudam Iacobi et Iudam Scarioth qui fuit proditor</span></p>
<p id="judith-6-17"><span class="verse-num">6:17</span> <span class="verse-body">et descendens cum illis stetit in loco campestri et turba discipulorum eius et multitudo copiosa plebis ab omni Iudaea et Hierusalem et maritimae Tyri et Sidonis</span></p>
<p id="judith-6-18"><span class="verse-num">6:18</span> <span class="verse-body">qui venerunt ut audirent eum et sanarentur a languoribus suis et qui vexabantur ab spiritibus inmundis curabantur</span></p>
<p id="judith-6-19"><span class="verse-num">6:19</span> <span class="verse-body">et omnis turba quaerebant eum tangere quia virtus de illo exiebat et sanabat omnes</span></p>
<p id="judith-6-20"><span class="verse-num">6:20</span> <span class="verse-body">et ipse elevatis oculis in discipulos suos dicebat beati pauperes quia vestrum est regnum Dei</span></p>
<p id="judith-6-21"><span class="verse-num">6:21</span> <span class="verse-body">beati qui nunc esuritis quia saturabimini beati qui nunc fletis quia ridebitis</span></p>
<p id="judith-6-22"><span class="verse-num">6:22</span> <span class="verse-body">beati eritis cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis</span></p>
<p id="judith-6-23"><span class="verse-num">6:23</span> <span class="verse-body">gaudete in illa die et exultate ecce enim merces vestra multa in caelo secundum haec enim faciebant prophetis patres eorum</span></p>
<p id="judith-6-24"><span class="verse-num">6:24</span> <span class="verse-body">verumtamen vae vobis divitibus quia habetis consolationem vestram</span></p>
<p id="judith-6-25"><span class="verse-num">6:25</span> <span class="verse-body">vae vobis qui saturati estis quia esurietis vae vobis qui ridetis nunc quia lugebitis et flebitis</span></p>
<p id="judith-6-26"><span class="verse-num">6:26</span> <span class="verse-body">vae cum bene vobis dixerint omnes homines secundum haec faciebant prophetis patres eorum</span></p>
<p id="judith-6-27"><span class="verse-num">6:27</span> <span class="verse-body">sed vobis dico qui auditis diligite inimicos vestros benefacite his qui vos oderunt</span></p>
<p id="judith-6-28"><span class="verse-num">6:28</span> <span class="verse-body">benedicite maledicentibus vobis orate pro calumniantibus vos</span></p>
<p id="judith-6-29"><span class="verse-num">6:29</span> <span class="verse-body">ei qui te percutit in maxillam praebe et alteram et ab eo qui aufert tibi vestimentum etiam tunicam noli prohibere</span></p>
<p id="judith-6-30"><span class="verse-num">6:30</span> <span class="verse-body">omni autem petenti te tribue et qui aufert quae tua sunt ne repetas</span></p>
<p id="judith-6-31"><span class="verse-num">6:31</span> <span class="verse-body">et prout vultis ut faciant vobis homines et vos facite illis similiter</span></p>
<p id="judith-6-32"><span class="verse-num">6:32</span> <span class="verse-body">et si diligitis eos qui vos diligunt quae vobis est gratia nam et peccatores diligentes se diligunt</span></p>
<p id="judith-6-33"><span class="verse-num">6:33</span> <span class="verse-body">et si benefeceritis his qui vobis benefaciunt quae vobis est gratia siquidem et peccatores hoc faciunt</span></p>
<p id="judith-6-34"><span class="verse-num">6:34</span> <span class="verse-body">et si mutuum dederitis his a quibus speratis recipere quae gratia est vobis nam et peccatores peccatoribus fenerantur ut recipiant aequalia</span></p>
<p id="judith-6-35"><span class="verse-num">6:35</span> <span class="verse-body">verumtamen diligite inimicos vestros et benefacite et mutuum date nihil desperantes et erit merces vestra multa et eritis filii Altissimi quia ipse benignus est super ingratos et malos</span></p>
<p id="judith-6-36"><span class="verse-num">6:36</span> <span class="verse-body">estote ergo misericordes sicut et Pater vester misericors est</span></p>
<p id="judith-6-37"><span class="verse-num">6:37</span> <span class="verse-body">nolite iudicare et non iudicabimini nolite condemnare et non condemnabimini dimittite et dimittemini</span></p>
<p id="judith-6-38"><span class="verse-num">6:38</span> <span class="verse-body">date et dabitur vobis mensuram bonam confersam et coagitatam et supereffluentem dabunt in sinum vestrum eadem quippe mensura qua mensi fueritis remetietur vobis</span></p>
<p id="judith-6-39"><span class="verse-num">6:39</span> <span class="verse-body">dicebat autem illis et similitudinem numquid potest caecus caecum ducere nonne ambo in foveam cadent</span></p>
<p id="judith-6-40"><span class="verse-num">6:40</span> <span class="verse-body">non est discipulus super magistrum perfectus autem omnis erit sicut magister eius</span></p>
<p id="judith-6-41"><span class="verse-num">6:41</span> <span class="verse-body">quid autem vides festucam in oculo fratris tui trabem autem quae in oculo tuo est non consideras</span></p>
<p id="judith-6-42"><span class="verse-num">6:42</span> <span class="verse-body">et quomodo potes dicere fratri tuo frater sine eiciam festucam de oculo tuo ipse in oculo tuo trabem non videns hypocrita eice primum trabem de oculo tuo et tunc perspicies ut educas festucam de oculo fratris tui</span></p>
<p id="judith-6-43"><span class="verse-num">6:43</span> <span class="verse-body">non est enim arbor bona quae facit fructus malos neque arbor mala faciens fructum bonum</span></p>
<p id="judith-6-44"><span class="verse-num">6:44</span> <span class="verse-body">unaquaeque enim arbor de fructu suo cognoscitur neque enim de spinis colligunt ficus neque de rubo vindemiant uvam</span></p>
<p id="judith-6-45"><span class="verse-num">6:45</span> <span class="verse-body">bonus homo de bono thesauro cordis sui profert bonum et malus homo de malo profert malum ex abundantia enim cordis os loquitur</span></p>
<p id="judith-6-46"><span class="verse-num">6:46</span> <span class="verse-body">quid autem vocatis me Domine Domine et non facitis quae dico</span></p>
<p id="judith-6-47"><span class="verse-num">6:47</span> <span class="verse-body">omnis qui venit ad me et audit sermones meos et facit eos ostendam vobis cui similis est</span></p>
<p id="judith-6-48"><span class="verse-num">6:48</span> <span class="verse-body">similis est homini aedificanti domum qui fodit in altum et posuit fundamenta supra petram inundatione autem facta inlisum est flumen domui illi et non potuit eam movere fundata enim erat supra petram</span></p>
<p id="judith-6-49"><span class="verse-num">6:49</span> <span class="verse-body">qui autem audivit et non fecit similis est homini aedificanti domum suam supra terram sine fundamento in quam inlisus est fluvius et continuo concidit et facta est ruina domus illius magna __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a> <a href="#judith-7-41">41</a> <a href="#judith-7-42">42</a> <a href="#judith-7-43">43</a> <a href="#judith-7-44">44</a> <a href="#judith-7-45">45</a> <a href="#judith-7-46">46</a> <a href="#judith-7-47">47</a> <a href="#judith-7-48">48</a> <a href="#judith-7-49">49</a> <a href="#judith-7-50">50</a></p>
<p id="judith-7-1"><span class="verse-num">7:1</span> <span class="verse-body">cum autem implesset omnia verba sua in aures plebis intravit Capharnaum</span></p>
<p id="judith-7-2"><span class="verse-num">7:2</span> <span class="verse-body">centurionis autem cuiusdam servus male habens erat moriturus qui illi erat pretiosus</span></p>
<p id="judith-7-3"><span class="verse-num">7:3</span> <span class="verse-body">et cum audisset de Iesu misit ad eum seniores Iudaeorum rogans eum ut veniret et salvaret servum eius</span></p>
<p id="judith-7-4"><span class="verse-num">7:4</span> <span class="verse-body">at illi cum venissent ad Iesum rogabant eum sollicite dicentes ei quia dignus est ut hoc illi praestes</span></p>
<p id="judith-7-5"><span class="verse-num">7:5</span> <span class="verse-body">diligit enim gentem nostram et synagogam ipse aedificavit nobis</span></p>
<p id="judith-7-6"><span class="verse-num">7:6</span> <span class="verse-body">Iesus autem ibat cum illis et cum iam non longe esset a domo misit ad eum centurio amicos dicens Domine noli vexari non enim dignus sum ut sub tectum meum intres</span></p>
<p id="judith-7-7"><span class="verse-num">7:7</span> <span class="verse-body">propter quod et me ipsum non sum dignum arbitratus ut venirem ad te sed dic verbo et sanabitur puer meus</span></p>
<p id="judith-7-8"><span class="verse-num">7:8</span> <span class="verse-body">nam et ego homo sum sub potestate constitutus habens sub me milites et dico huic vade et vadit et alio veni et venit et servo meo fac hoc et facit</span></p>
<p id="judith-7-9"><span class="verse-num">7:9</span> <span class="verse-body">quo audito Iesus miratus est et conversus sequentibus se turbis dixit amen dico vobis nec in Israhel tantam fidem inveni</span></p>
<p id="judith-7-10"><span class="verse-num">7:10</span> <span class="verse-body">et reversi qui missi fuerant domum invenerunt servum qui languerat sanum</span></p>
<p id="judith-7-11"><span class="verse-num">7:11</span> <span class="verse-body">et factum est deinceps ibat in civitatem quae vocatur Naim et ibant cum illo discipuli eius et turba copiosa</span></p>
<p id="judith-7-12"><span class="verse-num">7:12</span> <span class="verse-body">cum autem adpropinquaret portae civitatis et ecce defunctus efferebatur filius unicus matri suae et haec vidua erat et turba civitatis multa cum illa</span></p>
<p id="judith-7-13"><span class="verse-num">7:13</span> <span class="verse-body">quam cum vidisset Dominus misericordia motus super ea dixit illi noli flere</span></p>
<p id="judith-7-14"><span class="verse-num">7:14</span> <span class="verse-body">et accessit et tetigit loculum hii autem qui portabant steterunt et ait adulescens tibi dico surge</span></p>
<p id="judith-7-15"><span class="verse-num">7:15</span> <span class="verse-body">et resedit qui erat mortuus et coepit loqui et dedit illum matri suae</span></p>
<p id="judith-7-16"><span class="verse-num">7:16</span> <span class="verse-body">accepit autem omnes timor et magnificabant Deum dicentes quia propheta magnus surrexit in nobis et quia Deus visitavit plebem suam</span></p>
<p id="judith-7-17"><span class="verse-num">7:17</span> <span class="verse-body">et exiit hic sermo in universam Iudaeam de eo et omnem circa regionem</span></p>
<p id="judith-7-18"><span class="verse-num">7:18</span> <span class="verse-body">et nuntiaverunt Iohanni discipuli eius de omnibus his</span></p>
<p id="judith-7-19"><span class="verse-num">7:19</span> <span class="verse-body">et convocavit duos de discipulis suis Iohannes et misit ad Dominum dicens tu es qui venturus es an alium expectamus</span></p>
<p id="judith-7-20"><span class="verse-num">7:20</span> <span class="verse-body">cum autem venissent ad eum viri dixerunt Iohannes Baptista misit nos ad te dicens tu es qui venturus es an alium expectamus</span></p>
<p id="judith-7-21"><span class="verse-num">7:21</span> <span class="verse-body">in ipsa autem hora curavit multos a languoribus et plagis et spiritibus malis et caecis multis donavit visum</span></p>
<p id="judith-7-22"><span class="verse-num">7:22</span> <span class="verse-body">et respondens dixit illis euntes nuntiate Iohanni quae vidistis et audistis quia caeci vident claudi ambulant leprosi mundantur surdi audiunt mortui resurgunt pauperes evangelizantur</span></p>
<p id="judith-7-23"><span class="verse-num">7:23</span> <span class="verse-body">et beatus est quicumque non fuerit scandalizatus in me</span></p>
<p id="judith-7-24"><span class="verse-num">7:24</span> <span class="verse-body">et cum discessissent nuntii Iohannis coepit dicere de Iohanne ad turbas quid existis in desertum videre harundinem vento moveri</span></p>
<p id="judith-7-25"><span class="verse-num">7:25</span> <span class="verse-body">sed quid existis videre hominem mollibus vestimentis indutum ecce qui in veste pretiosa sunt et deliciis in domibus regum sunt</span></p>
<p id="judith-7-26"><span class="verse-num">7:26</span> <span class="verse-body">sed quid existis videre prophetam utique dico vobis et plus quam prophetam</span></p>
<p id="judith-7-27"><span class="verse-num">7:27</span> <span class="verse-body">hic est de quo scriptum est ecce mitto angelum meum ante faciem tuam qui praeparabit viam tuam ante te</span></p>
<p id="judith-7-28"><span class="verse-num">7:28</span> <span class="verse-body">dico enim vobis maior inter natos mulierum propheta Iohanne Baptista nemo est qui autem minor est in regno Dei maior est illo</span></p>
<p id="judith-7-29"><span class="verse-num">7:29</span> <span class="verse-body">et omnis populus audiens et publicani iustificaverunt Deum baptizati baptismo Iohannis</span></p>
<p id="judith-7-30"><span class="verse-num">7:30</span> <span class="verse-body">Pharisaei autem et legis periti consilium Dei spreverunt in semet ipsos non baptizati ab eo</span></p>
<p id="judith-7-31"><span class="verse-num">7:31</span> <span class="verse-body">cui ergo similes dicam homines generationis huius et cui similes sunt</span></p>
<p id="judith-7-32"><span class="verse-num">7:32</span> <span class="verse-body">similes sunt pueris sedentibus in foro et loquentibus ad invicem et dicentibus cantavimus vobis tibiis et non saltastis lamentavimus et non plorastis</span></p>
<p id="judith-7-33"><span class="verse-num">7:33</span> <span class="verse-body">venit enim Iohannes Baptista neque manducans panem neque bibens vinum et dicitis daemonium habet</span></p>
<p id="judith-7-34"><span class="verse-num">7:34</span> <span class="verse-body">venit Filius hominis manducans et bibens et dicitis ecce homo devorator et bibens vinum amicus publicanorum et peccatorum</span></p>
<p id="judith-7-35"><span class="verse-num">7:35</span> <span class="verse-body">et iustificata est sapientia ab omnibus filiis suis</span></p>
<p id="judith-7-36"><span class="verse-num">7:36</span> <span class="verse-body">rogabat autem illum quidam de Pharisaeis ut manducaret cum illo et ingressus domum Pharisaei discubuit</span></p>
<p id="judith-7-37"><span class="verse-num">7:37</span> <span class="verse-body">et ecce mulier quae erat in civitate peccatrix ut cognovit quod accubuit in domo Pharisaei adtulit alabastrum unguenti</span></p>
<p id="judith-7-38"><span class="verse-num">7:38</span> <span class="verse-body">et stans retro secus pedes eius lacrimis coepit rigare pedes eius et capillis capitis sui tergebat et osculabatur pedes eius et unguento unguebat</span></p>
<p id="judith-7-39"><span class="verse-num">7:39</span> <span class="verse-body">videns autem Pharisaeus qui vocaverat eum ait intra se dicens hic si esset propheta sciret utique quae et qualis mulier quae tangit eum quia peccatrix est</span></p>
<p id="judith-7-40"><span class="verse-num">7:40</span> <span class="verse-body">et respondens Iesus dixit ad illum Simon habeo tibi aliquid dicere at ille ait magister dic</span></p>
<p id="judith-7-41"><span class="verse-num">7:41</span> <span class="verse-body">duo debitores erant cuidam feneratori unus debebat denarios quingentos alius quinquaginta</span></p>
<p id="judith-7-42"><span class="verse-num">7:42</span> <span class="verse-body">non habentibus illis unde redderent donavit utrisque quis ergo eum plus diliget</span></p>
<p id="judith-7-43"><span class="verse-num">7:43</span> <span class="verse-body">respondens Simon dixit aestimo quia is cui plus donavit at ille dixit ei recte iudicasti</span></p>
<p id="judith-7-44"><span class="verse-num">7:44</span> <span class="verse-body">et conversus ad mulierem dixit Simoni vides hanc mulierem intravi in domum tuam aquam pedibus meis non dedisti haec autem lacrimis rigavit pedes meos et capillis suis tersit</span></p>
<p id="judith-7-45"><span class="verse-num">7:45</span> <span class="verse-body">osculum mihi non dedisti haec autem ex quo intravit non cessavit osculari pedes meos</span></p>
<p id="judith-7-46"><span class="verse-num">7:46</span> <span class="verse-body">oleo caput meum non unxisti haec autem unguento unxit pedes meos</span></p>
<p id="judith-7-47"><span class="verse-num">7:47</span> <span class="verse-body">propter quod dico tibi remittentur ei peccata multa quoniam dilexit multum cui autem minus dimittitur minus diligit</span></p>
<p id="judith-7-48"><span class="verse-num">7:48</span> <span class="verse-body">dixit autem ad illam remittuntur tibi peccata</span></p>
<p id="judith-7-49"><span class="verse-num">7:49</span> <span class="verse-body">et coeperunt qui simul accumbebant dicere intra se quis est hic qui etiam peccata dimittit</span></p>
<p id="judith-7-50"><span class="verse-num">7:50</span> <span class="verse-body">dixit autem ad mulierem fides tua te salvam fecit vade in pace __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a> <a href="#judith-8-37">37</a> <a href="#judith-8-38">38</a> <a href="#judith-8-39">39</a> <a href="#judith-8-40">40</a> <a href="#judith-8-41">41</a> <a href="#judith-8-42">42</a> <a href="#judith-8-43">43</a> <a href="#judith-8-44">44</a> <a href="#judith-8-45">45</a> <a href="#judith-8-46">46</a> <a href="#judith-8-47">47</a> <a href="#judith-8-48">48</a> <a href="#judith-8-49">49</a> <a href="#judith-8-50">50</a> <a href="#judith-8-51">51</a> <a href="#judith-8-52">52</a> <a href="#judith-8-53">53</a> <a href="#judith-8-54">54</a> <a href="#judith-8-55">55</a> <a href="#judith-8-56">56</a></p>
<p id="judith-8-1"><span class="verse-num">8:1</span> <span class="verse-body">et factum est deinceps et ipse iter faciebat per civitatem et castellum praedicans et evangelizans regnum Dei et duodecim cum illo</span></p>
<p id="judith-8-2"><span class="verse-num">8:2</span> <span class="verse-body">et mulieres aliquae quae erant curatae ab spiritibus malignis et infirmitatibus Maria quae vocatur Magdalene de qua daemonia septem exierant</span></p>
<p id="judith-8-3"><span class="verse-num">8:3</span> <span class="verse-body">et Iohanna uxor Chuza procuratoris Herodis et Susanna et aliae multae quae ministrabant eis de facultatibus suis</span></p>
<p id="judith-8-4"><span class="verse-num">8:4</span> <span class="verse-body">cum autem turba plurima conveniret et de civitatibus properarent ad eum dixit per similitudinem</span></p>
<p id="judith-8-5"><span class="verse-num">8:5</span> <span class="verse-body">exiit qui seminat seminare semen suum et dum seminat aliud cecidit secus viam et conculcatum est et volucres caeli comederunt illud</span></p>
<p id="judith-8-6"><span class="verse-num">8:6</span> <span class="verse-body">et aliud cecidit supra petram et natum aruit quia non habebat humorem</span></p>
<p id="judith-8-7"><span class="verse-num">8:7</span> <span class="verse-body">et aliud cecidit inter spinas et simul exortae spinae suffocaverunt illud</span></p>
<p id="judith-8-8"><span class="verse-num">8:8</span> <span class="verse-body">et aliud cecidit in terram bonam et ortum fecit fructum centuplum haec dicens clamabat qui habet aures audiendi audiat</span></p>
<p id="judith-8-9"><span class="verse-num">8:9</span> <span class="verse-body">interrogabant autem eum discipuli eius quae esset haec parabola</span></p>
<p id="judith-8-10"><span class="verse-num">8:10</span> <span class="verse-body">quibus ipse dixit vobis datum est nosse mysterium regni Dei ceteris autem in parabolis ut videntes non videant et audientes non intellegant</span></p>
<p id="judith-8-11"><span class="verse-num">8:11</span> <span class="verse-body">est autem haec parabola semen est verbum Dei</span></p>
<p id="judith-8-12"><span class="verse-num">8:12</span> <span class="verse-body">qui autem secus viam sunt qui audiunt deinde venit diabolus et tollit verbum de corde eorum ne credentes salvi fiant</span></p>
<p id="judith-8-13"><span class="verse-num">8:13</span> <span class="verse-body">nam qui supra petram qui cum audierint cum gaudio suscipiunt verbum et hii radices non habent qui ad tempus credunt et in tempore temptationis recedunt</span></p>
<p id="judith-8-14"><span class="verse-num">8:14</span> <span class="verse-body">quod autem in spinis cecidit hii sunt qui audierunt et a sollicitudinibus et divitiis et voluptatibus vitae euntes suffocantur et non referunt fructum</span></p>
<p id="judith-8-15"><span class="verse-num">8:15</span> <span class="verse-body">quod autem in bonam terram hii sunt qui in corde bono et optimo audientes verbum retinent et fructum adferunt in patientia</span></p>
<p id="judith-8-16"><span class="verse-num">8:16</span> <span class="verse-body">nemo autem lucernam accendens operit eam vaso aut subtus lectum ponit sed supra candelabrum ponit ut intrantes videant lumen</span></p>
<p id="judith-8-17"><span class="verse-num">8:17</span> <span class="verse-body">non enim est occultum quod non manifestetur nec absconditum quod non cognoscatur et in palam veniat</span></p>
<p id="judith-8-18"><span class="verse-num">8:18</span> <span class="verse-body">videte ergo quomodo auditis qui enim habet dabitur illi et quicumque non habet etiam quod putat se habere auferetur ab illo</span></p>
<p id="judith-8-19"><span class="verse-num">8:19</span> <span class="verse-body">venerunt autem ad illum mater et fratres eius et non poterant adire ad eum prae turba</span></p>
<p id="judith-8-20"><span class="verse-num">8:20</span> <span class="verse-body">et nuntiatum est illi mater tua et fratres tui stant foris volentes te videre</span></p>
<p id="judith-8-21"><span class="verse-num">8:21</span> <span class="verse-body">qui respondens dixit ad eos mater mea et fratres mei hii sunt qui verbum Dei audiunt et faciunt</span></p>
<p id="judith-8-22"><span class="verse-num">8:22</span> <span class="verse-body">factum est autem in una dierum et ipse ascendit in naviculam et discipuli eius et ait ad illos transfretemus trans stagnum et ascenderunt</span></p>
<p id="judith-8-23"><span class="verse-num">8:23</span> <span class="verse-body">navigantibus autem illis obdormiit et descendit procella venti in stagnum et conplebantur et periclitabantur</span></p>
<p id="judith-8-24"><span class="verse-num">8:24</span> <span class="verse-body">accedentes autem suscitaverunt eum dicentes praeceptor perimus at ille surgens increpavit ventum et tempestatem aquae et cessavit et facta est tranquillitas</span></p>
<p id="judith-8-25"><span class="verse-num">8:25</span> <span class="verse-body">dixit autem illis ubi est fides vestra qui timentes mirati sunt dicentes ad invicem quis putas hic est quia et ventis imperat et mari et oboediunt ei</span></p>
<p id="judith-8-26"><span class="verse-num">8:26</span> <span class="verse-body">enavigaverunt autem ad regionem Gerasenorum quae est contra Galilaeam</span></p>
<p id="judith-8-27"><span class="verse-num">8:27</span> <span class="verse-body">et cum egressus esset ad terram occurrit illi vir quidam qui habebat daemonium iam temporibus multis et vestimento non induebatur neque in domo manebat sed in monumentis</span></p>
<p id="judith-8-28"><span class="verse-num">8:28</span> <span class="verse-body">is ut vidit Iesum procidit ante illum et exclamans voce magna dixit quid mihi et tibi est Iesu Fili Dei altissimi obsecro te ne me torqueas</span></p>
<p id="judith-8-29"><span class="verse-num">8:29</span> <span class="verse-body">praecipiebat enim spiritui inmundo ut exiret ab homine multis enim temporibus arripiebat illum et vinciebatur catenis et conpedibus custoditus et ruptis vinculis agebatur a daemonio in deserta</span></p>
<p id="judith-8-30"><span class="verse-num">8:30</span> <span class="verse-body">interrogavit autem illum Iesus dicens quod tibi nomen est at ille dixit Legio quia intraverunt daemonia multa in eum</span></p>
<p id="judith-8-31"><span class="verse-num">8:31</span> <span class="verse-body">et rogabant illum ne imperaret illis ut in abyssum irent</span></p>
<p id="judith-8-32"><span class="verse-num">8:32</span> <span class="verse-body">erat autem ibi grex porcorum multorum pascentium in monte et rogabant eum ut permitteret eos in illos ingredi et permisit illos</span></p>
<p id="judith-8-33"><span class="verse-num">8:33</span> <span class="verse-body">exierunt ergo daemonia ab homine et intraverunt in porcos et impetu abiit grex per praeceps in stagnum et suffocatus est</span></p>
<p id="judith-8-34"><span class="verse-num">8:34</span> <span class="verse-body">quod ut viderunt factum qui pascebant fugerunt et nuntiaverunt in civitatem et in villas</span></p>
<p id="judith-8-35"><span class="verse-num">8:35</span> <span class="verse-body">exierunt autem videre quod factum est et venerunt ad Iesum et invenerunt hominem sedentem a quo daemonia exierant vestitum ac sana mente ad pedes eius et timuerunt</span></p>
<p id="judith-8-36"><span class="verse-num">8:36</span> <span class="verse-body">nuntiaverunt autem illis et qui viderant quomodo sanus factus esset a Legione</span></p>
<p id="judith-8-37"><span class="verse-num">8:37</span> <span class="verse-body">et rogaverunt illum omnis multitudo regionis Gerasenorum ut discederet ab ipsis quia timore magno tenebantur ipse autem ascendens navem reversus est</span></p>
<p id="judith-8-38"><span class="verse-num">8:38</span> <span class="verse-body">et rogabat illum vir a quo daemonia exierant ut cum eo esset dimisit autem eum Iesus dicens</span></p>
<p id="judith-8-39"><span class="verse-num">8:39</span> <span class="verse-body">redi domum tuam et narra quanta tibi fecit Deus et abiit per universam civitatem praedicans quanta illi fecisset Iesus</span></p>
<p id="judith-8-40"><span class="verse-num">8:40</span> <span class="verse-body">factum est autem cum redisset Iesus excepit illum turba erant enim omnes expectantes eum</span></p>
<p id="judith-8-41"><span class="verse-num">8:41</span> <span class="verse-body">et ecce venit vir cui nomen Iairus et ipse princeps synagogae erat et cecidit ad pedes Iesu rogans eum ut intraret in domum eius</span></p>
<p id="judith-8-42"><span class="verse-num">8:42</span> <span class="verse-body">quia filia unica erat illi fere annorum duodecim et haec moriebatur et contigit dum iret a turbis conprimebatur</span></p>
<p id="judith-8-43"><span class="verse-num">8:43</span> <span class="verse-body">et mulier quaedam erat in fluxu sanguinis ab annis duodecim quae in medicos erogaverat omnem substantiam suam nec ab ullo potuit curari</span></p>
<p id="judith-8-44"><span class="verse-num">8:44</span> <span class="verse-body">accessit retro et tetigit fimbriam vestimenti eius et confestim stetit fluxus sanguinis eius</span></p>
<p id="judith-8-45"><span class="verse-num">8:45</span> <span class="verse-body">et ait Iesus quis est qui me tetigit negantibus autem omnibus dixit Petrus et qui cum illo erant praeceptor turbae te conprimunt et adfligunt et dicis quis me tetigit</span></p>
<p id="judith-8-46"><span class="verse-num">8:46</span> <span class="verse-body">et dixit Iesus tetigit me aliquis nam ego novi virtutem de me exisse</span></p>
<p id="judith-8-47"><span class="verse-num">8:47</span> <span class="verse-body">videns autem mulier quia non latuit tremens venit et procidit ante pedes illius et ob quam causam tetigerit eum indicavit coram omni populo et quemadmodum confestim sanata sit</span></p>
<p id="judith-8-48"><span class="verse-num">8:48</span> <span class="verse-body">at ipse dixit illi filia fides tua te salvam fecit vade in pace</span></p>
<p id="judith-8-49"><span class="verse-num">8:49</span> <span class="verse-body">adhuc illo loquente venit a principe synagogae dicens ei quia mortua est filia tua noli vexare illum</span></p>
<p id="judith-8-50"><span class="verse-num">8:50</span> <span class="verse-body">Iesus autem audito hoc verbo respondit patri puellae noli timere crede tantum et salva erit</span></p>
<p id="judith-8-51"><span class="verse-num">8:51</span> <span class="verse-body">et cum venisset domum non permisit intrare secum quemquam nisi Petrum et Iohannem et Iacobum et patrem et matrem puellae</span></p>
<p id="judith-8-52"><span class="verse-num">8:52</span> <span class="verse-body">flebant autem omnes et plangebant illam at ille dixit nolite flere non est mortua sed dormit</span></p>
<p id="judith-8-53"><span class="verse-num">8:53</span> <span class="verse-body">et deridebant eum scientes quia mortua esset</span></p>
<p id="judith-8-54"><span class="verse-num">8:54</span> <span class="verse-body">ipse autem tenens manum eius clamavit dicens puella surge</span></p>
<p id="judith-8-55"><span class="verse-num">8:55</span> <span class="verse-body">et reversus est spiritus eius et surrexit continuo et iussit illi dari manducare</span></p>
<p id="judith-8-56"><span class="verse-num">8:56</span> <span class="verse-body">et stupuerunt parentes eius quibus praecepit ne alicui dicerent quod factum erat __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a> <a href="#judith-9-39">39</a> <a href="#judith-9-40">40</a> <a href="#judith-9-41">41</a> <a href="#judith-9-42">42</a> <a href="#judith-9-43">43</a> <a href="#judith-9-44">44</a> <a href="#judith-9-45">45</a> <a href="#judith-9-46">46</a> <a href="#judith-9-47">47</a> <a href="#judith-9-48">48</a> <a href="#judith-9-49">49</a> <a href="#judith-9-50">50</a> <a href="#judith-9-51">51</a> <a href="#judith-9-52">52</a> <a href="#judith-9-53">53</a> <a href="#judith-9-54">54</a> <a href="#judith-9-55">55</a> <a href="#judith-9-56">56</a> <a href="#judith-9-57">57</a> <a href="#judith-9-58">58</a> <a href="#judith-9-59">59</a> <a href="#judith-9-60">60</a> <a href="#judith-9-61">61</a> <a href="#judith-9-62">62</a></p>
<p id="judith-9-1"><span class="verse-num">9:1</span> <span class="verse-body">convocatis autem duodecim apostolis dedit illis virtutem et potestatem super omnia daemonia et ut languores curarent</span></p>
<p id="judith-9-2"><span class="verse-num">9:2</span> <span class="verse-body">et misit illos praedicare regnum Dei et sanare infirmos</span></p>
<p id="judith-9-3"><span class="verse-num">9:3</span> <span class="verse-body">et ait ad illos nihil tuleritis in via neque virgam neque peram neque panem neque pecuniam neque duas tunicas habeatis</span></p>
<p id="judith-9-4"><span class="verse-num">9:4</span> <span class="verse-body">et in quamcumque domum intraveritis ibi manete et inde ne exeatis</span></p>
<p id="judith-9-5"><span class="verse-num">9:5</span> <span class="verse-body">et quicumque non receperint vos exeuntes de civitate illa etiam pulverem pedum vestrorum excutite in testimonium supra illos</span></p>
<p id="judith-9-6"><span class="verse-num">9:6</span> <span class="verse-body">egressi autem circumibant per castella evangelizantes et curantes ubique</span></p>
<p id="judith-9-7"><span class="verse-num">9:7</span> <span class="verse-body">audivit autem Herodes tetrarcha omnia quae fiebant ab eo et haesitabat eo quod diceretur</span></p>
<p id="judith-9-8"><span class="verse-num">9:8</span> <span class="verse-body">a quibusdam quia Iohannes surrexit a mortuis a quibusdam vero quia Helias apparuit ab aliis autem quia propheta unus de antiquis surrexit</span></p>
<p id="judith-9-9"><span class="verse-num">9:9</span> <span class="verse-body">et ait Herodes Iohannem ego decollavi quis autem est iste de quo audio ego talia et quaerebat videre eum</span></p>
<p id="judith-9-10"><span class="verse-num">9:10</span> <span class="verse-body">et reversi apostoli narraverunt illi quaecumque fecerunt et adsumptis illis secessit seorsum in locum desertum qui est Bethsaida</span></p>
<p id="judith-9-11"><span class="verse-num">9:11</span> <span class="verse-body">quod cum cognovissent turbae secutae sunt illum et excepit illos et loquebatur illis de regno Dei et eos qui cura indigebant sanabat</span></p>
<p id="judith-9-12"><span class="verse-num">9:12</span> <span class="verse-body">dies autem coeperat declinare et accedentes duodecim dixerunt illi dimitte turbas ut euntes in castella villasque quae circa sunt devertant et inveniant escas quia hic in loco deserto sumus</span></p>
<p id="judith-9-13"><span class="verse-num">9:13</span> <span class="verse-body">ait autem ad illos vos date illis manducare at illi dixerunt non sunt nobis plus quam quinque panes et duo pisces nisi forte nos eamus et emamus in omnem hanc turbam escas</span></p>
<p id="judith-9-14"><span class="verse-num">9:14</span> <span class="verse-body">erant autem fere viri quinque milia ait autem ad discipulos suos facite illos discumbere per convivia quinquagenos</span></p>
<p id="judith-9-15"><span class="verse-num">9:15</span> <span class="verse-body">et ita fecerunt et discumbere fecerunt omnes</span></p>
<p id="judith-9-16"><span class="verse-num">9:16</span> <span class="verse-body">acceptis autem quinque panibus et duobus piscibus respexit in caelum et benedixit illis et fregit et distribuit discipulis suis ut ponerent ante turbas</span></p>
<p id="judith-9-17"><span class="verse-num">9:17</span> <span class="verse-body">et manducaverunt omnes et saturati sunt et sublatum est quod superfuit illis fragmentorum cofini duodecim</span></p>
<p id="judith-9-18"><span class="verse-num">9:18</span> <span class="verse-body">et factum est cum solus esset orans erant cum illo et discipuli et interrogavit illos dicens quem me dicunt esse turbae</span></p>
<p id="judith-9-19"><span class="verse-num">9:19</span> <span class="verse-body">at illi responderunt et dixerunt Iohannem Baptistam alii autem Heliam alii quia propheta unus de prioribus surrexit</span></p>
<p id="judith-9-20"><span class="verse-num">9:20</span> <span class="verse-body">dixit autem illis vos autem quem me esse dicitis respondens Simon Petrus dixit Christum Dei</span></p>
<p id="judith-9-21"><span class="verse-num">9:21</span> <span class="verse-body">at ille increpans illos praecepit ne cui dicerent hoc</span></p>
<p id="judith-9-22"><span class="verse-num">9:22</span> <span class="verse-body">dicens quia oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere</span></p>
<p id="judith-9-23"><span class="verse-num">9:23</span> <span class="verse-body">dicebat autem ad omnes si quis vult post me venire abneget se ipsum et tollat crucem suam cotidie et sequatur me</span></p>
<p id="judith-9-24"><span class="verse-num">9:24</span> <span class="verse-body">qui enim voluerit animam suam salvam facere perdet illam nam qui perdiderit animam suam propter me salvam faciet illam</span></p>
<p id="judith-9-25"><span class="verse-num">9:25</span> <span class="verse-body">quid enim proficit homo si lucretur universum mundum se autem ipsum perdat et detrimentum sui faciat</span></p>
<p id="judith-9-26"><span class="verse-num">9:26</span> <span class="verse-body">nam qui me erubuerit et meos sermones hunc Filius hominis erubescet cum venerit in maiestate sua et Patris et sanctorum angelorum</span></p>
<p id="judith-9-27"><span class="verse-num">9:27</span> <span class="verse-body">dico autem vobis vere sunt aliqui hic stantes qui non gustabunt mortem donec videant regnum Dei</span></p>
<p id="judith-9-28"><span class="verse-num">9:28</span> <span class="verse-body">factum est autem post haec verba fere dies octo et adsumpsit Petrum et Iohannem et Iacobum et ascendit in montem ut oraret</span></p>
<p id="judith-9-29"><span class="verse-num">9:29</span> <span class="verse-body">et factum est dum oraret species vultus eius altera et vestitus eius albus refulgens</span></p>
<p id="judith-9-30"><span class="verse-num">9:30</span> <span class="verse-body">et ecce duo viri loquebantur cum illo erant autem Moses et Helias</span></p>
<p id="judith-9-31"><span class="verse-num">9:31</span> <span class="verse-body">visi in maiestate et dicebant excessum eius quem conpleturus erat in Hierusalem</span></p>
<p id="judith-9-32"><span class="verse-num">9:32</span> <span class="verse-body">Petrus vero et qui cum illo gravati erant somno et evigilantes viderunt maiestatem eius et duos viros qui stabant cum illo</span></p>
<p id="judith-9-33"><span class="verse-num">9:33</span> <span class="verse-body">et factum est cum discederent ab illo ait Petrus ad Iesum praeceptor bonum est nos hic esse et faciamus tria tabernacula unum tibi et unum Mosi et unum Heliae nesciens quid diceret</span></p>
<p id="judith-9-34"><span class="verse-num">9:34</span> <span class="verse-body">haec autem illo loquente facta est nubes et obumbravit eos et timuerunt intrantibus illis in nubem</span></p>
<p id="judith-9-35"><span class="verse-num">9:35</span> <span class="verse-body">et vox facta est de nube dicens hic est Filius meus electus ipsum audite</span></p>
<p id="judith-9-36"><span class="verse-num">9:36</span> <span class="verse-body">et dum fieret vox inventus est Iesus solus et ipsi tacuerunt et nemini dixerunt in illis diebus quicquam ex his quae viderant</span></p>
<p id="judith-9-37"><span class="verse-num">9:37</span> <span class="verse-body">factum est autem in sequenti die descendentibus illis de monte occurrit illi turba multa</span></p>
<p id="judith-9-38"><span class="verse-num">9:38</span> <span class="verse-body">et ecce vir de turba exclamavit dicens magister obsecro te respice in filium meum quia unicus est mihi</span></p>
<p id="judith-9-39"><span class="verse-num">9:39</span> <span class="verse-body">et ecce spiritus adprehendit illum et subito clamat et elidit et dissipat eum cum spuma et vix discedit dilanians eum</span></p>
<p id="judith-9-40"><span class="verse-num">9:40</span> <span class="verse-body">et rogavi discipulos tuos ut eicerent illum et non potuerunt</span></p>
<p id="judith-9-41"><span class="verse-num">9:41</span> <span class="verse-body">respondens autem Iesus dixit o generatio infidelis et perversa usquequo ero apud vos et patiar vos adduc huc filium tuum</span></p>
<p id="judith-9-42"><span class="verse-num">9:42</span> <span class="verse-body">et cum accederet elisit illum daemonium et dissipavit</span></p>
<p id="judith-9-43"><span class="verse-num">9:43</span> <span class="verse-body">et increpavit Iesus spiritum inmundum et sanavit puerum et reddidit illum patri eius</span></p>
<p id="judith-9-44"><span class="verse-num">9:44</span> <span class="verse-body">stupebant autem omnes in magnitudine Dei omnibusque mirantibus in omnibus quae faciebat dixit ad discipulos suos ponite vos in cordibus vestris sermones istos Filius enim hominis futurum est ut tradatur in manus hominum</span></p>
<p id="judith-9-45"><span class="verse-num">9:45</span> <span class="verse-body">at illi ignorabant verbum istud et erat velatum ante eos ut non sentirent illud et timebant interrogare eum de hoc verbo</span></p>
<p id="judith-9-46"><span class="verse-num">9:46</span> <span class="verse-body">intravit autem cogitatio in eos quis eorum maior esset</span></p>
<p id="judith-9-47"><span class="verse-num">9:47</span> <span class="verse-body">at Iesus videns cogitationes cordis illorum adprehendens puerum statuit eum secus se</span></p>
<p id="judith-9-48"><span class="verse-num">9:48</span> <span class="verse-body">et ait illis quicumque susceperit puerum istum in nomine meo me recipit et quicumque me recipit recipit eum qui me misit nam qui minor est inter omnes vos hic maior est</span></p>
<p id="judith-9-49"><span class="verse-num">9:49</span> <span class="verse-body">respondens autem Iohannes dixit praeceptor vidimus quendam in nomine tuo eicientem daemonia et prohibuimus eum quia non sequitur nobiscum</span></p>
<p id="judith-9-50"><span class="verse-num">9:50</span> <span class="verse-body">et ait ad illum Iesus nolite prohibere qui enim non est adversum vos pro vobis est</span></p>
<p id="judith-9-51"><span class="verse-num">9:51</span> <span class="verse-body">factum est autem dum conplerentur dies adsumptionis eius et ipse faciem suam firmavit ut iret Hierusalem</span></p>
<p id="judith-9-52"><span class="verse-num">9:52</span> <span class="verse-body">et misit nuntios ante conspectum suum et euntes intraverunt in civitatem Samaritanorum ut pararent illi</span></p>
<p id="judith-9-53"><span class="verse-num">9:53</span> <span class="verse-body">et non receperunt eum quia facies eius erat euntis Hierusalem</span></p>
<p id="judith-9-54"><span class="verse-num">9:54</span> <span class="verse-body">cum vidissent autem discipuli eius Iacobus et Iohannes dixerunt Domine vis dicimus ut ignis descendat de caelo et consumat illos</span></p>
<p id="judith-9-55"><span class="verse-num">9:55</span> <span class="verse-body">et conversus increpavit illos</span></p>
<p id="judith-9-56"><span class="verse-num">9:56</span> <span class="verse-body">et abierunt in aliud castellum</span></p>
<p id="judith-9-57"><span class="verse-num">9:57</span> <span class="verse-body">factum est autem ambulantibus illis in via dixit quidam ad illum sequar te quocumque ieris</span></p>
<p id="judith-9-58"><span class="verse-num">9:58</span> <span class="verse-body">et ait illi Iesus vulpes foveas habent et volucres caeli nidos Filius autem hominis non habet ubi caput reclinet</span></p>
<p id="judith-9-59"><span class="verse-num">9:59</span> <span class="verse-body">ait autem ad alterum sequere me ille autem dixit Domine permitte mihi primum ire sepelire patrem meum</span></p>
<p id="judith-9-60"><span class="verse-num">9:60</span> <span class="verse-body">dixitque ei Iesus sine ut mortui sepeliant mortuos suos tu autem vade adnuntia regnum Dei</span></p>
<p id="judith-9-61"><span class="verse-num">9:61</span> <span class="verse-body">et ait alter sequar te Domine sed primum permitte mihi renuntiare his qui domi sunt</span></p>
<p id="judith-9-62"><span class="verse-num">9:62</span> <span class="verse-body">ait ad illum Iesus nemo mittens manum suam in aratrum et aspiciens retro aptus est regno Dei __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a></p>
<p id="judith-10-1"><span class="verse-num">10:1</span> <span class="verse-body">post haec autem designavit Dominus et alios septuaginta duos et misit illos binos ante faciem suam in omnem civitatem et locum quo erat ipse venturus</span></p>
<p id="judith-10-2"><span class="verse-num">10:2</span> <span class="verse-body">et dicebat illis messis quidem multa operarii autem pauci rogate ergo Dominum messis ut mittat operarios in messem</span></p>
<p id="judith-10-3"><span class="verse-num">10:3</span> <span class="verse-body">ite ecce ego mitto vos sicut agnos inter lupos</span></p>
<p id="judith-10-4"><span class="verse-num">10:4</span> <span class="verse-body">nolite portare sacculum neque peram neque calciamenta et neminem per viam salutaveritis</span></p>
<p id="judith-10-5"><span class="verse-num">10:5</span> <span class="verse-body">in quamcumque domum intraveritis primum dicite pax huic domui</span></p>
<p id="judith-10-6"><span class="verse-num">10:6</span> <span class="verse-body">et si ibi fuerit filius pacis requiescet super illam pax vestra sin autem ad vos revertetur</span></p>
<p id="judith-10-7"><span class="verse-num">10:7</span> <span class="verse-body">in eadem autem domo manete edentes et bibentes quae apud illos sunt dignus enim est operarius mercede sua nolite transire de domo in domum</span></p>
<p id="judith-10-8"><span class="verse-num">10:8</span> <span class="verse-body">et in quamcumque civitatem intraveritis et susceperint vos manducate quae adponuntur vobis</span></p>
<p id="judith-10-9"><span class="verse-num">10:9</span> <span class="verse-body">et curate infirmos qui in illa sunt et dicite illis adpropinquavit in vos regnum Dei</span></p>
<p id="judith-10-10"><span class="verse-num">10:10</span> <span class="verse-body">in quamcumque civitatem intraveritis et non receperint vos exeuntes in plateas eius dicite</span></p>
<p id="judith-10-11"><span class="verse-num">10:11</span> <span class="verse-body">etiam pulverem qui adhesit nobis de civitate vestra extergimus in vos tamen hoc scitote quia adpropinquavit regnum Dei</span></p>
<p id="judith-10-12"><span class="verse-num">10:12</span> <span class="verse-body">dico vobis quia Sodomis in die illa remissius erit quam illi civitati</span></p>
<p id="judith-10-13"><span class="verse-num">10:13</span> <span class="verse-body">vae tibi Corazain vae tibi Bethsaida quia si in Tyro et Sidone factae fuissent virtutes quae in vobis factae sunt olim in cilicio et cinere sedentes paeniterent</span></p>
<p id="judith-10-14"><span class="verse-num">10:14</span> <span class="verse-body">verumtamen Tyro et Sidoni remissius erit in iudicio quam vobis</span></p>
<p id="judith-10-15"><span class="verse-num">10:15</span> <span class="verse-body">et tu Capharnaum usque in caelum exaltata usque ad infernum demergeris</span></p>
<p id="judith-10-16"><span class="verse-num">10:16</span> <span class="verse-body">qui vos audit me audit et qui vos spernit me spernit qui autem me spernit spernit eum qui me misit</span></p>
<p id="judith-10-17"><span class="verse-num">10:17</span> <span class="verse-body">reversi sunt autem septuaginta duo cum gaudio dicentes Domine etiam daemonia subiciuntur nobis in nomine tuo</span></p>
<p id="judith-10-18"><span class="verse-num">10:18</span> <span class="verse-body">et ait illis videbam Satanan sicut fulgur de caelo cadentem</span></p>
<p id="judith-10-19"><span class="verse-num">10:19</span> <span class="verse-body">ecce dedi vobis potestatem calcandi supra serpentes et scorpiones et supra omnem virtutem inimici et nihil vobis nocebit</span></p>
<p id="judith-10-20"><span class="verse-num">10:20</span> <span class="verse-body">verumtamen in hoc nolite gaudere quia spiritus vobis subiciuntur gaudete autem quod nomina vestra scripta sunt in caelis</span></p>
<p id="judith-10-21"><span class="verse-num">10:21</span> <span class="verse-body">in ipsa hora exultavit Spiritu Sancto et dixit confiteor tibi Pater Domine caeli et terrae quod abscondisti haec a sapientibus et prudentibus et revelasti ea parvulis etiam Pater quia sic placuit ante te</span></p>
<p id="judith-10-22"><span class="verse-num">10:22</span> <span class="verse-body">omnia mihi tradita sunt a Patre meo et nemo scit qui sit Filius nisi Pater et qui sit Pater nisi Filius et cui voluerit Filius revelare</span></p>
<p id="judith-10-23"><span class="verse-num">10:23</span> <span class="verse-body">et conversus ad discipulos suos dixit beati oculi qui vident quae videtis</span></p>
<p id="judith-10-24"><span class="verse-num">10:24</span> <span class="verse-body">dico enim vobis quod multi prophetae et reges voluerunt videre quae vos videtis et non viderunt et audire quae auditis et non audierunt</span></p>
<p id="judith-10-25"><span class="verse-num">10:25</span> <span class="verse-body">et ecce quidam legis peritus surrexit temptans illum et dicens magister quid faciendo vitam aeternam possidebo</span></p>
<p id="judith-10-26"><span class="verse-num">10:26</span> <span class="verse-body">at ille dixit ad eum in lege quid scriptum est quomodo legis</span></p>
<p id="judith-10-27"><span class="verse-num">10:27</span> <span class="verse-body">ille respondens dixit diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut te ipsum</span></p>
<p id="judith-10-28"><span class="verse-num">10:28</span> <span class="verse-body">dixitque illi recte respondisti hoc fac et vives</span></p>
<p id="judith-10-29"><span class="verse-num">10:29</span> <span class="verse-body">ille autem volens iustificare se ipsum dixit ad Iesum et quis est meus proximus</span></p>
<p id="judith-10-30"><span class="verse-num">10:30</span> <span class="verse-body">suscipiens autem Iesus dixit homo quidam descendebat ab Hierusalem in Hiericho et incidit in latrones qui etiam despoliaverunt eum et plagis inpositis abierunt semivivo relicto</span></p>
<p id="judith-10-31"><span class="verse-num">10:31</span> <span class="verse-body">accidit autem ut sacerdos quidam descenderet eadem via et viso illo praeterivit</span></p>
<p id="judith-10-32"><span class="verse-num">10:32</span> <span class="verse-body">similiter et Levita cum esset secus locum et videret eum pertransiit</span></p>
<p id="judith-10-33"><span class="verse-num">10:33</span> <span class="verse-body">Samaritanus autem quidam iter faciens venit secus eum et videns eum misericordia motus est</span></p>
<p id="judith-10-34"><span class="verse-num">10:34</span> <span class="verse-body">et adpropians alligavit vulnera eius infundens oleum et vinum et inponens illum in iumentum suum duxit in stabulum et curam eius egit</span></p>
<p id="judith-10-35"><span class="verse-num">10:35</span> <span class="verse-body">et altera die protulit duos denarios et dedit stabulario et ait curam illius habe et quodcumque supererogaveris ego cum rediero reddam tibi</span></p>
<p id="judith-10-36"><span class="verse-num">10:36</span> <span class="verse-body">quis horum trium videtur tibi proximus fuisse illi qui incidit in latrones</span></p>
<p id="judith-10-37"><span class="verse-num">10:37</span> <span class="verse-body">at ille dixit qui fecit misericordiam in illum et ait illi Iesus vade et tu fac similiter</span></p>
<p id="judith-10-38"><span class="verse-num">10:38</span> <span class="verse-body">factum est autem dum irent et ipse intravit in quoddam castellum et mulier quaedam Martha nomine excepit illum in domum suam</span></p>
<p id="judith-10-39"><span class="verse-num">10:39</span> <span class="verse-body">et huic erat soror nomine Maria quae etiam sedens secus pedes Domini audiebat verbum illius</span></p>
<p id="judith-10-40"><span class="verse-num">10:40</span> <span class="verse-body">Martha autem satagebat circa frequens ministerium quae stetit et ait Domine non est tibi curae quod soror mea reliquit me solam ministrare dic ergo illi ut me adiuvet</span></p>
<p id="judith-10-41"><span class="verse-num">10:41</span> <span class="verse-body">et respondens dixit illi Dominus Martha Martha sollicita es et turbaris erga plurima</span></p>
<p id="judith-10-42"><span class="verse-num">10:42</span> <span class="verse-body">porro unum est necessarium Maria optimam partem elegit quae non auferetur ab ea __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a> <a href="#judith-11-35">35</a> <a href="#judith-11-36">36</a> <a href="#judith-11-37">37</a> <a href="#judith-11-38">38</a> <a href="#judith-11-39">39</a> <a href="#judith-11-40">40</a> <a href="#judith-11-41">41</a> <a href="#judith-11-42">42</a> <a href="#judith-11-43">43</a> <a href="#judith-11-44">44</a> <a href="#judith-11-45">45</a> <a href="#judith-11-46">46</a> <a href="#judith-11-47">47</a> <a href="#judith-11-48">48</a> <a href="#judith-11-49">49</a> <a href="#judith-11-50">50</a> <a href="#judith-11-51">51</a> <a href="#judith-11-52">52</a> <a href="#judith-11-53">53</a> <a href="#judith-11-54">54</a></p>
<p id="judith-11-1"><span class="verse-num">11:1</span> <span class="verse-body">et factum est cum esset in loco quodam orans ut cessavit dixit unus ex discipulis eius ad eum Domine doce nos orare sicut et Iohannes docuit discipulos suos</span></p>
<p id="judith-11-2"><span class="verse-num">11:2</span> <span class="verse-body">et ait illis cum oratis dicite Pater sanctificetur nomen tuum adveniat regnum tuum</span></p>
<p id="judith-11-3"><span class="verse-num">11:3</span> <span class="verse-body">panem nostrum cotidianum da nobis cotidie</span></p>
<p id="judith-11-4"><span class="verse-num">11:4</span> <span class="verse-body">et dimitte nobis peccata nostra siquidem et ipsi dimittimus omni debenti nobis et ne nos inducas in temptationem</span></p>
<p id="judith-11-5"><span class="verse-num">11:5</span> <span class="verse-body">et ait ad illos quis vestrum habebit amicum et ibit ad illum media nocte et dicit illi amice commoda mihi tres panes</span></p>
<p id="judith-11-6"><span class="verse-num">11:6</span> <span class="verse-body">quoniam amicus meus venit de via ad me et non habeo quod ponam ante illum</span></p>
<p id="judith-11-7"><span class="verse-num">11:7</span> <span class="verse-body">et ille de intus respondens dicat noli mihi molestus esse iam ostium clausum est et pueri mei mecum sunt in cubili non possum surgere et dare tibi</span></p>
<p id="judith-11-8"><span class="verse-num">11:8</span> <span class="verse-body">dico vobis et si non dabit illi surgens eo quod amicus eius sit propter inprobitatem tamen eius surget et dabit illi quotquot habet necessarios</span></p>
<p id="judith-11-9"><span class="verse-num">11:9</span> <span class="verse-body">et ego vobis dico petite et dabitur vobis quaerite et invenietis pulsate et aperietur vobis</span></p>
<p id="judith-11-10"><span class="verse-num">11:10</span> <span class="verse-body">omnis enim qui petit accipit et qui quaerit invenit et pulsanti aperietur</span></p>
<p id="judith-11-11"><span class="verse-num">11:11</span> <span class="verse-body">quis autem ex vobis patrem petet panem numquid lapidem dabit illi aut piscem numquid pro pisce serpentem dabit illi</span></p>
<p id="judith-11-12"><span class="verse-num">11:12</span> <span class="verse-body">aut si petierit ovum numquid porriget illi scorpionem</span></p>
<p id="judith-11-13"><span class="verse-num">11:13</span> <span class="verse-body">si ergo vos cum sitis mali nostis bona data dare filiis vestris quanto magis Pater vester de caelo dabit spiritum bonum petentibus se</span></p>
<p id="judith-11-14"><span class="verse-num">11:14</span> <span class="verse-body">et erat eiciens daemonium et illud erat mutum et cum eiecisset daemonium locutus est mutus et admiratae sunt turbae</span></p>
<p id="judith-11-15"><span class="verse-num">11:15</span> <span class="verse-body">quidam autem ex eis dixerunt in Beelzebub principe daemoniorum eicit daemonia</span></p>
<p id="judith-11-16"><span class="verse-num">11:16</span> <span class="verse-body">et alii temptantes signum de caelo quaerebant ab eo</span></p>
<p id="judith-11-17"><span class="verse-num">11:17</span> <span class="verse-body">ipse autem ut vidit cogitationes eorum dixit eis omne regnum in se ipsum divisum desolatur et domus supra domum cadet</span></p>
<p id="judith-11-18"><span class="verse-num">11:18</span> <span class="verse-body">si autem et Satanas in se ipsum divisus est quomodo stabit regnum ipsius quia dicitis in Beelzebub eicere me daemonia</span></p>
<p id="judith-11-19"><span class="verse-num">11:19</span> <span class="verse-body">si autem ego in Beelzebub eicio daemonia filii vestri in quo eiciunt ideo ipsi iudices vestri erunt</span></p>
<p id="judith-11-20"><span class="verse-num">11:20</span> <span class="verse-body">porro si in digito Dei eicio daemonia profecto praevenit in vos regnum Dei</span></p>
<p id="judith-11-21"><span class="verse-num">11:21</span> <span class="verse-body">cum fortis armatus custodit atrium suum in pace sunt ea quae possidet</span></p>
<p id="judith-11-22"><span class="verse-num">11:22</span> <span class="verse-body">si autem fortior illo superveniens vicerit eum universa arma eius aufert in quibus confidebat et spolia eius distribuit</span></p>
<p id="judith-11-23"><span class="verse-num">11:23</span> <span class="verse-body">qui non est mecum adversum me est et qui non colligit mecum dispergit</span></p>
<p id="judith-11-24"><span class="verse-num">11:24</span> <span class="verse-body">cum inmundus spiritus exierit de homine perambulat per loca inaquosa quaerens requiem et non inveniens dicit revertar in domum meam unde exivi</span></p>
<p id="judith-11-25"><span class="verse-num">11:25</span> <span class="verse-body">et cum venerit invenit scopis mundatam</span></p>
<p id="judith-11-26"><span class="verse-num">11:26</span> <span class="verse-body">et tunc vadit et adsumit septem alios spiritus nequiores se et ingressi habitant ibi et sunt novissima hominis illius peiora prioribus</span></p>
<p id="judith-11-27"><span class="verse-num">11:27</span> <span class="verse-body">factum est autem cum haec diceret extollens vocem quaedam mulier de turba dixit illi beatus venter qui te portavit et ubera quae suxisti</span></p>
<p id="judith-11-28"><span class="verse-num">11:28</span> <span class="verse-body">at ille dixit quippini beati qui audiunt verbum Dei et custodiunt</span></p>
<p id="judith-11-29"><span class="verse-num">11:29</span> <span class="verse-body">turbis autem concurrentibus coepit dicere generatio haec generatio nequam est signum quaerit et signum non dabitur illi nisi signum Ionae</span></p>
<p id="judith-11-30"><span class="verse-num">11:30</span> <span class="verse-body">nam sicut Ionas fuit signum Ninevitis ita erit et Filius hominis generationi isti</span></p>
<p id="judith-11-31"><span class="verse-num">11:31</span> <span class="verse-body">regina austri surget in iudicio cum viris generationis huius et condemnabit illos quia venit a finibus terrae audire sapientiam Salomonis et ecce plus Salomone hic</span></p>
<p id="judith-11-32"><span class="verse-num">11:32</span> <span class="verse-body">viri ninevitae surgent in iudicio cum generatione hac et condemnabunt illam quia paenitentiam egerunt ad praedicationem Ionae et ecce plus Iona hic</span></p>
<p id="judith-11-33"><span class="verse-num">11:33</span> <span class="verse-body">nemo lucernam accendit et in abscondito ponit neque sub modio sed supra candelabrum ut qui ingrediuntur lumen videant</span></p>
<p id="judith-11-34"><span class="verse-num">11:34</span> <span class="verse-body">lucerna corporis tui est oculus tuus si oculus tuus fuerit simplex totum corpus tuum lucidum erit si autem nequam fuerit etiam corpus tuum tenebrosum erit</span></p>
<p id="judith-11-35"><span class="verse-num">11:35</span> <span class="verse-body">vide ergo ne lumen quod in te est tenebrae sint</span></p>
<p id="judith-11-36"><span class="verse-num">11:36</span> <span class="verse-body">si ergo corpus tuum totum lucidum fuerit non habens aliquam partem tenebrarum erit lucidum totum et sicut lucerna fulgoris inluminabit te</span></p>
<p id="judith-11-37"><span class="verse-num">11:37</span> <span class="verse-body">et cum loqueretur rogavit illum quidam Pharisaeus ut pranderet apud se et ingressus recubuit</span></p>
<p id="judith-11-38"><span class="verse-num">11:38</span> <span class="verse-body">Pharisaeus autem coepit intra se reputans dicere quare non baptizatus esset ante prandium</span></p>
<p id="judith-11-39"><span class="verse-num">11:39</span> <span class="verse-body">et ait Dominus ad illum nunc vos Pharisaei quod de foris est calicis et catini mundatis quod autem intus est vestrum plenum est rapina et iniquitate</span></p>
<p id="judith-11-40"><span class="verse-num">11:40</span> <span class="verse-body">stulti nonne qui fecit quod de foris est etiam id quod de intus est fecit</span></p>
<p id="judith-11-41"><span class="verse-num">11:41</span> <span class="verse-body">verumtamen quod superest date elemosynam et ecce omnia munda sunt vobis</span></p>
<p id="judith-11-42"><span class="verse-num">11:42</span> <span class="verse-body">sed vae vobis Pharisaeis quia decimatis mentam et rutam et omne holus et praeteritis iudicium et caritatem Dei haec autem oportuit facere et illa non omittere</span></p>
<p id="judith-11-43"><span class="verse-num">11:43</span> <span class="verse-body">vae vobis Pharisaeis quia diligitis primas cathedras in synagogis et salutationes in foro</span></p>
<p id="judith-11-44"><span class="verse-num">11:44</span> <span class="verse-body">vae vobis quia estis ut monumenta quae non parent et homines ambulantes supra nesciunt</span></p>
<p id="judith-11-45"><span class="verse-num">11:45</span> <span class="verse-body">respondens autem quidam ex legis peritis ait illi magister haec dicens etiam nobis contumeliam facis</span></p>
<p id="judith-11-46"><span class="verse-num">11:46</span> <span class="verse-body">at ille ait et vobis legis peritis vae quia oneratis homines oneribus quae portari non possunt et ipsi uno digito vestro non tangitis sarcinas</span></p>
<p id="judith-11-47"><span class="verse-num">11:47</span> <span class="verse-body">vae vobis quia aedificatis monumenta prophetarum patres autem vestri occiderunt illos</span></p>
<p id="judith-11-48"><span class="verse-num">11:48</span> <span class="verse-body">profecto testificamini quod consentitis operibus patrum vestrorum quoniam quidem ipsi eos occiderunt vos autem aedificatis eorum sepulchra</span></p>
<p id="judith-11-49"><span class="verse-num">11:49</span> <span class="verse-body">propterea et sapientia Dei dixit mittam ad illos prophetas et apostolos et ex illis occident et persequentur</span></p>
<p id="judith-11-50"><span class="verse-num">11:50</span> <span class="verse-body">ut inquiratur sanguis omnium prophetarum qui effusus est a constitutione mundi a generatione ista</span></p>
<p id="judith-11-51"><span class="verse-num">11:51</span> <span class="verse-body">a sanguine Abel usque ad sanguinem Zacchariae qui periit inter altare et aedem ita dico vobis requiretur ab hac generatione</span></p>
<p id="judith-11-52"><span class="verse-num">11:52</span> <span class="verse-body">vae vobis legis peritis quia tulistis clavem scientiae ipsi non introistis et eos qui introibant prohibuistis</span></p>
<p id="judith-11-53"><span class="verse-num">11:53</span> <span class="verse-body">cum haec ad illos diceret coeperunt Pharisaei et legis periti graviter insistere et os eius opprimere de multis</span></p>
<p id="judith-11-54"><span class="verse-num">11:54</span> <span class="verse-body">insidiantes et quaerentes capere aliquid ex ore eius ut accusarent eum __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a> <a href="#judith-12-45">45</a> <a href="#judith-12-46">46</a> <a href="#judith-12-47">47</a> <a href="#judith-12-48">48</a> <a href="#judith-12-49">49</a> <a href="#judith-12-50">50</a> <a href="#judith-12-51">51</a> <a href="#judith-12-52">52</a> <a href="#judith-12-53">53</a> <a href="#judith-12-54">54</a> <a href="#judith-12-55">55</a> <a href="#judith-12-56">56</a> <a href="#judith-12-57">57</a> <a href="#judith-12-58">58</a> <a href="#judith-12-59">59</a></p>
<p id="judith-12-1"><span class="verse-num">12:1</span> <span class="verse-body">multis autem turbis circumstantibus ita ut se invicem conculcarent coepit dicere ad discipulos suos adtendite a fermento Pharisaeorum quae est hypocrisis</span></p>
<p id="judith-12-2"><span class="verse-num">12:2</span> <span class="verse-body">nihil autem opertum est quod non reveletur neque absconditum quod non sciatur</span></p>
<p id="judith-12-3"><span class="verse-num">12:3</span> <span class="verse-body">quoniam quae in tenebris dixistis in lumine dicentur et quod in aurem locuti estis in cubiculis praedicabitur in tectis</span></p>
<p id="judith-12-4"><span class="verse-num">12:4</span> <span class="verse-body">dico autem vobis amicis meis ne terreamini ab his qui occidunt corpus et post haec non habent amplius quod faciant</span></p>
<p id="judith-12-5"><span class="verse-num">12:5</span> <span class="verse-body">ostendam autem vobis quem timeatis timete eum qui postquam occiderit habet potestatem mittere in gehennam ita dico vobis hunc timete</span></p>
<p id="judith-12-6"><span class="verse-num">12:6</span> <span class="verse-body">nonne quinque passeres veneunt dipundio et unus ex illis non est in oblivione coram Deo</span></p>
<p id="judith-12-7"><span class="verse-num">12:7</span> <span class="verse-body">sed et capilli capitis vestri omnes numerati sunt nolite ergo timere multis passeribus pluris estis</span></p>
<p id="judith-12-8"><span class="verse-num">12:8</span> <span class="verse-body">dico autem vobis omnis quicumque confessus fuerit in me coram hominibus et Filius hominis confitebitur in illo coram angelis Dei</span></p>
<p id="judith-12-9"><span class="verse-num">12:9</span> <span class="verse-body">qui autem negaverit me coram hominibus denegabitur coram angelis Dei</span></p>
<p id="judith-12-10"><span class="verse-num">12:10</span> <span class="verse-body">et omnis qui dicit verbum in Filium hominis remittetur illi ei autem qui in Spiritum Sanctum blasphemaverit non remittetur</span></p>
<p id="judith-12-11"><span class="verse-num">12:11</span> <span class="verse-body">cum autem inducent vos in synagogas et ad magistratus et potestates nolite solliciti esse qualiter aut quid respondeatis aut quid dicatis</span></p>
<p id="judith-12-12"><span class="verse-num">12:12</span> <span class="verse-body">Spiritus enim Sanctus docebit vos in ipsa hora quae oporteat dicere</span></p>
<p id="judith-12-13"><span class="verse-num">12:13</span> <span class="verse-body">ait autem quidam ei de turba magister dic fratri meo ut dividat mecum hereditatem</span></p>
<p id="judith-12-14"><span class="verse-num">12:14</span> <span class="verse-body">at ille dixit ei homo quis me constituit iudicem aut divisorem super vos</span></p>
<p id="judith-12-15"><span class="verse-num">12:15</span> <span class="verse-body">dixitque ad illos videte et cavete ab omni avaritia quia non in abundantia cuiusquam vita eius est ex his quae possidet</span></p>
<p id="judith-12-16"><span class="verse-num">12:16</span> <span class="verse-body">dixit autem similitudinem ad illos dicens hominis cuiusdam divitis uberes fructus ager adtulit</span></p>
<p id="judith-12-17"><span class="verse-num">12:17</span> <span class="verse-body">et cogitabat intra se dicens quid faciam quod non habeo quo congregem fructus meos</span></p>
<p id="judith-12-18"><span class="verse-num">12:18</span> <span class="verse-body">et dixit hoc faciam destruam horrea mea et maiora faciam et illuc congregabo omnia quae nata sunt mihi et bona mea</span></p>
<p id="judith-12-19"><span class="verse-num">12:19</span> <span class="verse-body">et dicam animae meae anima habes multa bona posita in annos plurimos requiesce comede bibe epulare</span></p>
<p id="judith-12-20"><span class="verse-num">12:20</span> <span class="verse-body">dixit autem illi Deus stulte hac nocte animam tuam repetunt a te quae autem parasti cuius erunt</span></p>
<p id="judith-12-21"><span class="verse-num">12:21</span> <span class="verse-body">sic est qui sibi thesaurizat et non est in Deum dives</span></p>
<p id="judith-12-22"><span class="verse-num">12:22</span> <span class="verse-body">dixitque ad discipulos suos ideo dico vobis nolite solliciti esse animae quid manducetis neque corpori quid vestiamini</span></p>
<p id="judith-12-23"><span class="verse-num">12:23</span> <span class="verse-body">anima plus est quam esca et corpus quam vestimentum</span></p>
<p id="judith-12-24"><span class="verse-num">12:24</span> <span class="verse-body">considerate corvos quia non seminant neque metunt quibus non est cellarium neque horreum et Deus pascit illos quanto magis vos pluris estis illis</span></p>
<p id="judith-12-25"><span class="verse-num">12:25</span> <span class="verse-body">quis autem vestrum cogitando potest adicere ad staturam suam cubitum unum</span></p>
<p id="judith-12-26"><span class="verse-num">12:26</span> <span class="verse-body">si ergo neque quod minimum est potestis quid de ceteris solliciti estis</span></p>
<p id="judith-12-27"><span class="verse-num">12:27</span> <span class="verse-body">considerate lilia quomodo crescunt non laborant non nent dico autem vobis nec Salomon in omni gloria sua vestiebatur sicut unum ex istis</span></p>
<p id="judith-12-28"><span class="verse-num">12:28</span> <span class="verse-body">si autem faenum quod hodie in agro est et cras in clibanum mittitur Deus sic vestit quanto magis vos pusillae fidei</span></p>
<p id="judith-12-29"><span class="verse-num">12:29</span> <span class="verse-body">et vos nolite quaerere quid manducetis aut quid bibatis et nolite in sublime tolli</span></p>
<p id="judith-12-30"><span class="verse-num">12:30</span> <span class="verse-body">haec enim omnia gentes mundi quaerunt Pater autem vester scit quoniam his indigetis</span></p>
<p id="judith-12-31"><span class="verse-num">12:31</span> <span class="verse-body">verumtamen quaerite regnum Dei et haec omnia adicientur vobis</span></p>
<p id="judith-12-32"><span class="verse-num">12:32</span> <span class="verse-body">nolite timere pusillus grex quia conplacuit Patri vestro dare vobis regnum</span></p>
<p id="judith-12-33"><span class="verse-num">12:33</span> <span class="verse-body">vendite quae possidetis et date elemosynam facite vobis sacculos qui non veterescunt thesaurum non deficientem in caelis quo fur non adpropiat neque tinea corrumpit</span></p>
<p id="judith-12-34"><span class="verse-num">12:34</span> <span class="verse-body">ubi enim thesaurus vester est ibi et cor vestrum erit</span></p>
<p id="judith-12-35"><span class="verse-num">12:35</span> <span class="verse-body">sint lumbi vestri praecincti et lucernae ardentes</span></p>
<p id="judith-12-36"><span class="verse-num">12:36</span> <span class="verse-body">et vos similes hominibus expectantibus dominum suum quando revertatur a nuptiis ut cum venerit et pulsaverit confestim aperiant ei</span></p>
<p id="judith-12-37"><span class="verse-num">12:37</span> <span class="verse-body">beati servi illi quos cum venerit dominus invenerit vigilantes amen dico vobis quod praecinget se et faciet illos discumbere et transiens ministrabit illis</span></p>
<p id="judith-12-38"><span class="verse-num">12:38</span> <span class="verse-body">et si venerit in secunda vigilia et si in tertia vigilia venerit et ita invenerit beati sunt servi illi</span></p>
<p id="judith-12-39"><span class="verse-num">12:39</span> <span class="verse-body">hoc autem scitote quia si sciret pater familias qua hora fur veniret vigilaret utique et non sineret perfodiri domum suam</span></p>
<p id="judith-12-40"><span class="verse-num">12:40</span> <span class="verse-body">et vos estote parati quia qua hora non putatis Filius hominis venit</span></p>
<p id="judith-12-41"><span class="verse-num">12:41</span> <span class="verse-body">ait autem ei Petrus Domine ad nos dicis hanc parabolam an et ad omnes</span></p>
<p id="judith-12-42"><span class="verse-num">12:42</span> <span class="verse-body">dixit autem Dominus quis putas est fidelis dispensator et prudens quem constituet dominus super familiam suam ut det illis in tempore tritici mensuram</span></p>
<p id="judith-12-43"><span class="verse-num">12:43</span> <span class="verse-body">beatus ille servus quem cum venerit dominus invenerit ita facientem</span></p>
<p id="judith-12-44"><span class="verse-num">12:44</span> <span class="verse-body">vere dico vobis quia supra omnia quae possidet constituet illum</span></p>
<p id="judith-12-45"><span class="verse-num">12:45</span> <span class="verse-body">quod si dixerit servus ille in corde suo moram facit dominus meus venire et coeperit percutere pueros et ancillas et edere et bibere et inebriari</span></p>
<p id="judith-12-46"><span class="verse-num">12:46</span> <span class="verse-body">veniet dominus servi illius in die qua non sperat et hora qua nescit et dividet eum partemque eius cum infidelibus ponet</span></p>
<p id="judith-12-47"><span class="verse-num">12:47</span> <span class="verse-body">ille autem servus qui cognovit voluntatem domini sui et non praeparavit et non fecit secundum voluntatem eius vapulabit multas</span></p>
<p id="judith-12-48"><span class="verse-num">12:48</span> <span class="verse-body">qui autem non cognovit et fecit digna plagis vapulabit paucis omni autem cui multum datum est multum quaeretur ab eo et cui commendaverunt multum plus petent ab eo</span></p>
<p id="judith-12-49"><span class="verse-num">12:49</span> <span class="verse-body">ignem veni mittere in terram et quid volo si accendatur</span></p>
<p id="judith-12-50"><span class="verse-num">12:50</span> <span class="verse-body">baptisma autem habeo baptizari et quomodo coartor usque dum perficiatur</span></p>
<p id="judith-12-51"><span class="verse-num">12:51</span> <span class="verse-body">putatis quia pacem veni dare in terram non dico vobis sed separationem</span></p>
<p id="judith-12-52"><span class="verse-num">12:52</span> <span class="verse-body">erunt enim ex hoc quinque in domo una divisi tres in duo et duo in tres</span></p>
<p id="judith-12-53"><span class="verse-num">12:53</span> <span class="verse-body">dividentur pater in filium et filius in patrem suum mater in filiam et filia in matrem socrus in nurum suam et nurus in socrum suam</span></p>
<p id="judith-12-54"><span class="verse-num">12:54</span> <span class="verse-body">dicebat autem et ad turbas cum videritis nubem orientem ab occasu statim dicitis nimbus venit et ita fit</span></p>
<p id="judith-12-55"><span class="verse-num">12:55</span> <span class="verse-body">et cum austrum flantem dicitis quia aestus erit et fit</span></p>
<p id="judith-12-56"><span class="verse-num">12:56</span> <span class="verse-body">hypocritae faciem terrae et caeli nostis probare hoc autem tempus quomodo non probatis</span></p>
<p id="judith-12-57"><span class="verse-num">12:57</span> <span class="verse-body">quid autem et a vobis ipsis non iudicatis quod iustum est</span></p>
<p id="judith-12-58"><span class="verse-num">12:58</span> <span class="verse-body">cum autem vadis cum adversario tuo ad principem in via da operam liberari ab illo ne forte trahat te apud iudicem et iudex tradat te exactori et exactor mittat te in carcerem</span></p>
<p id="judith-12-59"><span class="verse-num">12:59</span> <span class="verse-body">dico tibi non exies inde donec etiam novissimum minutum reddas __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a></p>
<p id="judith-13-1"><span class="verse-num">13:1</span> <span class="verse-body">aderant autem quidam ipso in tempore nuntiantes illi de Galilaeis quorum sanguinem Pilatus miscuit cum sacrificiis eorum</span></p>
<p id="judith-13-2"><span class="verse-num">13:2</span> <span class="verse-body">et respondens dixit illis putatis quod hii Galilaei prae omnibus Galilaeis peccatores fuerunt quia talia passi sunt</span></p>
<p id="judith-13-3"><span class="verse-num">13:3</span> <span class="verse-body">non dico vobis sed nisi paenitentiam habueritis omnes similiter peribitis</span></p>
<p id="judith-13-4"><span class="verse-num">13:4</span> <span class="verse-body">sicut illi decem et octo supra quos cecidit turris in Siloam et occidit eos putatis quia et ipsi debitores fuerunt praeter omnes homines habitantes in Hierusalem</span></p>
<p id="judith-13-5"><span class="verse-num">13:5</span> <span class="verse-body">non dico vobis sed si non paenitentiam egeritis omnes similiter peribitis</span></p>
<p id="judith-13-6"><span class="verse-num">13:6</span> <span class="verse-body">dicebat autem hanc similitudinem arborem fici habebat quidam plantatam in vinea sua et venit quaerens fructum in illa et non invenit</span></p>
<p id="judith-13-7"><span class="verse-num">13:7</span> <span class="verse-body">dixit autem ad cultorem vineae ecce anni tres sunt ex quo venio quaerens fructum in ficulnea hac et non invenio succide ergo illam ut quid etiam terram occupat</span></p>
<p id="judith-13-8"><span class="verse-num">13:8</span> <span class="verse-body">at ille respondens dixit illi domine dimitte illam et hoc anno usque dum fodiam circa illam et mittam stercora</span></p>
<p id="judith-13-9"><span class="verse-num">13:9</span> <span class="verse-body">et si quidem fecerit fructum sin autem in futurum succides eam</span></p>
<p id="judith-13-10"><span class="verse-num">13:10</span> <span class="verse-body">erat autem docens in synagoga eorum sabbatis</span></p>
<p id="judith-13-11"><span class="verse-num">13:11</span> <span class="verse-body">et ecce mulier quae habebat spiritum infirmitatis annis decem et octo et erat inclinata nec omnino poterat sursum respicere</span></p>
<p id="judith-13-12"><span class="verse-num">13:12</span> <span class="verse-body">quam cum videret Iesus vocavit ad se et ait illi mulier dimissa es ab infirmitate tua</span></p>
<p id="judith-13-13"><span class="verse-num">13:13</span> <span class="verse-body">et inposuit illi manus et confestim erecta est et glorificabat Deum</span></p>
<p id="judith-13-14"><span class="verse-num">13:14</span> <span class="verse-body">respondens autem archisynagogus indignans quia sabbato curasset Iesus dicebat turbae sex dies sunt in quibus oportet operari in his ergo venite et curamini et non in die sabbati</span></p>
<p id="judith-13-15"><span class="verse-num">13:15</span> <span class="verse-body">respondit autem ad illum Dominus et dixit hypocritae unusquisque vestrum sabbato non solvit bovem suum aut asinum a praesepio et ducit adaquare</span></p>
<p id="judith-13-16"><span class="verse-num">13:16</span> <span class="verse-body">hanc autem filiam Abrahae quam alligavit Satanas ecce decem et octo annis non oportuit solvi a vinculo isto die sabbati</span></p>
<p id="judith-13-17"><span class="verse-num">13:17</span> <span class="verse-body">et cum haec diceret erubescebant omnes adversarii eius et omnis populus gaudebat in universis quae gloriose fiebant ab eo</span></p>
<p id="judith-13-18"><span class="verse-num">13:18</span> <span class="verse-body">dicebat ergo cui simile est regnum Dei et cui simile esse existimabo illud</span></p>
<p id="judith-13-19"><span class="verse-num">13:19</span> <span class="verse-body">simile est grano sinapis quod acceptum homo misit in hortum suum et crevit et factum est in arborem magnam et volucres caeli requieverunt in ramis eius</span></p>
<p id="judith-13-20"><span class="verse-num">13:20</span> <span class="verse-body">et iterum dixit cui simile aestimabo regnum Dei</span></p>
<p id="judith-13-21"><span class="verse-num">13:21</span> <span class="verse-body">simile est fermento quod acceptum mulier abscondit in farinae sata tria donec fermentaretur totum</span></p>
<p id="judith-13-22"><span class="verse-num">13:22</span> <span class="verse-body">et ibat per civitates et castella docens et iter faciens in Hierusalem</span></p>
<p id="judith-13-23"><span class="verse-num">13:23</span> <span class="verse-body">ait autem illi quidam Domine si pauci sunt qui salvantur ipse autem dixit ad illos</span></p>
<p id="judith-13-24"><span class="verse-num">13:24</span> <span class="verse-body">contendite intrare per angustam portam quia multi dico vobis quaerunt intrare et non poterunt</span></p>
<p id="judith-13-25"><span class="verse-num">13:25</span> <span class="verse-body">cum autem intraverit pater familias et cluserit ostium et incipietis foris stare et pulsare ostium dicentes Domine aperi nobis et respondens dicet vobis nescio vos unde sitis</span></p>
<p id="judith-13-26"><span class="verse-num">13:26</span> <span class="verse-body">tunc incipietis dicere manducavimus coram te et bibimus et in plateis nostris docuisti</span></p>
<p id="judith-13-27"><span class="verse-num">13:27</span> <span class="verse-body">et dicet vobis nescio vos unde sitis discedite a me omnes operarii iniquitatis</span></p>
<p id="judith-13-28"><span class="verse-num">13:28</span> <span class="verse-body">ibi erit fletus et stridor dentium cum videritis Abraham et Isaac et Iacob et omnes prophetas in regno Dei vos autem expelli foras</span></p>
<p id="judith-13-29"><span class="verse-num">13:29</span> <span class="verse-body">et venient ab oriente et occidente et aquilone et austro et accumbent in regno Dei</span></p>
<p id="judith-13-30"><span class="verse-num">13:30</span> <span class="verse-body">et ecce sunt novissimi qui erunt primi et sunt primi qui erunt novissimi</span></p>
<p id="judith-13-31"><span class="verse-num">13:31</span> <span class="verse-body">in ipsa die accesserunt quidam Pharisaeorum dicentes illi exi et vade hinc quia Herodes vult te occidere</span></p>
<p id="judith-13-32"><span class="verse-num">13:32</span> <span class="verse-body">et ait illis ite dicite vulpi illi ecce eicio daemonia et sanitates perficio hodie et cras et tertia consummor</span></p>
<p id="judith-13-33"><span class="verse-num">13:33</span> <span class="verse-body">verumtamen oportet me hodie et cras et sequenti ambulare quia non capit prophetam perire extra Hierusalem</span></p>
<p id="judith-13-34"><span class="verse-num">13:34</span> <span class="verse-body">Hierusalem Hierusalem quae occidis prophetas et lapidas eos qui mittuntur ad te quotiens volui congregare filios tuos quemadmodum avis nidum suum sub pinnis et noluisti</span></p>
<p id="judith-13-35"><span class="verse-num">13:35</span> <span class="verse-body">ecce relinquitur vobis domus vestra dico autem vobis quia non videbitis me donec veniat cum dicetis benedictus qui venit in nomine Domini __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a></p>
<p id="judith-14-1"><span class="verse-num">14:1</span> <span class="verse-body">et factum est cum intraret in domum cuiusdam principis Pharisaeorum sabbato manducare panem et ipsi observabant eum</span></p>
<p id="judith-14-2"><span class="verse-num">14:2</span> <span class="verse-body">et ecce homo quidam hydropicus erat ante illum</span></p>
<p id="judith-14-3"><span class="verse-num">14:3</span> <span class="verse-body">et respondens Iesus dixit ad legis peritos et Pharisaeos dicens si licet sabbato curare</span></p>
<p id="judith-14-4"><span class="verse-num">14:4</span> <span class="verse-body">at illi tacuerunt ipse vero adprehensum sanavit eum ac dimisit</span></p>
<p id="judith-14-5"><span class="verse-num">14:5</span> <span class="verse-body">et respondens ad illos dixit cuius vestrum asinus aut bos in puteum cadet et non continuo extrahet illum die sabbati</span></p>
<p id="judith-14-6"><span class="verse-num">14:6</span> <span class="verse-body">et non poterant ad haec respondere illi</span></p>
<p id="judith-14-7"><span class="verse-num">14:7</span> <span class="verse-body">dicebat autem et ad invitatos parabolam intendens quomodo primos accubitus eligerent dicens ad illos</span></p>
<p id="judith-14-8"><span class="verse-num">14:8</span> <span class="verse-body">cum invitatus fueris ad nuptias non discumbas in primo loco ne forte honoratior te sit invitatus ab eo</span></p>
<p id="judith-14-9"><span class="verse-num">14:9</span> <span class="verse-body">et veniens is qui te et illum vocavit dicat tibi da huic locum et tunc incipias cum rubore novissimum locum tenere</span></p>
<p id="judith-14-10"><span class="verse-num">14:10</span> <span class="verse-body">sed cum vocatus fueris vade recumbe in novissimo loco ut cum venerit qui te invitavit dicat tibi amice ascende superius tunc erit tibi gloria coram simul discumbentibus</span></p>
<p id="judith-14-11"><span class="verse-num">14:11</span> <span class="verse-body">quia omnis qui se exaltat humiliabitur et qui se humiliat exaltabitur</span></p>
<p id="judith-14-12"><span class="verse-num">14:12</span> <span class="verse-body">dicebat autem et ei qui se invitaverat cum facis prandium aut cenam noli vocare amicos tuos neque fratres tuos neque cognatos neque vicinos divites ne forte et ipsi te reinvitent et fiat tibi retributio</span></p>
<p id="judith-14-13"><span class="verse-num">14:13</span> <span class="verse-body">sed cum facis convivium voca pauperes debiles claudos caecos</span></p>
<p id="judith-14-14"><span class="verse-num">14:14</span> <span class="verse-body">et beatus eris quia non habent retribuere tibi retribuetur enim tibi in resurrectione iustorum</span></p>
<p id="judith-14-15"><span class="verse-num">14:15</span> <span class="verse-body">haec cum audisset quidam de simul discumbentibus dixit illi beatus qui manducabit panem in regno Dei</span></p>
<p id="judith-14-16"><span class="verse-num">14:16</span> <span class="verse-body">at ipse dixit ei homo quidam fecit cenam magnam et vocavit multos</span></p>
<p id="judith-14-17"><span class="verse-num">14:17</span> <span class="verse-body">et misit servum suum hora cenae dicere invitatis ut venirent quia iam parata sunt omnia</span></p>
<p id="judith-14-18"><span class="verse-num">14:18</span> <span class="verse-body">et coeperunt simul omnes excusare primus dixit ei villam emi et necesse habeo exire et videre illam rogo te habe me excusatum</span></p>
<p id="judith-14-19"><span class="verse-num">14:19</span> <span class="verse-body">et alter dixit iuga boum emi quinque et eo probare illa rogo te habe me excusatum</span></p>
<p id="judith-14-20"><span class="verse-num">14:20</span> <span class="verse-body">et alius dixit uxorem duxi et ideo non possum venire</span></p>
<p id="judith-14-21"><span class="verse-num">14:21</span> <span class="verse-body">et reversus servus nuntiavit haec domino suo tunc iratus pater familias dixit servo suo exi cito in plateas et vicos civitatis et pauperes ac debiles et caecos et claudos introduc huc</span></p>
<p id="judith-14-22"><span class="verse-num">14:22</span> <span class="verse-body">et ait servus domine factum est ut imperasti et adhuc locus est</span></p>
<p id="judith-14-23"><span class="verse-num">14:23</span> <span class="verse-body">et ait dominus servo exi in vias et sepes et conpelle intrare ut impleatur domus mea</span></p>
<p id="judith-14-24"><span class="verse-num">14:24</span> <span class="verse-body">dico autem vobis quod nemo virorum illorum qui vocati sunt gustabit cenam meam</span></p>
<p id="judith-14-25"><span class="verse-num">14:25</span> <span class="verse-body">ibant autem turbae multae cum eo et conversus dixit ad illos</span></p>
<p id="judith-14-26"><span class="verse-num">14:26</span> <span class="verse-body">si quis venit ad me et non odit patrem suum et matrem et uxorem et filios et fratres et sorores adhuc autem et animam suam non potest esse meus discipulus</span></p>
<p id="judith-14-27"><span class="verse-num">14:27</span> <span class="verse-body">et qui non baiulat crucem suam et venit post me non potest esse meus discipulus</span></p>
<p id="judith-14-28"><span class="verse-num">14:28</span> <span class="verse-body">quis enim ex vobis volens turrem aedificare non prius sedens conputat sumptus qui necessarii sunt si habet ad perficiendum</span></p>
<p id="judith-14-29"><span class="verse-num">14:29</span> <span class="verse-body">ne posteaquam posuerit fundamentum et non potuerit perficere omnes qui vident incipiant inludere ei</span></p>
<p id="judith-14-30"><span class="verse-num">14:30</span> <span class="verse-body">dicentes quia hic homo coepit aedificare et non potuit consummare</span></p>
<p id="judith-14-31"><span class="verse-num">14:31</span> <span class="verse-body">aut qui rex iturus committere bellum adversus alium regem non sedens prius cogitat si possit cum decem milibus occurrere ei qui cum viginti milibus venit ad se</span></p>
<p id="judith-14-32"><span class="verse-num">14:32</span> <span class="verse-body">alioquin adhuc illo longe agente legationem mittens rogat ea quae pacis sunt</span></p>
<p id="judith-14-33"><span class="verse-num">14:33</span> <span class="verse-body">sic ergo omnis ex vobis qui non renuntiat omnibus quae possidet non potest meus esse discipulus</span></p>
<p id="judith-14-34"><span class="verse-num">14:34</span> <span class="verse-body">bonum est sal si autem sal quoque evanuerit in quo condietur</span></p>
<p id="judith-14-35"><span class="verse-num">14:35</span> <span class="verse-body">neque in terram neque in sterquilinium utile est sed foras mittetur qui habet aures audiendi audiat __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a></p>
<p id="judith-15-1"><span class="verse-num">15:1</span> <span class="verse-body">erant autem adpropinquantes ei publicani et peccatores ut audirent illum</span></p>
<p id="judith-15-2"><span class="verse-num">15:2</span> <span class="verse-body">et murmurabant Pharisaei et scribae dicentes quia hic peccatores recipit et manducat cum illis</span></p>
<p id="judith-15-3"><span class="verse-num">15:3</span> <span class="verse-body">et ait ad illos parabolam istam dicens</span></p>
<p id="judith-15-4"><span class="verse-num">15:4</span> <span class="verse-body">quis ex vobis homo qui habet centum oves et si perdiderit unam ex illis nonne dimittit nonaginta novem in deserto et vadit ad illam quae perierat donec inveniat illam</span></p>
<p id="judith-15-5"><span class="verse-num">15:5</span> <span class="verse-body">et cum invenerit eam inponit in umeros suos gaudens</span></p>
<p id="judith-15-6"><span class="verse-num">15:6</span> <span class="verse-body">et veniens domum convocat amicos et vicinos dicens illis congratulamini mihi quia inveni ovem meam quae perierat</span></p>
<p id="judith-15-7"><span class="verse-num">15:7</span> <span class="verse-body">dico vobis quod ita gaudium erit in caelo super uno peccatore paenitentiam habente quam super nonaginta novem iustis qui non indigent paenitentia</span></p>
<p id="judith-15-8"><span class="verse-num">15:8</span> <span class="verse-body">aut quae mulier habens dragmas decem si perdiderit dragmam unam nonne accendit lucernam et everrit domum et quaerit diligenter donec inveniat</span></p>
<p id="judith-15-9"><span class="verse-num">15:9</span> <span class="verse-body">et cum invenerit convocat amicas et vicinas dicens congratulamini mihi quia inveni dragmam quam perdideram</span></p>
<p id="judith-15-10"><span class="verse-num">15:10</span> <span class="verse-body">ita dico vobis gaudium erit coram angelis Dei super uno peccatore paenitentiam agente</span></p>
<p id="judith-15-11"><span class="verse-num">15:11</span> <span class="verse-body">ait autem homo quidam habuit duos filios</span></p>
<p id="judith-15-12"><span class="verse-num">15:12</span> <span class="verse-body">et dixit adulescentior ex illis patri pater da mihi portionem substantiae quae me contingit et divisit illis substantiam</span></p>
<p id="judith-15-13"><span class="verse-num">15:13</span> <span class="verse-body">et non post multos dies congregatis omnibus adulescentior filius peregre profectus est in regionem longinquam et ibi dissipavit substantiam suam vivendo luxuriose</span></p>
<p id="judith-15-14"><span class="verse-num">15:14</span> <span class="verse-body">et postquam omnia consummasset facta est fames valida in regione illa et ipse coepit egere</span></p>
<p id="judith-15-15"><span class="verse-num">15:15</span> <span class="verse-body">et abiit et adhesit uni civium regionis illius et misit illum in villam suam ut pasceret porcos</span></p>
<p id="judith-15-16"><span class="verse-num">15:16</span> <span class="verse-body">et cupiebat implere ventrem suum de siliquis quas porci manducabant et nemo illi dabat</span></p>
<p id="judith-15-17"><span class="verse-num">15:17</span> <span class="verse-body">in se autem reversus dixit quanti mercennarii patris mei abundant panibus ego autem hic fame pereo</span></p>
<p id="judith-15-18"><span class="verse-num">15:18</span> <span class="verse-body">surgam et ibo ad patrem meum et dicam illi pater peccavi in caelum et coram te</span></p>
<p id="judith-15-19"><span class="verse-num">15:19</span> <span class="verse-body">et iam non sum dignus vocari filius tuus fac me sicut unum de mercennariis tuis</span></p>
<p id="judith-15-20"><span class="verse-num">15:20</span> <span class="verse-body">et surgens venit ad patrem suum cum autem adhuc longe esset vidit illum pater ipsius et misericordia motus est et adcurrens cecidit supra collum eius et osculatus est illum</span></p>
<p id="judith-15-21"><span class="verse-num">15:21</span> <span class="verse-body">dixitque ei filius pater peccavi in caelum et coram te iam non sum dignus vocari filius tuus</span></p>
<p id="judith-15-22"><span class="verse-num">15:22</span> <span class="verse-body">dixit autem pater ad servos suos cito proferte stolam primam et induite illum et date anulum in manum eius et calciamenta in pedes</span></p>
<p id="judith-15-23"><span class="verse-num">15:23</span> <span class="verse-body">et adducite vitulum saginatum et occidite et manducemus et epulemur</span></p>
<p id="judith-15-24"><span class="verse-num">15:24</span> <span class="verse-body">quia hic filius meus mortuus erat et revixit perierat et inventus est et coeperunt epulari</span></p>
<p id="judith-15-25"><span class="verse-num">15:25</span> <span class="verse-body">erat autem filius eius senior in agro et cum veniret et adpropinquaret domui audivit symphoniam et chorum</span></p>
<p id="judith-15-26"><span class="verse-num">15:26</span> <span class="verse-body">et vocavit unum de servis et interrogavit quae haec essent</span></p>
<p id="judith-15-27"><span class="verse-num">15:27</span> <span class="verse-body">isque dixit illi frater tuus venit et occidit pater tuus vitulum saginatum quia salvum illum recepit</span></p>
<p id="judith-15-28"><span class="verse-num">15:28</span> <span class="verse-body">indignatus est autem et nolebat introire pater ergo illius egressus coepit rogare illum</span></p>
<p id="judith-15-29"><span class="verse-num">15:29</span> <span class="verse-body">at ille respondens dixit patri suo ecce tot annis servio tibi et numquam mandatum tuum praeterii et numquam dedisti mihi hedum ut cum amicis meis epularer</span></p>
<p id="judith-15-30"><span class="verse-num">15:30</span> <span class="verse-body">sed postquam filius tuus hic qui devoravit substantiam suam cum meretricibus venit occidisti illi vitulum saginatum</span></p>
<p id="judith-15-31"><span class="verse-num">15:31</span> <span class="verse-body">at ipse dixit illi fili tu semper mecum es et omnia mea tua sunt</span></p>
<p id="judith-15-32"><span class="verse-num">15:32</span> <span class="verse-body">epulari autem et gaudere oportebat quia frater tuus hic mortuus erat et revixit perierat et inventus est __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a> <a href="#judith-16-29">29</a> <a href="#judith-16-30">30</a> <a href="#judith-16-31">31</a></p>
<p id="judith-16-1"><span class="verse-num">16:1</span> <span class="verse-body">dicebat autem et ad discipulos suos homo quidam erat dives qui habebat vilicum et hic diffamatus est apud illum quasi dissipasset bona ipsius</span></p>
<p id="judith-16-2"><span class="verse-num">16:2</span> <span class="verse-body">et vocavit illum et ait illi quid hoc audio de te redde rationem vilicationis tuae iam enim non poteris vilicare</span></p>
<p id="judith-16-3"><span class="verse-num">16:3</span> <span class="verse-body">ait autem vilicus intra se quid faciam quia dominus meus aufert a me vilicationem fodere non valeo mendicare erubesco</span></p>
<p id="judith-16-4"><span class="verse-num">16:4</span> <span class="verse-body">scio quid faciam ut cum amotus fuero a vilicatione recipiant me in domos suas</span></p>
<p id="judith-16-5"><span class="verse-num">16:5</span> <span class="verse-body">convocatis itaque singulis debitoribus domini sui dicebat primo quantum debes domino meo</span></p>
<p id="judith-16-6"><span class="verse-num">16:6</span> <span class="verse-body">at ille dixit centum cados olei dixitque illi accipe cautionem tuam et sede cito scribe quinquaginta</span></p>
<p id="judith-16-7"><span class="verse-num">16:7</span> <span class="verse-body">deinde alio dixit tu vero quantum debes qui ait centum choros tritici ait illi accipe litteras tuas et scribe octoginta</span></p>
<p id="judith-16-8"><span class="verse-num">16:8</span> <span class="verse-body">et laudavit dominus vilicum iniquitatis quia prudenter fecisset quia filii huius saeculi prudentiores filiis lucis in generatione sua sunt</span></p>
<p id="judith-16-9"><span class="verse-num">16:9</span> <span class="verse-body">et ego vobis dico facite vobis amicos de mamona iniquitatis ut cum defeceritis recipiant vos in aeterna tabernacula</span></p>
<p id="judith-16-10"><span class="verse-num">16:10</span> <span class="verse-body">qui fidelis est in minimo et in maiori fidelis est et qui in modico iniquus est et in maiori iniquus est</span></p>
<p id="judith-16-11"><span class="verse-num">16:11</span> <span class="verse-body">si ergo in iniquo mamona fideles non fuistis quod verum est quis credet vobis</span></p>
<p id="judith-16-12"><span class="verse-num">16:12</span> <span class="verse-body">et si in alieno fideles non fuistis quod vestrum est quis dabit vobis</span></p>
<p id="judith-16-13"><span class="verse-num">16:13</span> <span class="verse-body">nemo servus potest duobus dominis servire aut enim unum odiet et alterum diliget aut uni adherebit et alterum contemnet non potestis Deo servire et mamonae</span></p>
<p id="judith-16-14"><span class="verse-num">16:14</span> <span class="verse-body">audiebant autem omnia haec Pharisaei qui erant avari et deridebant illum</span></p>
<p id="judith-16-15"><span class="verse-num">16:15</span> <span class="verse-body">et ait illis vos estis qui iustificatis vos coram hominibus Deus autem novit corda vestra quia quod hominibus altum est abominatio est ante Deum</span></p>
<p id="judith-16-16"><span class="verse-num">16:16</span> <span class="verse-body">lex et prophetae usque ad Iohannem ex eo regnum Dei evangelizatur et omnis in illud vim facit</span></p>
<p id="judith-16-17"><span class="verse-num">16:17</span> <span class="verse-body">facilius est autem caelum et terram praeterire quam de lege unum apicem cadere</span></p>
<p id="judith-16-18"><span class="verse-num">16:18</span> <span class="verse-body">omnis qui dimittit uxorem suam et ducit alteram moechatur et qui dimissam a viro ducit moechatur</span></p>
<p id="judith-16-19"><span class="verse-num">16:19</span> <span class="verse-body">homo quidam erat dives et induebatur purpura et bysso et epulabatur cotidie splendide</span></p>
<p id="judith-16-20"><span class="verse-num">16:20</span> <span class="verse-body">et erat quidam mendicus nomine Lazarus qui iacebat ad ianuam eius ulceribus plenus</span></p>
<p id="judith-16-21"><span class="verse-num">16:21</span> <span class="verse-body">cupiens saturari de micis quae cadebant de mensa divitis sed et canes veniebant et lingebant ulcera eius</span></p>
<p id="judith-16-22"><span class="verse-num">16:22</span> <span class="verse-body">factum est autem ut moreretur mendicus et portaretur ab angelis in sinum Abrahae mortuus est autem et dives et sepultus est in inferno</span></p>
<p id="judith-16-23"><span class="verse-num">16:23</span> <span class="verse-body">elevans oculos suos cum esset in tormentis videbat Abraham a longe et Lazarum in sinu eius</span></p>
<p id="judith-16-24"><span class="verse-num">16:24</span> <span class="verse-body">et ipse clamans dixit pater Abraham miserere mei et mitte Lazarum ut intinguat extremum digiti sui in aqua ut refrigeret linguam meam quia crucior in hac flamma</span></p>
<p id="judith-16-25"><span class="verse-num">16:25</span> <span class="verse-body">et dixit illi Abraham fili recordare quia recepisti bona in vita tua et Lazarus similiter mala nunc autem hic consolatur tu vero cruciaris</span></p>
<p id="judith-16-26"><span class="verse-num">16:26</span> <span class="verse-body">et in his omnibus inter nos et vos chasma magnum firmatum est ut hii qui volunt hinc transire ad vos non possint neque inde huc transmeare</span></p>
<p id="judith-16-27"><span class="verse-num">16:27</span> <span class="verse-body">et ait rogo ergo te pater ut mittas eum in domum patris mei</span></p>
<p id="judith-16-28"><span class="verse-num">16:28</span> <span class="verse-body">habeo enim quinque fratres ut testetur illis ne et ipsi veniant in locum hunc tormentorum</span></p>
<p id="judith-16-29"><span class="verse-num">16:29</span> <span class="verse-body">et ait illi Abraham habent Mosen et prophetas audiant illos</span></p>
<p id="judith-16-30"><span class="verse-num">16:30</span> <span class="verse-body">at ille dixit non pater Abraham sed si quis ex mortuis ierit ad eos paenitentiam agent</span></p>
<p id="judith-16-31"><span class="verse-num">16:31</span> <span class="verse-body">ait autem illi si Mosen et prophetas non audiunt neque si quis ex mortuis resurrexerit credent __________________________________________________________________</span></p>
<h2 id="judith-ch-17">Chapter 17</h2>
<p class="verses"><a href="#judith-17-1">1</a> <a href="#judith-17-2">2</a> <a href="#judith-17-3">3</a> <a href="#judith-17-4">4</a> <a href="#judith-17-5">5</a> <a href="#judith-17-6">6</a> <a href="#judith-17-7">7</a> <a href="#judith-17-8">8</a> <a href="#judith-17-9">9</a> <a href="#judith-17-10">10</a> <a href="#judith-17-11">11</a> <a href="#judith-17-12">12</a> <a href="#judith-17-13">13</a> <a href="#judith-17-14">14</a> <a href="#judith-17-15">15</a> <a href="#judith-17-16">16</a> <a href="#judith-17-17">17</a> <a href="#judith-17-18">18</a> <a href="#judith-17-19">19</a> <a href="#judith-17-20">20</a> <a href="#judith-17-21">21</a> <a href="#judith-17-22">22</a> <a href="#judith-17-23">23</a> <a href="#judith-17-24">24</a> <a href="#judith-17-25">25</a> <a href="#judith-17-26">26</a> <a href="#judith-17-27">27</a> <a href="#judith-17-28">28</a> <a href="#judith-17-29">29</a> <a href="#judith-17-30">30</a> <a href="#judith-17-31">31</a> <a href="#judith-17-32">32</a> <a href="#judith-17-33">33</a> <a href="#judith-17-34">34</a> <a href="#judith-17-35">35</a> <a href="#judith-17-36">36</a> <a href="#judith-17-37">37</a></p>
<p id="judith-17-1"><span class="verse-num">17:1</span> <span class="verse-body">et ad discipulos suos ait inpossibile est ut non veniant scandala vae autem illi per quem veniunt</span></p>
<p id="judith-17-2"><span class="verse-num">17:2</span> <span class="verse-body">utilius est illi si lapis molaris inponatur circa collum eius et proiciatur in mare quam ut scandalizet unum de pusillis istis</span></p>
<p id="judith-17-3"><span class="verse-num">17:3</span> <span class="verse-body">adtendite vobis si peccaverit frater tuus increpa illum et si paenitentiam egerit dimitte illi</span></p>
<p id="judith-17-4"><span class="verse-num">17:4</span> <span class="verse-body">et si septies in die peccaverit in te et septies in die conversus fuerit ad te dicens paenitet me dimitte illi</span></p>
<p id="judith-17-5"><span class="verse-num">17:5</span> <span class="verse-body">et dixerunt apostoli Domino adauge nobis fidem</span></p>
<p id="judith-17-6"><span class="verse-num">17:6</span> <span class="verse-body">dixit autem Dominus si haberetis fidem sicut granum sinapis diceretis huic arbori moro eradicare et transplantare in mare et oboediret vobis</span></p>
<p id="judith-17-7"><span class="verse-num">17:7</span> <span class="verse-body">quis autem vestrum habens servum arantem aut pascentem qui regresso de agro dicet illi statim transi recumbe</span></p>
<p id="judith-17-8"><span class="verse-num">17:8</span> <span class="verse-body">et non dicet ei para quod cenem et praecinge te et ministra mihi donec manducem et bibam et post haec tu manducabis et bibes</span></p>
<p id="judith-17-9"><span class="verse-num">17:9</span> <span class="verse-body">numquid gratiam habet servo illi quia fecit quae sibi imperaverat non puto</span></p>
<p id="judith-17-10"><span class="verse-num">17:10</span> <span class="verse-body">sic et vos cum feceritis omnia quae praecepta sunt vobis dicite servi inutiles sumus quod debuimus facere fecimus</span></p>
<p id="judith-17-11"><span class="verse-num">17:11</span> <span class="verse-body">et factum est dum iret in Hierusalem transiebat per mediam Samariam et Galilaeam</span></p>
<p id="judith-17-12"><span class="verse-num">17:12</span> <span class="verse-body">et cum ingrederetur quoddam castellum occurrerunt ei decem viri leprosi qui steterunt a longe</span></p>
<p id="judith-17-13"><span class="verse-num">17:13</span> <span class="verse-body">et levaverunt vocem dicentes Iesu praeceptor miserere nostri</span></p>
<p id="judith-17-14"><span class="verse-num">17:14</span> <span class="verse-body">quos ut vidit dixit ite ostendite vos sacerdotibus et factum est dum irent mundati sunt</span></p>
<p id="judith-17-15"><span class="verse-num">17:15</span> <span class="verse-body">unus autem ex illis ut vidit quia mundatus est regressus est cum magna voce magnificans Deum</span></p>
<p id="judith-17-16"><span class="verse-num">17:16</span> <span class="verse-body">et cecidit in faciem ante pedes eius gratias agens et hic erat Samaritanus</span></p>
<p id="judith-17-17"><span class="verse-num">17:17</span> <span class="verse-body">respondens autem Iesus dixit nonne decem mundati sunt et novem ubi sunt</span></p>
<p id="judith-17-18"><span class="verse-num">17:18</span> <span class="verse-body">non est inventus qui rediret et daret gloriam Deo nisi hic alienigena</span></p>
<p id="judith-17-19"><span class="verse-num">17:19</span> <span class="verse-body">et ait illi surge vade quia fides tua te salvum fecit</span></p>
<p id="judith-17-20"><span class="verse-num">17:20</span> <span class="verse-body">interrogatus autem a Pharisaeis quando venit regnum Dei respondit eis et dixit non venit regnum Dei cum observatione</span></p>
<p id="judith-17-21"><span class="verse-num">17:21</span> <span class="verse-body">neque dicent ecce hic aut ecce illic ecce enim regnum Dei intra vos est</span></p>
<p id="judith-17-22"><span class="verse-num">17:22</span> <span class="verse-body">et ait ad discipulos venient dies quando desideretis videre unum diem Filii hominis et non videbitis</span></p>
<p id="judith-17-23"><span class="verse-num">17:23</span> <span class="verse-body">et dicent vobis ecce hic ecce illic nolite ire neque sectemini</span></p>
<p id="judith-17-24"><span class="verse-num">17:24</span> <span class="verse-body">nam sicut fulgur coruscans de sub caelo in ea quae sub caelo sunt fulget ita erit Filius hominis in die sua</span></p>
<p id="judith-17-25"><span class="verse-num">17:25</span> <span class="verse-body">primum autem oportet illum multa pati et reprobari a generatione hac</span></p>
<p id="judith-17-26"><span class="verse-num">17:26</span> <span class="verse-body">et sicut factum est in diebus Noe ita erit et in diebus Filii hominis</span></p>
<p id="judith-17-27"><span class="verse-num">17:27</span> <span class="verse-body">edebant et bibebant uxores ducebant et dabantur ad nuptias usque in diem qua intravit Noe in arcam et venit diluvium et perdidit omnes</span></p>
<p id="judith-17-28"><span class="verse-num">17:28</span> <span class="verse-body">similiter sicut factum est in diebus Loth edebant et bibebant emebant et vendebant plantabant aedificabant</span></p>
<p id="judith-17-29"><span class="verse-num">17:29</span> <span class="verse-body">qua die autem exiit Loth a Sodomis pluit ignem et sulphur de caelo et omnes perdidit</span></p>
<p id="judith-17-30"><span class="verse-num">17:30</span> <span class="verse-body">secundum haec erit qua die Filius hominis revelabitur</span></p>
<p id="judith-17-31"><span class="verse-num">17:31</span> <span class="verse-body">in illa hora qui fuerit in tecto et vasa eius in domo ne descendat tollere illa et qui in agro similiter non redeat retro</span></p>
<p id="judith-17-32"><span class="verse-num">17:32</span> <span class="verse-body">memores estote uxoris Loth</span></p>
<p id="judith-17-33"><span class="verse-num">17:33</span> <span class="verse-body">quicumque quaesierit animam suam salvare perdet illam et qui perdiderit illam vivificabit eam</span></p>
<p id="judith-17-34"><span class="verse-num">17:34</span> <span class="verse-body">dico vobis illa nocte erunt duo in lecto uno unus adsumetur et alter relinquetur</span></p>
<p id="judith-17-35"><span class="verse-num">17:35</span> <span class="verse-body">duae erunt molentes in unum una adsumetur et altera relinquetur duo in agro unus adsumetur et alter relinquetur</span></p>
<p id="judith-17-36"><span class="verse-num">17:36</span> <span class="verse-body">respondentes dicunt illi ubi Domine</span></p>
<p id="judith-17-37"><span class="verse-num">17:37</span> <span class="verse-body">qui dixit eis ubicumque fuerit corpus illuc congregabuntur aquilae __________________________________________________________________</span></p>
<h2 id="judith-ch-18">Chapter 18</h2>
<p class="verses"><a href="#judith-18-1">1</a> <a href="#judith-18-2">2</a> <a href="#judith-18-3">3</a> <a href="#judith-18-4">4</a> <a href="#judith-18-5">5</a> <a href="#judith-18-6">6</a> <a href="#judith-18-7">7</a> <a href="#judith-18-8">8</a> <a href="#judith-18-9">9</a> <a href="#judith-18-10">10</a> <a href="#judith-18-11">11</a> <a href="#judith-18-12">12</a> <a href="#judith-18-13">13</a> <a href="#judith-18-14">14</a> <a href="#judith-18-15">15</a> <a href="#judith-18-16">16</a> <a href="#judith-18-17">17</a> <a href="#judith-18-18">18</a> <a href="#judith-18-19">19</a> <a href="#judith-18-20">20</a> <a href="#judith-18-21">21</a> <a href="#judith-18-22">22</a> <a href="#judith-18-23">23</a> <a href="#judith-18-24">24</a> <a href="#judith-18-25">25</a> <a href="#judith-18-26">26</a> <a href="#judith-18-27">27</a> <a href="#judith-18-28">28</a> <a href="#judith-18-29">29</a> <a href="#judith-18-30">30</a> <a href="#judith-18-31">31</a> <a href="#judith-18-32">32</a> <a href="#judith-18-33">33</a> <a href="#judith-18-34">34</a> <a href="#judith-18-35">35</a> <a href="#judith-18-36">36</a> <a href="#judith-18-37">37</a> <a href="#judith-18-38">38</a> <a href="#judith-18-39">39</a> <a href="#judith-18-40">40</a> <a href="#judith-18-41">41</a> <a href="#judith-18-42">42</a> <a href="#judith-18-43">43</a></p>
<p id="judith-18-1"><span class="verse-num">18:1</span> <span class="verse-body">dicebat autem et parabolam ad illos quoniam oportet semper orare et non deficere</span></p>
<p id="judith-18-2"><span class="verse-num">18:2</span> <span class="verse-body">dicens iudex quidam erat in quadam civitate qui Deum non timebat et hominem non verebatur</span></p>
<p id="judith-18-3"><span class="verse-num">18:3</span> <span class="verse-body">vidua autem quaedam erat in civitate illa et veniebat ad eum dicens vindica me de adversario meo</span></p>
<p id="judith-18-4"><span class="verse-num">18:4</span> <span class="verse-body">et nolebat per multum tempus post haec autem dixit intra se et si Deum non timeo nec hominem revereor</span></p>
<p id="judith-18-5"><span class="verse-num">18:5</span> <span class="verse-body">tamen quia molesta est mihi haec vidua vindicabo illam ne in novissimo veniens suggillet me</span></p>
<p id="judith-18-6"><span class="verse-num">18:6</span> <span class="verse-body">ait autem Dominus audite quid iudex iniquitatis dicit</span></p>
<p id="judith-18-7"><span class="verse-num">18:7</span> <span class="verse-body">Deus autem non faciet vindictam electorum suorum clamantium ad se die ac nocte et patientiam habebit in illis</span></p>
<p id="judith-18-8"><span class="verse-num">18:8</span> <span class="verse-body">dico vobis quia cito faciet vindictam illorum verumtamen Filius hominis veniens putas inveniet fidem in terra</span></p>
<p id="judith-18-9"><span class="verse-num">18:9</span> <span class="verse-body">dixit autem et ad quosdam qui in se confidebant tamquam iusti et aspernabantur ceteros parabolam istam</span></p>
<p id="judith-18-10"><span class="verse-num">18:10</span> <span class="verse-body">duo homines ascenderunt in templum ut orarent unus Pharisaeus et alter publicanus</span></p>
<p id="judith-18-11"><span class="verse-num">18:11</span> <span class="verse-body">Pharisaeus stans haec apud se orabat Deus gratias ago tibi quia non sum sicut ceteri hominum raptores iniusti adulteri vel ut etiam hic publicanus</span></p>
<p id="judith-18-12"><span class="verse-num">18:12</span> <span class="verse-body">ieiuno bis in sabbato decimas do omnium quae possideo</span></p>
<p id="judith-18-13"><span class="verse-num">18:13</span> <span class="verse-body">et publicanus a longe stans nolebat nec oculos ad caelum levare sed percutiebat pectus suum dicens Deus propitius esto mihi peccatori</span></p>
<p id="judith-18-14"><span class="verse-num">18:14</span> <span class="verse-body">dico vobis descendit hic iustificatus in domum suam ab illo quia omnis qui se exaltat humiliabitur et qui se humiliat exaltabitur</span></p>
<p id="judith-18-15"><span class="verse-num">18:15</span> <span class="verse-body">adferebant autem ad illum et infantes ut eos tangeret quod cum viderent discipuli increpabant illos</span></p>
<p id="judith-18-16"><span class="verse-num">18:16</span> <span class="verse-body">Iesus autem convocans illos dixit sinite pueros venire ad me et nolite eos vetare talium est enim regnum Dei</span></p>
<p id="judith-18-17"><span class="verse-num">18:17</span> <span class="verse-body">amen dico vobis quicumque non acceperit regnum Dei sicut puer non intrabit in illud</span></p>
<p id="judith-18-18"><span class="verse-num">18:18</span> <span class="verse-body">et interrogavit eum quidam princeps dicens magister bone quid faciens vitam aeternam possidebo</span></p>
<p id="judith-18-19"><span class="verse-num">18:19</span> <span class="verse-body">dixit autem ei Iesus quid me dicis bonum nemo bonus nisi solus Deus</span></p>
<p id="judith-18-20"><span class="verse-num">18:20</span> <span class="verse-body">mandata nosti non occides non moechaberis non furtum facies non falsum testimonium dices honora patrem tuum et matrem</span></p>
<p id="judith-18-21"><span class="verse-num">18:21</span> <span class="verse-body">qui ait haec omnia custodivi a iuventute mea</span></p>
<p id="judith-18-22"><span class="verse-num">18:22</span> <span class="verse-body">quo audito Iesus ait ei adhuc unum tibi deest omnia quaecumque habes vende et da pauperibus et habebis thesaurum in caelo et veni sequere me</span></p>
<p id="judith-18-23"><span class="verse-num">18:23</span> <span class="verse-body">his ille auditis contristatus est quia dives erat valde</span></p>
<p id="judith-18-24"><span class="verse-num">18:24</span> <span class="verse-body">videns autem illum Iesus tristem factum dixit quam difficile qui pecunias habent in regnum Dei intrabunt</span></p>
<p id="judith-18-25"><span class="verse-num">18:25</span> <span class="verse-body">facilius est enim camelum per foramen acus transire quam divitem intrare in regnum Dei</span></p>
<p id="judith-18-26"><span class="verse-num">18:26</span> <span class="verse-body">et dixerunt qui audiebant et quis potest salvus fieri</span></p>
<p id="judith-18-27"><span class="verse-num">18:27</span> <span class="verse-body">ait illis quae inpossibilia sunt apud homines possibilia sunt apud Deum</span></p>
<p id="judith-18-28"><span class="verse-num">18:28</span> <span class="verse-body">ait autem Petrus ecce nos dimisimus omnia et secuti sumus te</span></p>
<p id="judith-18-29"><span class="verse-num">18:29</span> <span class="verse-body">qui dixit eis amen dico vobis nemo est qui reliquit domum aut parentes aut fratres aut uxorem aut filios propter regnum Dei</span></p>
<p id="judith-18-30"><span class="verse-num">18:30</span> <span class="verse-body">et non recipiat multo plura in hoc tempore et in saeculo venturo vitam aeternam</span></p>
<p id="judith-18-31"><span class="verse-num">18:31</span> <span class="verse-body">adsumpsit autem Iesus duodecim et ait illis ecce ascendimus Hierosolyma et consummabuntur omnia quae scripta sunt per prophetas de Filio hominis</span></p>
<p id="judith-18-32"><span class="verse-num">18:32</span> <span class="verse-body">tradetur enim gentibus et inludetur et flagellabitur et conspuetur</span></p>
<p id="judith-18-33"><span class="verse-num">18:33</span> <span class="verse-body">et postquam flagellaverint occident eum et die tertia resurget</span></p>
<p id="judith-18-34"><span class="verse-num">18:34</span> <span class="verse-body">et ipsi nihil horum intellexerunt et erat verbum istud absconditum ab eis et non intellegebant quae dicebantur</span></p>
<p id="judith-18-35"><span class="verse-num">18:35</span> <span class="verse-body">factum est autem cum adpropinquaret Hiericho caecus quidam sedebat secus viam mendicans</span></p>
<p id="judith-18-36"><span class="verse-num">18:36</span> <span class="verse-body">et cum audiret turbam praetereuntem interrogabat quid hoc esset</span></p>
<p id="judith-18-37"><span class="verse-num">18:37</span> <span class="verse-body">dixerunt autem ei quod Iesus Nazarenus transiret</span></p>
<p id="judith-18-38"><span class="verse-num">18:38</span> <span class="verse-body">et clamavit dicens Iesu Fili David miserere mei</span></p>
<p id="judith-18-39"><span class="verse-num">18:39</span> <span class="verse-body">et qui praeibant increpabant eum ut taceret ipse vero multo magis clamabat Fili David miserere mei</span></p>
<p id="judith-18-40"><span class="verse-num">18:40</span> <span class="verse-body">stans autem Iesus iussit illum adduci ad se et cum adpropinquasset interrogavit illum</span></p>
<p id="judith-18-41"><span class="verse-num">18:41</span> <span class="verse-body">dicens quid tibi vis faciam at ille dixit Domine ut videam</span></p>
<p id="judith-18-42"><span class="verse-num">18:42</span> <span class="verse-body">et Iesus dixit illi respice fides tua te salvum fecit</span></p>
<p id="judith-18-43"><span class="verse-num">18:43</span> <span class="verse-body">et confestim vidit et sequebatur illum magnificans Deum et omnis plebs ut vidit dedit laudem Deo __________________________________________________________________</span></p>
<h2 id="judith-ch-19">Chapter 19</h2>
<p class="verses"><a href="#judith-19-1">1</a> <a href="#judith-19-2">2</a> <a href="#judith-19-3">3</a> <a href="#judith-19-4">4</a> <a href="#judith-19-5">5</a> <a href="#judith-19-6">6</a> <a href="#judith-19-7">7</a> <a href="#judith-19-8">8</a> <a href="#judith-19-9">9</a> <a href="#judith-19-10">10</a> <a href="#judith-19-11">11</a> <a href="#judith-19-12">12</a> <a href="#judith-19-13">13</a> <a href="#judith-19-14">14</a> <a href="#judith-19-15">15</a> <a href="#judith-19-16">16</a> <a href="#judith-19-17">17</a> <a href="#judith-19-18">18</a> <a href="#judith-19-19">19</a> <a href="#judith-19-20">20</a> <a href="#judith-19-21">21</a> <a href="#judith-19-22">22</a> <a href="#judith-19-23">23</a> <a href="#judith-19-24">24</a> <a href="#judith-19-25">25</a> <a href="#judith-19-26">26</a> <a href="#judith-19-27">27</a> <a href="#judith-19-28">28</a> <a href="#judith-19-29">29</a> <a href="#judith-19-30">30</a> <a href="#judith-19-31">31</a> <a href="#judith-19-32">32</a> <a href="#judith-19-33">33</a> <a href="#judith-19-34">34</a> <a href="#judith-19-35">35</a> <a href="#judith-19-36">36</a> <a href="#judith-19-37">37</a> <a href="#judith-19-38">38</a> <a href="#judith-19-39">39</a> <a href="#judith-19-40">40</a> <a href="#judith-19-41">41</a> <a href="#judith-19-42">42</a> <a href="#judith-19-43">43</a> <a href="#judith-19-44">44</a> <a href="#judith-19-45">45</a> <a href="#judith-19-46">46</a> <a href="#judith-19-47">47</a> <a href="#judith-19-48">48</a></p>
<p id="judith-19-1"><span class="verse-num">19:1</span> <span class="verse-body">et ingressus perambulabat Hiericho</span></p>
<p id="judith-19-2"><span class="verse-num">19:2</span> <span class="verse-body">et ecce vir nomine Zaccheus et hic erat princeps publicanorum et ipse dives</span></p>
<p id="judith-19-3"><span class="verse-num">19:3</span> <span class="verse-body">et quaerebat videre Iesum quis esset et non poterat prae turba quia statura pusillus erat</span></p>
<p id="judith-19-4"><span class="verse-num">19:4</span> <span class="verse-body">et praecurrens ascendit in arborem sycomorum ut videret illum quia inde erat transiturus</span></p>
<p id="judith-19-5"><span class="verse-num">19:5</span> <span class="verse-body">et cum venisset ad locum suspiciens Iesus vidit illum et dixit ad eum Zacchee festinans descende quia hodie in domo tua oportet me manere</span></p>
<p id="judith-19-6"><span class="verse-num">19:6</span> <span class="verse-body">et festinans descendit et excepit illum gaudens</span></p>
<p id="judith-19-7"><span class="verse-num">19:7</span> <span class="verse-body">et cum viderent omnes murmurabant dicentes quod ad hominem peccatorem devertisset</span></p>
<p id="judith-19-8"><span class="verse-num">19:8</span> <span class="verse-body">stans autem Zaccheus dixit ad Dominum ecce dimidium bonorum meorum Domine do pauperibus et si quid aliquem defraudavi reddo quadruplum</span></p>
<p id="judith-19-9"><span class="verse-num">19:9</span> <span class="verse-body">ait Iesus ad eum quia hodie salus domui huic facta est eo quod et ipse filius sit Abrahae</span></p>
<p id="judith-19-10"><span class="verse-num">19:10</span> <span class="verse-body">venit enim Filius hominis quaerere et salvum facere quod perierat</span></p>
<p id="judith-19-11"><span class="verse-num">19:11</span> <span class="verse-body">haec illis audientibus adiciens dixit parabolam eo quod esset prope Hierusalem et quia existimarent quod confestim regnum Dei manifestaretur</span></p>
<p id="judith-19-12"><span class="verse-num">19:12</span> <span class="verse-body">dixit ergo homo quidam nobilis abiit in regionem longinquam accipere sibi regnum et reverti</span></p>
<p id="judith-19-13"><span class="verse-num">19:13</span> <span class="verse-body">vocatis autem decem servis suis dedit illis decem mnas et ait ad illos negotiamini dum venio</span></p>
<p id="judith-19-14"><span class="verse-num">19:14</span> <span class="verse-body">cives autem eius oderant illum et miserunt legationem post illum dicentes nolumus hunc regnare super nos</span></p>
<p id="judith-19-15"><span class="verse-num">19:15</span> <span class="verse-body">et factum est ut rediret accepto regno et iussit vocari servos quibus dedit pecuniam ut sciret quantum quisque negotiatus esset</span></p>
<p id="judith-19-16"><span class="verse-num">19:16</span> <span class="verse-body">venit autem primus dicens domine mna tua decem mnas adquisivit</span></p>
<p id="judith-19-17"><span class="verse-num">19:17</span> <span class="verse-body">et ait illi euge bone serve quia in modico fidelis fuisti eris potestatem habens supra decem civitates</span></p>
<p id="judith-19-18"><span class="verse-num">19:18</span> <span class="verse-body">et alter venit dicens domine mna tua fecit quinque mnas</span></p>
<p id="judith-19-19"><span class="verse-num">19:19</span> <span class="verse-body">et huic ait et tu esto supra quinque civitates</span></p>
<p id="judith-19-20"><span class="verse-num">19:20</span> <span class="verse-body">et alter venit dicens domine ecce mna tua quam habui repositam in sudario</span></p>
<p id="judith-19-21"><span class="verse-num">19:21</span> <span class="verse-body">timui enim te quia homo austeris es tollis quod non posuisti et metis quod non seminasti</span></p>
<p id="judith-19-22"><span class="verse-num">19:22</span> <span class="verse-body">dicit ei de ore tuo te iudico serve nequam sciebas quod ego austeris homo sum tollens quod non posui et metens quod non seminavi</span></p>
<p id="judith-19-23"><span class="verse-num">19:23</span> <span class="verse-body">et quare non dedisti pecuniam meam ad mensam et ego veniens cum usuris utique exegissem illud</span></p>
<p id="judith-19-24"><span class="verse-num">19:24</span> <span class="verse-body">et adstantibus dixit auferte ab illo mnam et date illi qui decem mnas habet</span></p>
<p id="judith-19-25"><span class="verse-num">19:25</span> <span class="verse-body">et dixerunt ei domine habet decem mnas</span></p>
<p id="judith-19-26"><span class="verse-num">19:26</span> <span class="verse-body">dico autem vobis quia omni habenti dabitur ab eo autem qui non habet et quod habet auferetur ab eo</span></p>
<p id="judith-19-27"><span class="verse-num">19:27</span> <span class="verse-body">verumtamen inimicos meos illos qui noluerunt me regnare super se adducite huc et interficite ante me</span></p>
<p id="judith-19-28"><span class="verse-num">19:28</span> <span class="verse-body">et his dictis praecedebat ascendens in Hierosolyma</span></p>
<p id="judith-19-29"><span class="verse-num">19:29</span> <span class="verse-body">et factum est cum adpropinquasset ad Bethfage et Bethania ad montem qui vocatur Oliveti misit duos discipulos suos</span></p>
<p id="judith-19-30"><span class="verse-num">19:30</span> <span class="verse-body">dicens ite in castellum quod contra est in quod introeuntes invenietis pullum asinae alligatum cui nemo umquam hominum sedit solvite illum et adducite</span></p>
<p id="judith-19-31"><span class="verse-num">19:31</span> <span class="verse-body">et si quis vos interrogaverit quare solvitis sic dicetis ei quia Dominus operam eius desiderat</span></p>
<p id="judith-19-32"><span class="verse-num">19:32</span> <span class="verse-body">abierunt autem qui missi erant et invenerunt sicut dixit illis stantem pullum</span></p>
<p id="judith-19-33"><span class="verse-num">19:33</span> <span class="verse-body">solventibus autem illis pullum dixerunt domini eius ad illos quid solvitis pullum</span></p>
<p id="judith-19-34"><span class="verse-num">19:34</span> <span class="verse-body">at illi dixerunt quia Dominus eum necessarium habet</span></p>
<p id="judith-19-35"><span class="verse-num">19:35</span> <span class="verse-body">et duxerunt illum ad Iesum et iactantes vestimenta sua supra pullum inposuerunt Iesum</span></p>
<p id="judith-19-36"><span class="verse-num">19:36</span> <span class="verse-body">eunte autem illo substernebant vestimenta sua in via</span></p>
<p id="judith-19-37"><span class="verse-num">19:37</span> <span class="verse-body">et cum adpropinquaret iam ad descensum montis Oliveti coeperunt omnes turbae discentium gaudentes laudare Deum voce magna super omnibus quas viderant virtutibus</span></p>
<p id="judith-19-38"><span class="verse-num">19:38</span> <span class="verse-body">dicentes benedictus qui venit rex in nomine Domini pax in caelo et gloria in excelsis</span></p>
<p id="judith-19-39"><span class="verse-num">19:39</span> <span class="verse-body">et quidam Pharisaeorum de turbis dixerunt ad illum magister increpa discipulos tuos</span></p>
<p id="judith-19-40"><span class="verse-num">19:40</span> <span class="verse-body">quibus ipse ait dico vobis quia si hii tacuerint lapides clamabunt</span></p>
<p id="judith-19-41"><span class="verse-num">19:41</span> <span class="verse-body">et ut adpropinquavit videns civitatem flevit super illam dicens</span></p>
<p id="judith-19-42"><span class="verse-num">19:42</span> <span class="verse-body">quia si cognovisses et tu et quidem in hac die tua quae ad pacem tibi nunc autem abscondita sunt ab oculis tuis</span></p>
<p id="judith-19-43"><span class="verse-num">19:43</span> <span class="verse-body">quia venient dies in te et circumdabunt te inimici tui vallo et circumdabunt te et coangustabunt te undique</span></p>
<p id="judith-19-44"><span class="verse-num">19:44</span> <span class="verse-body">ad terram prosternent te et filios qui in te sunt et non relinquent in te lapidem super lapidem eo quod non cognoveris tempus visitationis tuae</span></p>
<p id="judith-19-45"><span class="verse-num">19:45</span> <span class="verse-body">et ingressus in templum coepit eicere vendentes in illo et ementes</span></p>
<p id="judith-19-46"><span class="verse-num">19:46</span> <span class="verse-body">dicens illis scriptum est quia domus mea domus orationis est vos autem fecistis illam speluncam latronum</span></p>
<p id="judith-19-47"><span class="verse-num">19:47</span> <span class="verse-body">et erat docens cotidie in templo principes autem sacerdotum et scribae et principes plebis quaerebant illum perdere</span></p>
<p id="judith-19-48"><span class="verse-num">19:48</span> <span class="verse-body">et non inveniebant quid facerent illi omnis enim populus suspensus erat audiens illum __________________________________________________________________</span></p>
<h2 id="judith-ch-20">Chapter 20</h2>
<p class="verses"><a href="#judith-20-1">1</a> <a href="#judith-20-2">2</a> <a href="#judith-20-3">3</a> <a href="#judith-20-4">4</a> <a href="#judith-20-5">5</a> <a href="#judith-20-6">6</a> <a href="#judith-20-7">7</a> <a href="#judith-20-8">8</a> <a href="#judith-20-9">9</a> <a href="#judith-20-10">10</a> <a href="#judith-20-11">11</a> <a href="#judith-20-12">12</a> <a href="#judith-20-13">13</a> <a href="#judith-20-14">14</a> <a href="#judith-20-15">15</a> <a href="#judith-20-16">16</a> <a href="#judith-20-17">17</a> <a href="#judith-20-18">18</a> <a href="#judith-20-19">19</a> <a href="#judith-20-20">20</a> <a href="#judith-20-21">21</a> <a href="#judith-20-22">22</a> <a href="#judith-20-23">23</a> <a href="#judith-20-24">24</a> <a href="#judith-20-25">25</a> <a href="#judith-20-26">26</a> <a href="#judith-20-27">27</a> <a href="#judith-20-28">28</a> <a href="#judith-20-29">29</a> <a href="#judith-20-30">30</a> <a href="#judith-20-31">31</a> <a href="#judith-20-32">32</a> <a href="#judith-20-33">33</a> <a href="#judith-20-34">34</a> <a href="#judith-20-35">35</a> <a href="#judith-20-36">36</a> <a href="#judith-20-37">37</a> <a href="#judith-20-38">38</a> <a href="#judith-20-39">39</a> <a href="#judith-20-40">40</a> <a href="#judith-20-41">41</a> <a href="#judith-20-42">42</a> <a href="#judith-20-43">43</a> <a href="#judith-20-44">44</a> <a href="#judith-20-45">45</a> <a href="#judith-20-46">46</a> <a href="#judith-20-47">47</a></p>
<p id="judith-20-1"><span class="verse-num">20:1</span> <span class="verse-body">et factum est in una dierum docente illo populum in templo et evangelizante convenerunt principes sacerdotum et scribae cum senioribus</span></p>
<p id="judith-20-2"><span class="verse-num">20:2</span> <span class="verse-body">et aiunt dicentes ad illum dic nobis in qua potestate haec facis aut quis est qui dedit tibi hanc potestatem</span></p>
<p id="judith-20-3"><span class="verse-num">20:3</span> <span class="verse-body">respondens autem dixit ad illos interrogabo vos et ego verbum respondete mihi</span></p>
<p id="judith-20-4"><span class="verse-num">20:4</span> <span class="verse-body">baptismum Iohannis de caelo erat an ex hominibus</span></p>
<p id="judith-20-5"><span class="verse-num">20:5</span> <span class="verse-body">at illi cogitabant inter se dicentes quia si dixerimus de caelo dicet quare ergo non credidistis illi</span></p>
<p id="judith-20-6"><span class="verse-num">20:6</span> <span class="verse-body">si autem dixerimus ex hominibus plebs universa lapidabit nos certi sunt enim Iohannem prophetam esse</span></p>
<p id="judith-20-7"><span class="verse-num">20:7</span> <span class="verse-body">et responderunt se nescire unde esset</span></p>
<p id="judith-20-8"><span class="verse-num">20:8</span> <span class="verse-body">et Iesus ait illis neque ego dico vobis in qua potestate haec facio</span></p>
<p id="judith-20-9"><span class="verse-num">20:9</span> <span class="verse-body">coepit autem dicere ad plebem parabolam hanc homo plantavit vineam et locavit eam colonis et ipse peregre fuit multis temporibus</span></p>
<p id="judith-20-10"><span class="verse-num">20:10</span> <span class="verse-body">et in tempore misit ad cultores servum ut de fructu vineae darent illi qui caesum dimiserunt eum inanem</span></p>
<p id="judith-20-11"><span class="verse-num">20:11</span> <span class="verse-body">et addidit alterum servum mittere illi autem hunc quoque caedentes et adficientes contumelia dimiserunt inanem</span></p>
<p id="judith-20-12"><span class="verse-num">20:12</span> <span class="verse-body">et addidit tertium mittere qui et illum vulnerantes eiecerunt</span></p>
<p id="judith-20-13"><span class="verse-num">20:13</span> <span class="verse-body">dixit autem dominus vineae quid faciam mittam filium meum dilectum forsitan cum hunc viderint verebuntur</span></p>
<p id="judith-20-14"><span class="verse-num">20:14</span> <span class="verse-body">quem cum vidissent coloni cogitaverunt inter se dicentes hic est heres occidamus illum ut nostra fiat hereditas</span></p>
<p id="judith-20-15"><span class="verse-num">20:15</span> <span class="verse-body">et eiectum illum extra vineam occiderunt quid ergo faciet illis dominus vineae</span></p>
<p id="judith-20-16"><span class="verse-num">20:16</span> <span class="verse-body">veniet et perdet colonos istos et dabit vineam aliis quo audito dixerunt illi absit</span></p>
<p id="judith-20-17"><span class="verse-num">20:17</span> <span class="verse-body">ille autem aspiciens eos ait quid est ergo hoc quod scriptum est lapidem quem reprobaverunt aedificantes hic factus est in caput anguli</span></p>
<p id="judith-20-18"><span class="verse-num">20:18</span> <span class="verse-body">omnis qui ceciderit supra illum lapidem conquassabitur supra quem autem ceciderit comminuet illum</span></p>
<p id="judith-20-19"><span class="verse-num">20:19</span> <span class="verse-body">et quaerebant principes sacerdotum et scribae mittere in illum manus illa hora et timuerunt populum cognoverunt enim quod ad ipsos dixerit similitudinem istam</span></p>
<p id="judith-20-20"><span class="verse-num">20:20</span> <span class="verse-body">et observantes miserunt insidiatores qui se iustos simularent ut caperent eum in sermone et traderent illum principatui et potestati praesidis</span></p>
<p id="judith-20-21"><span class="verse-num">20:21</span> <span class="verse-body">et interrogaverunt illum dicentes magister scimus quia recte dicis et doces et non accipis personam sed in veritate viam Dei doces</span></p>
<p id="judith-20-22"><span class="verse-num">20:22</span> <span class="verse-body">licet nobis dare tributum Caesari an non</span></p>
<p id="judith-20-23"><span class="verse-num">20:23</span> <span class="verse-body">considerans autem dolum illorum dixit ad eos quid me temptatis</span></p>
<p id="judith-20-24"><span class="verse-num">20:24</span> <span class="verse-body">ostendite mihi denarium cuius habet imaginem et inscriptionem respondentes dixerunt Caesaris</span></p>
<p id="judith-20-25"><span class="verse-num">20:25</span> <span class="verse-body">et ait illis reddite ergo quae Caesaris sunt Caesari et quae Dei sunt Deo</span></p>
<p id="judith-20-26"><span class="verse-num">20:26</span> <span class="verse-body">et non potuerunt verbum eius reprehendere coram plebe et mirati in responso eius tacuerunt</span></p>
<p id="judith-20-27"><span class="verse-num">20:27</span> <span class="verse-body">accesserunt autem quidam Sadducaeorum qui negant esse resurrectionem et interrogaverunt eum</span></p>
<p id="judith-20-28"><span class="verse-num">20:28</span> <span class="verse-body">dicentes magister Moses scripsit nobis si frater alicuius mortuus fuerit habens uxorem et hic sine filiis fuerit ut accipiat eam frater eius uxorem et suscitet semen fratri suo</span></p>
<p id="judith-20-29"><span class="verse-num">20:29</span> <span class="verse-body">septem ergo fratres erant et primus accepit uxorem et mortuus est sine filiis</span></p>
<p id="judith-20-30"><span class="verse-num">20:30</span> <span class="verse-body">et sequens accepit illam et ipse mortuus est sine filio</span></p>
<p id="judith-20-31"><span class="verse-num">20:31</span> <span class="verse-body">et tertius accepit illam similiter et omnes septem et non reliquerunt semen et mortui sunt</span></p>
<p id="judith-20-32"><span class="verse-num">20:32</span> <span class="verse-body">novissima omnium mortua est et mulier</span></p>
<p id="judith-20-33"><span class="verse-num">20:33</span> <span class="verse-body">in resurrectione ergo cuius eorum erit uxor siquidem septem habuerunt eam uxorem</span></p>
<p id="judith-20-34"><span class="verse-num">20:34</span> <span class="verse-body">et ait illis Iesus filii saeculi huius nubunt et traduntur ad nuptias</span></p>
<p id="judith-20-35"><span class="verse-num">20:35</span> <span class="verse-body">illi autem qui digni habebuntur saeculo illo et resurrectione ex mortuis neque nubunt neque ducunt uxores</span></p>
<p id="judith-20-36"><span class="verse-num">20:36</span> <span class="verse-body">neque enim ultra mori poterunt aequales enim angelis sunt et filii sunt Dei cum sint filii resurrectionis</span></p>
<p id="judith-20-37"><span class="verse-num">20:37</span> <span class="verse-body">quia vero resurgant mortui et Moses ostendit secus rubum sicut dicit Dominum Deum Abraham et Deum Isaac et Deum Iacob</span></p>
<p id="judith-20-38"><span class="verse-num">20:38</span> <span class="verse-body">Deus autem non est mortuorum sed vivorum omnes enim vivunt ei</span></p>
<p id="judith-20-39"><span class="verse-num">20:39</span> <span class="verse-body">respondentes autem quidam scribarum dixerunt magister bene dixisti</span></p>
<p id="judith-20-40"><span class="verse-num">20:40</span> <span class="verse-body">et amplius non audebant eum quicquam interrogare</span></p>
<p id="judith-20-41"><span class="verse-num">20:41</span> <span class="verse-body">dixit autem ad illos quomodo dicunt Christum Filium David esse</span></p>
<p id="judith-20-42"><span class="verse-num">20:42</span> <span class="verse-body">et ipse David dicit in libro Psalmorum dixit Dominus Domino meo sede a dextris meis</span></p>
<p id="judith-20-43"><span class="verse-num">20:43</span> <span class="verse-body">donec ponam inimicos tuos scabillum pedum tuorum</span></p>
<p id="judith-20-44"><span class="verse-num">20:44</span> <span class="verse-body">David ergo Dominum illum vocat et quomodo filius eius est</span></p>
<p id="judith-20-45"><span class="verse-num">20:45</span> <span class="verse-body">audiente autem omni populo dixit discipulis suis</span></p>
<p id="judith-20-46"><span class="verse-num">20:46</span> <span class="verse-body">adtendite a scribis qui volunt ambulare in stolis et amant salutationes in foro et primas cathedras in synagogis et primos discubitus in conviviis</span></p>
<p id="judith-20-47"><span class="verse-num">20:47</span> <span class="verse-body">qui devorant domos viduarum simulantes longam orationem hii accipient damnationem maiorem __________________________________________________________________</span></p>
<h2 id="judith-ch-21">Chapter 21</h2>
<p class="verses"><a href="#judith-21-1">1</a> <a href="#judith-21-2">2</a> <a href="#judith-21-3">3</a> <a href="#judith-21-4">4</a> <a href="#judith-21-5">5</a> <a href="#judith-21-6">6</a> <a href="#judith-21-7">7</a> <a href="#judith-21-8">8</a> <a href="#judith-21-9">9</a> <a href="#judith-21-10">10</a> <a href="#judith-21-11">11</a> <a href="#judith-21-12">12</a> <a href="#judith-21-13">13</a> <a href="#judith-21-14">14</a> <a href="#judith-21-15">15</a> <a href="#judith-21-16">16</a> <a href="#judith-21-17">17</a> <a href="#judith-21-18">18</a> <a href="#judith-21-19">19</a> <a href="#judith-21-20">20</a> <a href="#judith-21-21">21</a> <a href="#judith-21-22">22</a> <a href="#judith-21-23">23</a> <a href="#judith-21-24">24</a> <a href="#judith-21-25">25</a> <a href="#judith-21-26">26</a> <a href="#judith-21-27">27</a> <a href="#judith-21-28">28</a> <a href="#judith-21-29">29</a> <a href="#judith-21-30">30</a> <a href="#judith-21-31">31</a> <a href="#judith-21-32">32</a> <a href="#judith-21-33">33</a> <a href="#judith-21-34">34</a> <a href="#judith-21-35">35</a> <a href="#judith-21-36">36</a> <a href="#judith-21-37">37</a> <a href="#judith-21-38">38</a></p>
<p id="judith-21-1"><span class="verse-num">21:1</span> <span class="verse-body">respiciens autem vidit eos qui mittebant munera sua in gazofilacium divites</span></p>
<p id="judith-21-2"><span class="verse-num">21:2</span> <span class="verse-body">vidit autem et quandam viduam pauperculam mittentem aera minuta duo</span></p>
<p id="judith-21-3"><span class="verse-num">21:3</span> <span class="verse-body">et dixit vere dico vobis quia vidua haec pauper plus quam omnes misit</span></p>
<p id="judith-21-4"><span class="verse-num">21:4</span> <span class="verse-body">nam omnes hii ex abundanti sibi miserunt in munera Dei haec autem ex eo quod deest illi omnem victum suum quem habuit misit</span></p>
<p id="judith-21-5"><span class="verse-num">21:5</span> <span class="verse-body">et quibusdam dicentibus de templo quod lapidibus bonis et donis ornatum esset dixit</span></p>
<p id="judith-21-6"><span class="verse-num">21:6</span> <span class="verse-body">haec quae videtis venient dies in quibus non relinquetur lapis super lapidem qui non destruatur</span></p>
<p id="judith-21-7"><span class="verse-num">21:7</span> <span class="verse-body">interrogaverunt autem illum dicentes praeceptor quando haec erunt et quod signum cum fieri incipient</span></p>
<p id="judith-21-8"><span class="verse-num">21:8</span> <span class="verse-body">qui dixit videte ne seducamini multi enim venient in nomine meo dicentes quia ego sum et tempus adpropinquavit nolite ergo ire post illos</span></p>
<p id="judith-21-9"><span class="verse-num">21:9</span> <span class="verse-body">cum autem audieritis proelia et seditiones nolite terreri oportet primum haec fieri sed non statim finis</span></p>
<p id="judith-21-10"><span class="verse-num">21:10</span> <span class="verse-body">tunc dicebat illis surget gens contra gentem et regnum adversus regnum</span></p>
<p id="judith-21-11"><span class="verse-num">21:11</span> <span class="verse-body">terraemotus magni erunt per loca et pestilentiae et fames terroresque de caelo et signa magna erunt</span></p>
<p id="judith-21-12"><span class="verse-num">21:12</span> <span class="verse-body">sed ante haec omnia inicient vobis manus suas et persequentur tradentes in synagogas et custodias trahentes ad reges et praesides propter nomen meum</span></p>
<p id="judith-21-13"><span class="verse-num">21:13</span> <span class="verse-body">continget autem vobis in testimonium</span></p>
<p id="judith-21-14"><span class="verse-num">21:14</span> <span class="verse-body">ponite ergo in cordibus vestris non praemeditari quemadmodum respondeatis</span></p>
<p id="judith-21-15"><span class="verse-num">21:15</span> <span class="verse-body">ego enim dabo vobis os et sapientiam cui non poterunt resistere et contradicere omnes adversarii vestri</span></p>
<p id="judith-21-16"><span class="verse-num">21:16</span> <span class="verse-body">trademini autem a parentibus et fratribus et cognatis et amicis et morte adficient ex vobis</span></p>
<p id="judith-21-17"><span class="verse-num">21:17</span> <span class="verse-body">et eritis odio omnibus propter nomen meum</span></p>
<p id="judith-21-18"><span class="verse-num">21:18</span> <span class="verse-body">et capillus de capite vestro non peribit</span></p>
<p id="judith-21-19"><span class="verse-num">21:19</span> <span class="verse-body">in patientia vestra possidebitis animas vestras</span></p>
<p id="judith-21-20"><span class="verse-num">21:20</span> <span class="verse-body">cum autem videritis circumdari ab exercitu Hierusalem tunc scitote quia adpropinquavit desolatio eius</span></p>
<p id="judith-21-21"><span class="verse-num">21:21</span> <span class="verse-body">tunc qui in Iudaea sunt fugiant in montes et qui in medio eius discedant et qui in regionibus non intrent in eam</span></p>
<p id="judith-21-22"><span class="verse-num">21:22</span> <span class="verse-body">quia dies ultionis hii sunt ut impleantur omnia quae scripta sunt</span></p>
<p id="judith-21-23"><span class="verse-num">21:23</span> <span class="verse-body">vae autem praegnatibus et nutrientibus in illis diebus erit enim pressura magna supra terram et ira populo huic</span></p>
<p id="judith-21-24"><span class="verse-num">21:24</span> <span class="verse-body">et cadent in ore gladii et captivi ducentur in omnes gentes et Hierusalem calcabitur a gentibus donec impleantur tempora nationum</span></p>
<p id="judith-21-25"><span class="verse-num">21:25</span> <span class="verse-body">et erunt signa in sole et luna et stellis et in terris pressura gentium prae confusione sonitus maris et fluctuum</span></p>
<p id="judith-21-26"><span class="verse-num">21:26</span> <span class="verse-body">arescentibus hominibus prae timore et expectatione quae supervenient universo orbi nam virtutes caelorum movebuntur</span></p>
<p id="judith-21-27"><span class="verse-num">21:27</span> <span class="verse-body">et tunc videbunt Filium hominis venientem in nube cum potestate magna et maiestate</span></p>
<p id="judith-21-28"><span class="verse-num">21:28</span> <span class="verse-body">his autem fieri incipientibus respicite et levate capita vestra quoniam adpropinquat redemptio vestra</span></p>
<p id="judith-21-29"><span class="verse-num">21:29</span> <span class="verse-body">et dixit illis similitudinem videte ficulneam et omnes arbores</span></p>
<p id="judith-21-30"><span class="verse-num">21:30</span> <span class="verse-body">cum producunt iam ex se fructum scitis quoniam prope est aestas</span></p>
<p id="judith-21-31"><span class="verse-num">21:31</span> <span class="verse-body">ita et vos cum videritis haec fieri scitote quoniam prope est regnum Dei</span></p>
<p id="judith-21-32"><span class="verse-num">21:32</span> <span class="verse-body">amen dico vobis quia non praeteribit generatio haec donec omnia fiant</span></p>
<p id="judith-21-33"><span class="verse-num">21:33</span> <span class="verse-body">caelum et terra transibunt verba autem mea non transient</span></p>
<p id="judith-21-34"><span class="verse-num">21:34</span> <span class="verse-body">adtendite autem vobis ne forte graventur corda vestra in crapula et ebrietate et curis huius vitae et superveniat in vos repentina dies illa</span></p>
<p id="judith-21-35"><span class="verse-num">21:35</span> <span class="verse-body">tamquam laqueus enim superveniet in omnes qui sedent super faciem omnis terrae</span></p>
<p id="judith-21-36"><span class="verse-num">21:36</span> <span class="verse-body">vigilate itaque omni tempore orantes ut digni habeamini fugere ista omnia quae futura sunt et stare ante Filium hominis</span></p>
<p id="judith-21-37"><span class="verse-num">21:37</span> <span class="verse-body">erat autem diebus docens in templo noctibus vero exiens morabatur in monte qui vocatur Oliveti</span></p>
<p id="judith-21-38"><span class="verse-num">21:38</span> <span class="verse-body">et omnis populus manicabat ad eum in templo audire eum __________________________________________________________________</span></p>
<h2 id="judith-ch-22">Chapter 22</h2>
<p class="verses"><a href="#judith-22-1">1</a> <a href="#judith-22-2">2</a> <a href="#judith-22-3">3</a> <a href="#judith-22-4">4</a> <a href="#judith-22-5">5</a> <a href="#judith-22-6">6</a> <a href="#judith-22-7">7</a> <a href="#judith-22-8">8</a> <a href="#judith-22-9">9</a> <a href="#judith-22-10">10</a> <a href="#judith-22-11">11</a> <a href="#judith-22-12">12</a> <a href="#judith-22-13">13</a> <a href="#judith-22-14">14</a> <a href="#judith-22-15">15</a> <a href="#judith-22-16">16</a> <a href="#judith-22-17">17</a> <a href="#judith-22-18">18</a> <a href="#judith-22-19">19</a> <a href="#judith-22-20">20</a> <a href="#judith-22-21">21</a> <a href="#judith-22-22">22</a> <a href="#judith-22-23">23</a> <a href="#judith-22-24">24</a> <a href="#judith-22-25">25</a> <a href="#judith-22-26">26</a> <a href="#judith-22-27">27</a> <a href="#judith-22-28">28</a> <a href="#judith-22-29">29</a> <a href="#judith-22-30">30</a> <a href="#judith-22-31">31</a> <a href="#judith-22-32">32</a> <a href="#judith-22-33">33</a> <a href="#judith-22-34">34</a> <a href="#judith-22-35">35</a> <a href="#judith-22-36">36</a> <a href="#judith-22-37">37</a> <a href="#judith-22-38">38</a> <a href="#judith-22-39">39</a> <a href="#judith-22-40">40</a> <a href="#judith-22-41">41</a> <a href="#judith-22-42">42</a> <a href="#judith-22-43">43</a> <a href="#judith-22-44">44</a> <a href="#judith-22-45">45</a> <a href="#judith-22-46">46</a> <a href="#judith-22-47">47</a> <a href="#judith-22-48">48</a> <a href="#judith-22-49">49</a> <a href="#judith-22-50">50</a> <a href="#judith-22-51">51</a> <a href="#judith-22-52">52</a> <a href="#judith-22-53">53</a> <a href="#judith-22-54">54</a> <a href="#judith-22-55">55</a> <a href="#judith-22-56">56</a> <a href="#judith-22-57">57</a> <a href="#judith-22-58">58</a> <a href="#judith-22-59">59</a> <a href="#judith-22-60">60</a> <a href="#judith-22-61">61</a> <a href="#judith-22-62">62</a> <a href="#judith-22-63">63</a> <a href="#judith-22-64">64</a> <a href="#judith-22-65">65</a> <a href="#judith-22-66">66</a> <a href="#judith-22-67">67</a> <a href="#judith-22-68">68</a> <a href="#judith-22-69">69</a> <a href="#judith-22-70">70</a> <a href="#judith-22-71">71</a></p>
<p id="judith-22-1"><span class="verse-num">22:1</span> <span class="verse-body">adpropinquabat autem dies festus azymorum qui dicitur pascha</span></p>
<p id="judith-22-2"><span class="verse-num">22:2</span> <span class="verse-body">et quaerebant principes sacerdotum et scribae quomodo eum interficerent timebant vero plebem</span></p>
<p id="judith-22-3"><span class="verse-num">22:3</span> <span class="verse-body">intravit autem Satanas in Iudam qui cognominatur Scarioth unum de duodecim</span></p>
<p id="judith-22-4"><span class="verse-num">22:4</span> <span class="verse-body">et abiit et locutus est cum principibus sacerdotum et magistratibus quemadmodum illum traderet eis</span></p>
<p id="judith-22-5"><span class="verse-num">22:5</span> <span class="verse-body">et gavisi sunt et pacti sunt pecuniam illi dare</span></p>
<p id="judith-22-6"><span class="verse-num">22:6</span> <span class="verse-body">et spopondit et quaerebat oportunitatem ut traderet illum sine turbis</span></p>
<p id="judith-22-7"><span class="verse-num">22:7</span> <span class="verse-body">venit autem dies azymorum in qua necesse erat occidi pascha</span></p>
<p id="judith-22-8"><span class="verse-num">22:8</span> <span class="verse-body">et misit Petrum et Iohannem dicens euntes parate nobis pascha ut manducemus</span></p>
<p id="judith-22-9"><span class="verse-num">22:9</span> <span class="verse-body">at illi dixerunt ubi vis paremus</span></p>
<p id="judith-22-10"><span class="verse-num">22:10</span> <span class="verse-body">et dixit ad eos ecce introeuntibus vobis in civitatem occurret vobis homo amphoram aquae portans sequimini eum in domum in qua intrat</span></p>
<p id="judith-22-11"><span class="verse-num">22:11</span> <span class="verse-body">et dicetis patri familias domus dicit tibi magister ubi est diversorium ubi pascha cum discipulis meis manducem</span></p>
<p id="judith-22-12"><span class="verse-num">22:12</span> <span class="verse-body">et ipse vobis ostendet cenaculum magnum stratum et ibi parate</span></p>
<p id="judith-22-13"><span class="verse-num">22:13</span> <span class="verse-body">euntes autem invenerunt sicut dixit illis et paraverunt pascha</span></p>
<p id="judith-22-14"><span class="verse-num">22:14</span> <span class="verse-body">et cum facta esset hora discubuit et duodecim apostoli cum eo</span></p>
<p id="judith-22-15"><span class="verse-num">22:15</span> <span class="verse-body">et ait illis desiderio desideravi hoc pascha manducare vobiscum antequam patiar</span></p>
<p id="judith-22-16"><span class="verse-num">22:16</span> <span class="verse-body">dico enim vobis quia ex hoc non manducabo illud donec impleatur in regno Dei</span></p>
<p id="judith-22-17"><span class="verse-num">22:17</span> <span class="verse-body">et accepto calice gratias egit et dixit accipite et dividite inter vos</span></p>
<p id="judith-22-18"><span class="verse-num">22:18</span> <span class="verse-body">dico enim vobis quod non bibam de generatione vitis donec regnum Dei veniat</span></p>
<p id="judith-22-19"><span class="verse-num">22:19</span> <span class="verse-body">et accepto pane gratias egit et fregit et dedit eis dicens hoc est corpus meum quod pro vobis datur hoc facite in meam commemorationem</span></p>
<p id="judith-22-20"><span class="verse-num">22:20</span> <span class="verse-body">similiter et calicem postquam cenavit dicens hic est calix novum testamentum in sanguine meo quod pro vobis funditur</span></p>
<p id="judith-22-21"><span class="verse-num">22:21</span> <span class="verse-body">verumtamen ecce manus tradentis me mecum est in mensa</span></p>
<p id="judith-22-22"><span class="verse-num">22:22</span> <span class="verse-body">et quidem Filius hominis secundum quod definitum est vadit verumtamen vae illi homini per quem traditur</span></p>
<p id="judith-22-23"><span class="verse-num">22:23</span> <span class="verse-body">et ipsi coeperunt quaerere inter se quis esset ex eis qui hoc facturus esset</span></p>
<p id="judith-22-24"><span class="verse-num">22:24</span> <span class="verse-body">facta est autem et contentio inter eos quis eorum videretur esse maior</span></p>
<p id="judith-22-25"><span class="verse-num">22:25</span> <span class="verse-body">dixit autem eis reges gentium dominantur eorum et qui potestatem habent super eos benefici vocantur</span></p>
<p id="judith-22-26"><span class="verse-num">22:26</span> <span class="verse-body">vos autem non sic sed qui maior est in vobis fiat sicut iunior et qui praecessor est sicut ministrator</span></p>
<p id="judith-22-27"><span class="verse-num">22:27</span> <span class="verse-body">nam quis maior est qui recumbit an qui ministrat nonne qui recumbit ego autem in medio vestrum sum sicut qui ministrat</span></p>
<p id="judith-22-28"><span class="verse-num">22:28</span> <span class="verse-body">vos autem estis qui permansistis mecum in temptationibus meis</span></p>
<p id="judith-22-29"><span class="verse-num">22:29</span> <span class="verse-body">et ego dispono vobis sicut disposuit mihi Pater meus regnum</span></p>
<p id="judith-22-30"><span class="verse-num">22:30</span> <span class="verse-body">ut edatis et bibatis super mensam meam in regno et sedeatis super thronos iudicantes duodecim tribus Israhel</span></p>
<p id="judith-22-31"><span class="verse-num">22:31</span> <span class="verse-body">ait autem Dominus Simon Simon ecce Satanas expetivit vos ut cribraret sicut triticum</span></p>
<p id="judith-22-32"><span class="verse-num">22:32</span> <span class="verse-body">ego autem rogavi pro te ut non deficiat fides tua et tu aliquando conversus confirma fratres tuos</span></p>
<p id="judith-22-33"><span class="verse-num">22:33</span> <span class="verse-body">qui dixit ei Domine tecum paratus sum et in carcerem et in mortem ire</span></p>
<p id="judith-22-34"><span class="verse-num">22:34</span> <span class="verse-body">et ille dixit dico tibi Petre non cantabit hodie gallus donec ter abneges nosse me</span></p>
<p id="judith-22-35"><span class="verse-num">22:35</span> <span class="verse-body">et dixit eis quando misi vos sine sacculo et pera et calciamentis numquid aliquid defuit vobis at illi dixerunt nihil</span></p>
<p id="judith-22-36"><span class="verse-num">22:36</span> <span class="verse-body">dixit ergo eis sed nunc qui habet sacculum tollat similiter et peram et qui non habet vendat tunicam suam et emat gladium</span></p>
<p id="judith-22-37"><span class="verse-num">22:37</span> <span class="verse-body">dico enim vobis quoniam adhuc hoc quod scriptum est oportet impleri in me et quod cum iniustis deputatus est etenim ea quae sunt de me finem habent</span></p>
<p id="judith-22-38"><span class="verse-num">22:38</span> <span class="verse-body">at illi dixerunt Domine ecce gladii duo hic at ille dixit eis satis est</span></p>
<p id="judith-22-39"><span class="verse-num">22:39</span> <span class="verse-body">et egressus ibat secundum consuetudinem in montem Olivarum secuti sunt autem illum et discipuli</span></p>
<p id="judith-22-40"><span class="verse-num">22:40</span> <span class="verse-body">et cum pervenisset ad locum dixit illis orate ne intretis in temptationem</span></p>
<p id="judith-22-41"><span class="verse-num">22:41</span> <span class="verse-body">et ipse avulsus est ab eis quantum iactus est lapidis et positis genibus orabat</span></p>
<p id="judith-22-42"><span class="verse-num">22:42</span> <span class="verse-body">dicens Pater si vis transfer calicem istum a me verumtamen non mea voluntas sed tua fiat</span></p>
<p id="judith-22-43"><span class="verse-num">22:43</span> <span class="verse-body">apparuit autem illi angelus de caelo confortans eum et factus in agonia prolixius orabat</span></p>
<p id="judith-22-44"><span class="verse-num">22:44</span> <span class="verse-body">et factus est sudor eius sicut guttae sanguinis decurrentis in terram</span></p>
<p id="judith-22-45"><span class="verse-num">22:45</span> <span class="verse-body">et cum surrexisset ab oratione et venisset ad discipulos suos invenit eos dormientes prae tristitia</span></p>
<p id="judith-22-46"><span class="verse-num">22:46</span> <span class="verse-body">et ait illis quid dormitis surgite orate ne intretis in temptationem</span></p>
<p id="judith-22-47"><span class="verse-num">22:47</span> <span class="verse-body">adhuc eo loquente ecce turba et qui vocabatur Iudas unus de duodecim antecedebat eos et adpropinquavit Iesu ut oscularetur eum</span></p>
<p id="judith-22-48"><span class="verse-num">22:48</span> <span class="verse-body">Iesus autem dixit ei Iuda osculo Filium hominis tradis</span></p>
<p id="judith-22-49"><span class="verse-num">22:49</span> <span class="verse-body">videntes autem hii qui circa ipsum erant quod futurum erat dixerunt ei Domine si percutimus in gladio</span></p>
<p id="judith-22-50"><span class="verse-num">22:50</span> <span class="verse-body">et percussit unus ex illis servum principis sacerdotum et amputavit auriculam eius dextram</span></p>
<p id="judith-22-51"><span class="verse-num">22:51</span> <span class="verse-body">respondens autem Iesus ait sinite usque huc et cum tetigisset auriculam eius sanavit eum</span></p>
<p id="judith-22-52"><span class="verse-num">22:52</span> <span class="verse-body">dixit autem Iesus ad eos qui venerant ad se principes sacerdotum et magistratus templi et seniores quasi ad latronem existis cum gladiis et fustibus</span></p>
<p id="judith-22-53"><span class="verse-num">22:53</span> <span class="verse-body">cum cotidie vobiscum fuerim in templo non extendistis manus in me sed haec est hora vestra et potestas tenebrarum</span></p>
<p id="judith-22-54"><span class="verse-num">22:54</span> <span class="verse-body">conprehendentes autem eum duxerunt ad domum principis sacerdotum Petrus vero sequebatur a longe</span></p>
<p id="judith-22-55"><span class="verse-num">22:55</span> <span class="verse-body">accenso autem igni in medio atrio et circumsedentibus illis erat Petrus in medio eorum</span></p>
<p id="judith-22-56"><span class="verse-num">22:56</span> <span class="verse-body">quem cum vidisset ancilla quaedam sedentem ad lumen et eum fuisset intuita dixit et hic cum illo erat</span></p>
<p id="judith-22-57"><span class="verse-num">22:57</span> <span class="verse-body">at ille negavit eum dicens mulier non novi illum</span></p>
<p id="judith-22-58"><span class="verse-num">22:58</span> <span class="verse-body">et post pusillum alius videns eum dixit et tu de illis es Petrus vero ait o homo non sum</span></p>
<p id="judith-22-59"><span class="verse-num">22:59</span> <span class="verse-body">et intervallo facto quasi horae unius alius quidam adfirmabat dicens vere et hic cum illo erat nam et Galilaeus est</span></p>
<p id="judith-22-60"><span class="verse-num">22:60</span> <span class="verse-body">et ait Petrus homo nescio quod dicis et continuo adhuc illo loquente cantavit gallus</span></p>
<p id="judith-22-61"><span class="verse-num">22:61</span> <span class="verse-body">et conversus Dominus respexit Petrum et recordatus est Petrus verbi Domini sicut dixit quia priusquam gallus cantet ter me negabis</span></p>
<p id="judith-22-62"><span class="verse-num">22:62</span> <span class="verse-body">et egressus foras Petrus flevit amare</span></p>
<p id="judith-22-63"><span class="verse-num">22:63</span> <span class="verse-body">et viri qui tenebant illum inludebant ei caedentes</span></p>
<p id="judith-22-64"><span class="verse-num">22:64</span> <span class="verse-body">et velaverunt eum et percutiebant faciem eius et interrogabant eum dicentes prophetiza quis est qui te percussit</span></p>
<p id="judith-22-65"><span class="verse-num">22:65</span> <span class="verse-body">et alia multa blasphemantes dicebant in eum</span></p>
<p id="judith-22-66"><span class="verse-num">22:66</span> <span class="verse-body">et ut factus est dies convenerunt seniores plebis et principes sacerdotum et scribae et duxerunt illum in concilium suum dicentes si tu es Christus dic nobis</span></p>
<p id="judith-22-67"><span class="verse-num">22:67</span> <span class="verse-body">et ait illis si vobis dixero non creditis mihi</span></p>
<p id="judith-22-68"><span class="verse-num">22:68</span> <span class="verse-body">si autem et interrogavero non respondebitis mihi neque dimittetis</span></p>
<p id="judith-22-69"><span class="verse-num">22:69</span> <span class="verse-body">ex hoc autem erit Filius hominis sedens a dextris virtutis Dei</span></p>
<p id="judith-22-70"><span class="verse-num">22:70</span> <span class="verse-body">dixerunt autem omnes tu ergo es Filius Dei qui ait vos dicitis quia ego sum</span></p>
<p id="judith-22-71"><span class="verse-num">22:71</span> <span class="verse-body">at illi dixerunt quid adhuc desideramus testimonium ipsi enim audivimus de ore eius __________________________________________________________________</span></p>
<h2 id="judith-ch-23">Chapter 23</h2>
<p class="verses"><a href="#judith-23-1">1</a> <a href="#judith-23-2">2</a> <a href="#judith-23-3">3</a> <a href="#judith-23-4">4</a> <a href="#judith-23-5">5</a> <a href="#judith-23-6">6</a> <a href="#judith-23-7">7</a> <a href="#judith-23-8">8</a> <a href="#judith-23-9">9</a> <a href="#judith-23-10">10</a> <a href="#judith-23-11">11</a> <a href="#judith-23-12">12</a> <a href="#judith-23-13">13</a> <a href="#judith-23-14">14</a> <a href="#judith-23-15">15</a> <a href="#judith-23-16">16</a> <a href="#judith-23-17">17</a> <a href="#judith-23-18">18</a> <a href="#judith-23-19">19</a> <a href="#judith-23-20">20</a> <a href="#judith-23-21">21</a> <a href="#judith-23-22">22</a> <a href="#judith-23-23">23</a> <a href="#judith-23-24">24</a> <a href="#judith-23-25">25</a> <a href="#judith-23-26">26</a> <a href="#judith-23-27">27</a> <a href="#judith-23-28">28</a> <a href="#judith-23-29">29</a> <a href="#judith-23-30">30</a> <a href="#judith-23-31">31</a> <a href="#judith-23-32">32</a> <a href="#judith-23-33">33</a> <a href="#judith-23-34">34</a> <a href="#judith-23-35">35</a> <a href="#judith-23-36">36</a> <a href="#judith-23-37">37</a> <a href="#judith-23-38">38</a> <a href="#judith-23-39">39</a> <a href="#judith-23-40">40</a> <a href="#judith-23-41">41</a> <a href="#judith-23-42">42</a> <a href="#judith-23-43">43</a> <a href="#judith-23-44">44</a> <a href="#judith-23-45">45</a> <a href="#judith-23-46">46</a> <a href="#judith-23-47">47</a> <a href="#judith-23-48">48</a> <a href="#judith-23-49">49</a> <a href="#judith-23-50">50</a> <a href="#judith-23-51">51</a> <a href="#judith-23-52">52</a> <a href="#judith-23-53">53</a> <a href="#judith-23-54">54</a> <a href="#judith-23-55">55</a> <a href="#judith-23-56">56</a></p>
<p id="judith-23-1"><span class="verse-num">23:1</span> <span class="verse-body">et surgens omnis multitudo eorum duxerunt illum ad Pilatum</span></p>
<p id="judith-23-2"><span class="verse-num">23:2</span> <span class="verse-body">coeperunt autem accusare illum dicentes hunc invenimus subvertentem gentem nostram et prohibentem tributa dari Caesari et dicentem se Christum regem esse</span></p>
<p id="judith-23-3"><span class="verse-num">23:3</span> <span class="verse-body">Pilatus autem interrogavit eum dicens tu es rex Iudaeorum at ille respondens ait tu dicis</span></p>
<p id="judith-23-4"><span class="verse-num">23:4</span> <span class="verse-body">ait autem Pilatus ad principes sacerdotum et turbas nihil invenio causae in hoc homine</span></p>
<p id="judith-23-5"><span class="verse-num">23:5</span> <span class="verse-body">at illi invalescebant dicentes commovet populum docens per universam Iudaeam et incipiens a Galilaea usque huc</span></p>
<p id="judith-23-6"><span class="verse-num">23:6</span> <span class="verse-body">Pilatus autem audiens Galilaeam interrogavit si homo Galilaeus esset</span></p>
<p id="judith-23-7"><span class="verse-num">23:7</span> <span class="verse-body">et ut cognovit quod de Herodis potestate esset remisit eum ad Herodem qui et ipse Hierosolymis erat illis diebus</span></p>
<p id="judith-23-8"><span class="verse-num">23:8</span> <span class="verse-body">Herodes autem viso Iesu gavisus est valde erat enim cupiens ex multo tempore videre eum eo quod audiret multa de illo et sperabat signum aliquod videre ab eo fieri</span></p>
<p id="judith-23-9"><span class="verse-num">23:9</span> <span class="verse-body">interrogabat autem illum multis sermonibus at ipse nihil illi respondebat</span></p>
<p id="judith-23-10"><span class="verse-num">23:10</span> <span class="verse-body">stabant etiam principes sacerdotum et scribae constanter accusantes eum</span></p>
<p id="judith-23-11"><span class="verse-num">23:11</span> <span class="verse-body">sprevit autem illum Herodes cum exercitu suo et inlusit indutum veste alba et remisit ad Pilatum</span></p>
<p id="judith-23-12"><span class="verse-num">23:12</span> <span class="verse-body">et facti sunt amici Herodes et Pilatus in ipsa die nam antea inimici erant ad invicem</span></p>
<p id="judith-23-13"><span class="verse-num">23:13</span> <span class="verse-body">Pilatus autem convocatis principibus sacerdotum et magistratibus et plebe</span></p>
<p id="judith-23-14"><span class="verse-num">23:14</span> <span class="verse-body">dixit ad illos obtulistis mihi hunc hominem quasi avertentem populum et ecce ego coram vobis interrogans nullam causam inveni in homine isto ex his in quibus eum accusatis</span></p>
<p id="judith-23-15"><span class="verse-num">23:15</span> <span class="verse-body">sed neque Herodes nam remisi vos ad illum et ecce nihil dignum morte actum est ei</span></p>
<p id="judith-23-16"><span class="verse-num">23:16</span> <span class="verse-body">emendatum ergo illum dimittam</span></p>
<p id="judith-23-17"><span class="verse-num">23:17</span> <span class="verse-body">necesse autem habebat dimittere eis per diem festum unum</span></p>
<p id="judith-23-18"><span class="verse-num">23:18</span> <span class="verse-body">exclamavit autem simul universa turba dicens tolle hunc et dimitte nobis Barabban</span></p>
<p id="judith-23-19"><span class="verse-num">23:19</span> <span class="verse-body">qui erat propter seditionem quandam factam in civitate et homicidium missus in carcerem</span></p>
<p id="judith-23-20"><span class="verse-num">23:20</span> <span class="verse-body">iterum autem Pilatus locutus est ad illos volens dimittere Iesum</span></p>
<p id="judith-23-21"><span class="verse-num">23:21</span> <span class="verse-body">at illi succlamabant dicentes crucifige crucifige illum</span></p>
<p id="judith-23-22"><span class="verse-num">23:22</span> <span class="verse-body">ille autem tertio dixit ad illos quid enim mali fecit iste nullam causam mortis invenio in eo corripiam ergo illum et dimittam</span></p>
<p id="judith-23-23"><span class="verse-num">23:23</span> <span class="verse-body">at illi instabant vocibus magnis postulantes ut crucifigeretur et invalescebant voces eorum</span></p>
<p id="judith-23-24"><span class="verse-num">23:24</span> <span class="verse-body">et Pilatus adiudicavit fieri petitionem eorum</span></p>
<p id="judith-23-25"><span class="verse-num">23:25</span> <span class="verse-body">dimisit autem illis eum qui propter homicidium et seditionem missus fuerat in carcerem quem petebant Iesum vero tradidit voluntati eorum</span></p>
<p id="judith-23-26"><span class="verse-num">23:26</span> <span class="verse-body">et cum ducerent eum adprehenderunt Simonem quendam Cyrenensem venientem de villa et inposuerunt illi crucem portare post Iesum</span></p>
<p id="judith-23-27"><span class="verse-num">23:27</span> <span class="verse-body">sequebatur autem illum multa turba populi et mulierum quae plangebant et lamentabant eum</span></p>
<p id="judith-23-28"><span class="verse-num">23:28</span> <span class="verse-body">conversus autem ad illas Iesus dixit filiae Hierusalem nolite flere super me sed super vos ipsas flete et super filios vestros</span></p>
<p id="judith-23-29"><span class="verse-num">23:29</span> <span class="verse-body">quoniam ecce venient dies in quibus dicent beatae steriles et ventres qui non genuerunt et ubera quae non lactaverunt</span></p>
<p id="judith-23-30"><span class="verse-num">23:30</span> <span class="verse-body">tunc incipient dicere montibus cadite super nos et collibus operite nos</span></p>
<p id="judith-23-31"><span class="verse-num">23:31</span> <span class="verse-body">quia si in viridi ligno haec faciunt in arido quid fiet</span></p>
<p id="judith-23-32"><span class="verse-num">23:32</span> <span class="verse-body">ducebantur autem et alii duo nequam cum eo ut interficerentur</span></p>
<p id="judith-23-33"><span class="verse-num">23:33</span> <span class="verse-body">et postquam venerunt in locum qui vocatur Calvariae ibi crucifixerunt eum et latrones unum a dextris et alterum a sinistris</span></p>
<p id="judith-23-34"><span class="verse-num">23:34</span> <span class="verse-body">Iesus autem dicebat Pater dimitte illis non enim sciunt quid faciunt dividentes vero vestimenta eius miserunt sortes</span></p>
<p id="judith-23-35"><span class="verse-num">23:35</span> <span class="verse-body">et stabat populus expectans et deridebant illum principes cum eis dicentes alios salvos fecit se salvum faciat si hic est Christus Dei electus</span></p>
<p id="judith-23-36"><span class="verse-num">23:36</span> <span class="verse-body">inludebant autem ei et milites accedentes et acetum offerentes illi</span></p>
<p id="judith-23-37"><span class="verse-num">23:37</span> <span class="verse-body">dicentes si tu es rex Iudaeorum salvum te fac</span></p>
<p id="judith-23-38"><span class="verse-num">23:38</span> <span class="verse-body">erat autem et superscriptio inscripta super illum litteris graecis et latinis et hebraicis hic est rex Iudaeorum</span></p>
<p id="judith-23-39"><span class="verse-num">23:39</span> <span class="verse-body">unus autem de his qui pendebant latronibus blasphemabat eum dicens si tu es Christus salvum fac temet ipsum et nos</span></p>
<p id="judith-23-40"><span class="verse-num">23:40</span> <span class="verse-body">respondens autem alter increpabat illum dicens neque tu times Deum quod in eadem damnatione es</span></p>
<p id="judith-23-41"><span class="verse-num">23:41</span> <span class="verse-body">et nos quidem iuste nam digna factis recipimus hic vero nihil mali gessit</span></p>
<p id="judith-23-42"><span class="verse-num">23:42</span> <span class="verse-body">et dicebat ad Iesum Domine memento mei cum veneris in regnum tuum</span></p>
<p id="judith-23-43"><span class="verse-num">23:43</span> <span class="verse-body">et dixit illi Iesus amen dico tibi hodie mecum eris in paradiso</span></p>
<p id="judith-23-44"><span class="verse-num">23:44</span> <span class="verse-body">erat autem fere hora sexta et tenebrae factae sunt in universa terra usque in nonam horam</span></p>
<p id="judith-23-45"><span class="verse-num">23:45</span> <span class="verse-body">et obscuratus est sol et velum templi scissum est medium</span></p>
<p id="judith-23-46"><span class="verse-num">23:46</span> <span class="verse-body">et clamans voce magna Iesus ait Pater in manus tuas commendo spiritum meum et haec dicens exspiravit</span></p>
<p id="judith-23-47"><span class="verse-num">23:47</span> <span class="verse-body">videns autem centurio quod factum fuerat glorificavit Deum dicens vere hic homo iustus erat</span></p>
<p id="judith-23-48"><span class="verse-num">23:48</span> <span class="verse-body">et omnis turba eorum qui simul aderant ad spectaculum istud et videbant quae fiebant percutientes pectora sua revertebantur</span></p>
<p id="judith-23-49"><span class="verse-num">23:49</span> <span class="verse-body">stabant autem omnes noti eius a longe et mulieres quae secutae erant eum a Galilaea haec videntes</span></p>
<p id="judith-23-50"><span class="verse-num">23:50</span> <span class="verse-body">et ecce vir nomine Ioseph qui erat decurio vir bonus et iustus</span></p>
<p id="judith-23-51"><span class="verse-num">23:51</span> <span class="verse-body">hic non consenserat consilio et actibus eorum ab Arimathia civitate Iudaeae qui expectabat et ipse regnum Dei</span></p>
<p id="judith-23-52"><span class="verse-num">23:52</span> <span class="verse-body">hic accessit ad Pilatum et petiit corpus Iesu</span></p>
<p id="judith-23-53"><span class="verse-num">23:53</span> <span class="verse-body">et depositum involvit sindone et posuit eum in monumento exciso in quo nondum quisquam positus fuerat</span></p>
<p id="judith-23-54"><span class="verse-num">23:54</span> <span class="verse-body">et dies erat parasceves et sabbatum inlucescebat</span></p>
<p id="judith-23-55"><span class="verse-num">23:55</span> <span class="verse-body">subsecutae autem mulieres quae cum ipso venerant de Galilaea viderunt monumentum et quemadmodum positum erat corpus eius</span></p>
<p id="judith-23-56"><span class="verse-num">23:56</span> <span class="verse-body">et revertentes paraverunt aromata et unguenta et sabbato quidem siluerunt secundum mandatum __________________________________________________________________</span></p>
<h2 id="judith-ch-24">Chapter 24</h2>
<p class="verses"><a href="#judith-24-1">1</a> <a href="#judith-24-2">2</a> <a href="#judith-24-3">3</a> <a href="#judith-24-4">4</a> <a href="#judith-24-5">5</a> <a href="#judith-24-6">6</a> <a href="#judith-24-7">7</a> <a href="#judith-24-8">8</a> <a href="#judith-24-9">9</a> <a href="#judith-24-10">10</a> <a href="#judith-24-11">11</a> <a href="#judith-24-12">12</a> <a href="#judith-24-13">13</a> <a href="#judith-24-14">14</a> <a href="#judith-24-15">15</a> <a href="#judith-24-16">16</a> <a href="#judith-24-17">17</a> <a href="#judith-24-18">18</a> <a href="#judith-24-19">19</a> <a href="#judith-24-20">20</a> <a href="#judith-24-21">21</a> <a href="#judith-24-22">22</a> <a href="#judith-24-23">23</a> <a href="#judith-24-24">24</a> <a href="#judith-24-25">25</a> <a href="#judith-24-26">26</a> <a href="#judith-24-27">27</a> <a href="#judith-24-28">28</a> <a href="#judith-24-29">29</a> <a href="#judith-24-30">30</a> <a href="#judith-24-31">31</a> <a href="#judith-24-32">32</a> <a href="#judith-24-33">33</a> <a href="#judith-24-34">34</a> <a href="#judith-24-35">35</a> <a href="#judith-24-36">36</a> <a href="#judith-24-37">37</a> <a href="#judith-24-38">38</a> <a href="#judith-24-39">39</a> <a href="#judith-24-40">40</a> <a href="#judith-24-41">41</a> <a href="#judith-24-42">42</a> <a href="#judith-24-43">43</a> <a href="#judith-24-44">44</a> <a href="#judith-24-45">45</a> <a href="#judith-24-46">46</a> <a href="#judith-24-47">47</a> <a href="#judith-24-48">48</a> <a href="#judith-24-49">49</a> <a href="#judith-24-50">50</a> <a href="#judith-24-51">51</a> <a href="#judith-24-52">52</a></p>
<p id="judith-24-1"><span class="verse-num">24:1</span> <span class="verse-body">una autem sabbati valde diluculo venerunt ad monumentum portantes quae paraverant aromata</span></p>
<p id="judith-24-2"><span class="verse-num">24:2</span> <span class="verse-body">et invenerunt lapidem revolutum a monumento</span></p>
<p id="judith-24-3"><span class="verse-num">24:3</span> <span class="verse-body">et ingressae non invenerunt corpus Domini Iesu</span></p>
<p id="judith-24-4"><span class="verse-num">24:4</span> <span class="verse-body">et factum est dum mente consternatae essent de isto ecce duo viri steterunt secus illas in veste fulgenti</span></p>
<p id="judith-24-5"><span class="verse-num">24:5</span> <span class="verse-body">cum timerent autem et declinarent vultum in terram dixerunt ad illas quid quaeritis viventem cum mortuis</span></p>
<p id="judith-24-6"><span class="verse-num">24:6</span> <span class="verse-body">non est hic sed surrexit recordamini qualiter locutus est vobis cum adhuc in Galilaea esset</span></p>
<p id="judith-24-7"><span class="verse-num">24:7</span> <span class="verse-body">dicens quia oportet Filium hominis tradi in manus hominum peccatorum et crucifigi et die tertia resurgere</span></p>
<p id="judith-24-8"><span class="verse-num">24:8</span> <span class="verse-body">et recordatae sunt verborum eius</span></p>
<p id="judith-24-9"><span class="verse-num">24:9</span> <span class="verse-body">et regressae a monumento nuntiaverunt haec omnia illis undecim et ceteris omnibus</span></p>
<p id="judith-24-10"><span class="verse-num">24:10</span> <span class="verse-body">erat autem Maria Magdalene et Iohanna et Maria Iacobi et ceterae quae cum eis erant quae dicebant ad apostolos haec</span></p>
<p id="judith-24-11"><span class="verse-num">24:11</span> <span class="verse-body">et visa sunt ante illos sicut deliramentum verba ista et non credebant illis</span></p>
<p id="judith-24-12"><span class="verse-num">24:12</span> <span class="verse-body">Petrus autem surgens cucurrit ad monumentum et procumbens videt linteamina sola posita et abiit secum mirans quod factum fuerat</span></p>
<p id="judith-24-13"><span class="verse-num">24:13</span> <span class="verse-body">et ecce duo ex illis ibant ipsa die in castellum quod erat in spatio stadiorum sexaginta ab Hierusalem nomine Emmaus</span></p>
<p id="judith-24-14"><span class="verse-num">24:14</span> <span class="verse-body">et ipsi loquebantur ad invicem de his omnibus quae acciderant</span></p>
<p id="judith-24-15"><span class="verse-num">24:15</span> <span class="verse-body">et factum est dum fabularentur et secum quaererent et ipse Iesus adpropinquans ibat cum illis</span></p>
<p id="judith-24-16"><span class="verse-num">24:16</span> <span class="verse-body">oculi autem illorum tenebantur ne eum agnoscerent</span></p>
<p id="judith-24-17"><span class="verse-num">24:17</span> <span class="verse-body">et ait ad illos qui sunt hii sermones quos confertis ad invicem ambulantes et estis tristes</span></p>
<p id="judith-24-18"><span class="verse-num">24:18</span> <span class="verse-body">et respondens unus cui nomen Cleopas dixit ei tu solus peregrinus es in Hierusalem et non cognovisti quae facta sunt in illa his diebus</span></p>
<p id="judith-24-19"><span class="verse-num">24:19</span> <span class="verse-body">quibus ille dixit quae et dixerunt de Iesu Nazareno qui fuit vir propheta potens in opere et sermone coram Deo et omni populo</span></p>
<p id="judith-24-20"><span class="verse-num">24:20</span> <span class="verse-body">et quomodo eum tradiderunt summi sacerdotum et principes nostri in damnationem mortis et crucifixerunt eum</span></p>
<p id="judith-24-21"><span class="verse-num">24:21</span> <span class="verse-body">nos autem sperabamus quia ipse esset redempturus Israhel et nunc super haec omnia tertia dies hodie quod haec facta sunt</span></p>
<p id="judith-24-22"><span class="verse-num">24:22</span> <span class="verse-body">sed et mulieres quaedam ex nostris terruerunt nos quae ante lucem fuerunt ad monumentum</span></p>
<p id="judith-24-23"><span class="verse-num">24:23</span> <span class="verse-body">et non invento corpore eius venerunt dicentes se etiam visionem angelorum vidisse qui dicunt eum vivere</span></p>
<p id="judith-24-24"><span class="verse-num">24:24</span> <span class="verse-body">et abierunt quidam ex nostris ad monumentum et ita invenerunt sicut mulieres dixerunt ipsum vero non viderunt</span></p>
<p id="judith-24-25"><span class="verse-num">24:25</span> <span class="verse-body">et ipse dixit ad eos o stulti et tardi corde ad credendum in omnibus quae locuti sunt prophetae</span></p>
<p id="judith-24-26"><span class="verse-num">24:26</span> <span class="verse-body">nonne haec oportuit pati Christum et ita intrare in gloriam suam</span></p>
<p id="judith-24-27"><span class="verse-num">24:27</span> <span class="verse-body">et incipiens a Mose et omnibus prophetis interpretabatur illis in omnibus scripturis quae de ipso erant</span></p>
<p id="judith-24-28"><span class="verse-num">24:28</span> <span class="verse-body">et adpropinquaverunt castello quo ibant et ipse se finxit longius ire</span></p>
<p id="judith-24-29"><span class="verse-num">24:29</span> <span class="verse-body">et coegerunt illum dicentes mane nobiscum quoniam advesperascit et inclinata est iam dies et intravit cum illis</span></p>
<p id="judith-24-30"><span class="verse-num">24:30</span> <span class="verse-body">et factum est dum recumberet cum illis accepit panem et benedixit ac fregit et porrigebat illis</span></p>
<p id="judith-24-31"><span class="verse-num">24:31</span> <span class="verse-body">et aperti sunt oculi eorum et cognoverunt eum et ipse evanuit ex oculis eorum</span></p>
<p id="judith-24-32"><span class="verse-num">24:32</span> <span class="verse-body">et dixerunt ad invicem nonne cor nostrum ardens erat in nobis dum loqueretur in via et aperiret nobis scripturas</span></p>
<p id="judith-24-33"><span class="verse-num">24:33</span> <span class="verse-body">et surgentes eadem hora regressi sunt in Hierusalem et invenerunt congregatos undecim et eos qui cum ipsis erant</span></p>
<p id="judith-24-34"><span class="verse-num">24:34</span> <span class="verse-body">dicentes quod surrexit Dominus vere et apparuit Simoni</span></p>
<p id="judith-24-35"><span class="verse-num">24:35</span> <span class="verse-body">et ipsi narrabant quae gesta erant in via et quomodo cognoverunt eum in fractione panis</span></p>
<p id="judith-24-36"><span class="verse-num">24:36</span> <span class="verse-body">dum haec autem loquuntur Iesus stetit in medio eorum et dicit eis pax vobis ego sum nolite timere</span></p>
<p id="judith-24-37"><span class="verse-num">24:37</span> <span class="verse-body">conturbati vero et conterriti existimabant se spiritum videre</span></p>
<p id="judith-24-38"><span class="verse-num">24:38</span> <span class="verse-body">et dixit eis quid turbati estis et cogitationes ascendunt in corda vestra</span></p>
<p id="judith-24-39"><span class="verse-num">24:39</span> <span class="verse-body">videte manus meas et pedes quia ipse ego sum palpate et videte quia spiritus carnem et ossa non habet sicut me videtis habere</span></p>
<p id="judith-24-40"><span class="verse-num">24:40</span> <span class="verse-body">et cum hoc dixisset ostendit eis manus et pedes</span></p>
<p id="judith-24-41"><span class="verse-num">24:41</span> <span class="verse-body">adhuc autem illis non credentibus et mirantibus prae gaudio dixit habetis hic aliquid quod manducetur</span></p>
<p id="judith-24-42"><span class="verse-num">24:42</span> <span class="verse-body">at illi obtulerunt ei partem piscis assi et favum mellis</span></p>
<p id="judith-24-43"><span class="verse-num">24:43</span> <span class="verse-body">et cum manducasset coram eis sumens reliquias dedit eis</span></p>
<p id="judith-24-44"><span class="verse-num">24:44</span> <span class="verse-body">et dixit ad eos haec sunt verba quae locutus sum ad vos cum adhuc essem vobiscum quoniam necesse est impleri omnia quae scripta sunt in lege Mosi et prophetis et psalmis de me</span></p>
<p id="judith-24-45"><span class="verse-num">24:45</span> <span class="verse-body">tunc aperuit illis sensum ut intellegerent scripturas</span></p>
<p id="judith-24-46"><span class="verse-num">24:46</span> <span class="verse-body">et dixit eis quoniam sic scriptum est et sic oportebat Christum pati et resurgere a mortuis die tertia</span></p>
<p id="judith-24-47"><span class="verse-num">24:47</span> <span class="verse-body">et praedicari in nomine eius paenitentiam et remissionem peccatorum in omnes gentes incipientibus ab Hierosolyma</span></p>
<p id="judith-24-48"><span class="verse-num">24:48</span> <span class="verse-body">vos autem estis testes horum</span></p>
<p id="judith-24-49"><span class="verse-num">24:49</span> <span class="verse-body">et ego mitto promissum Patris mei in vos vos autem sedete in civitate quoadusque induamini virtutem ex alto</span></p>
<p id="judith-24-50"><span class="verse-num">24:50</span> <span class="verse-body">eduxit autem eos foras in Bethaniam et elevatis manibus suis benedixit eis</span></p>
<p id="judith-24-51"><span class="verse-num">24:51</span> <span class="verse-body">et factum est dum benediceret illis recessit ab eis et ferebatur in caelum</span></p>
<p id="judith-24-52"><span class="verse-num">24:52</span> <span class="verse-body">et ipsi adorantes regressi sunt in Hierusalem cum gaudio magno __________________________________________________________________ John __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a> <a href="#judith-1-33">33</a> <a href="#judith-1-34">34</a> <a href="#judith-1-35">35</a> <a href="#judith-1-36">36</a> <a href="#judith-1-37">37</a> <a href="#judith-1-38">38</a> <a href="#judith-1-39">39</a> <a href="#judith-1-40">40</a> <a href="#judith-1-41">41</a> <a href="#judith-1-42">42</a> <a href="#judith-1-43">43</a> <a href="#judith-1-44">44</a> <a href="#judith-1-45">45</a> <a href="#judith-1-46">46</a> <a href="#judith-1-47">47</a> <a href="#judith-1-48">48</a> <a href="#judith-1-49">49</a> <a href="#judith-1-50">50</a> <a href="#judith-1-51">51</a></p>
<p id="judith-1-1"><span class="verse-num">1:1</span> <span class="verse-body">in principio erat Verbum et Verbum erat apud Deum et Deus erat Verbum</span></p>
<p id="judith-1-2"><span class="verse-num">1:2</span> <span class="verse-body">hoc erat in principio apud Deum</span></p>
<p id="judith-1-3"><span class="verse-num">1:3</span> <span class="verse-body">omnia per ipsum facta sunt et sine ipso factum est nihil quod factum est</span></p>
<p id="judith-1-4"><span class="verse-num">1:4</span> <span class="verse-body">in ipso vita erat et vita erat lux hominum</span></p>
<p id="judith-1-5"><span class="verse-num">1:5</span> <span class="verse-body">et lux in tenebris lucet et tenebrae eam non conprehenderunt</span></p>
<p id="judith-1-6"><span class="verse-num">1:6</span> <span class="verse-body">fuit homo missus a Deo cui nomen erat Iohannes</span></p>
<p id="judith-1-7"><span class="verse-num">1:7</span> <span class="verse-body">hic venit in testimonium ut testimonium perhiberet de lumine ut omnes crederent per illum</span></p>
<p id="judith-1-8"><span class="verse-num">1:8</span> <span class="verse-body">non erat ille lux sed ut testimonium perhiberet de lumine</span></p>
<p id="judith-1-9"><span class="verse-num">1:9</span> <span class="verse-body">erat lux vera quae inluminat omnem hominem venientem in mundum</span></p>
<p id="judith-1-10"><span class="verse-num">1:10</span> <span class="verse-body">in mundo erat et mundus per ipsum factus est et mundus eum non cognovit</span></p>
<p id="judith-1-11"><span class="verse-num">1:11</span> <span class="verse-body">in propria venit et sui eum non receperunt</span></p>
<p id="judith-1-12"><span class="verse-num">1:12</span> <span class="verse-body">quotquot autem receperunt eum dedit eis potestatem filios Dei fieri his qui credunt in nomine eius</span></p>
<p id="judith-1-13"><span class="verse-num">1:13</span> <span class="verse-body">qui non ex sanguinibus neque ex voluntate carnis neque ex voluntate viri sed ex Deo nati sunt</span></p>
<p id="judith-1-14"><span class="verse-num">1:14</span> <span class="verse-body">et Verbum caro factum est et habitavit in nobis et vidimus gloriam eius gloriam quasi unigeniti a Patre plenum gratiae et veritatis</span></p>
<p id="judith-1-15"><span class="verse-num">1:15</span> <span class="verse-body">Iohannes testimonium perhibet de ipso et clamat dicens hic erat quem dixi vobis qui post me venturus est ante me factus est quia prior me erat</span></p>
<p id="judith-1-16"><span class="verse-num">1:16</span> <span class="verse-body">et de plenitudine eius nos omnes accepimus et gratiam pro gratia</span></p>
<p id="judith-1-17"><span class="verse-num">1:17</span> <span class="verse-body">quia lex per Mosen data est gratia et veritas per Iesum Christum facta est</span></p>
<p id="judith-1-18"><span class="verse-num">1:18</span> <span class="verse-body">Deum nemo vidit umquam unigenitus Filius qui est in sinu Patris ipse enarravit</span></p>
<p id="judith-1-19"><span class="verse-num">1:19</span> <span class="verse-body">et hoc est testimonium Iohannis quando miserunt Iudaei ab Hierosolymis sacerdotes et Levitas ad eum ut interrogarent eum tu quis es</span></p>
<p id="judith-1-20"><span class="verse-num">1:20</span> <span class="verse-body">et confessus est et non negavit et confessus est quia non sum ego Christus</span></p>
<p id="judith-1-21"><span class="verse-num">1:21</span> <span class="verse-body">et interrogaverunt eum quid ergo Helias es tu et dicit non sum propheta es tu et respondit non</span></p>
<p id="judith-1-22"><span class="verse-num">1:22</span> <span class="verse-body">dixerunt ergo ei quis es ut responsum demus his qui miserunt nos quid dicis de te ipso</span></p>
<p id="judith-1-23"><span class="verse-num">1:23</span> <span class="verse-body">ait ego vox clamantis in deserto dirigite viam Domini sicut dixit Esaias propheta</span></p>
<p id="judith-1-24"><span class="verse-num">1:24</span> <span class="verse-body">et qui missi fuerant erant ex Pharisaeis</span></p>
<p id="judith-1-25"><span class="verse-num">1:25</span> <span class="verse-body">et interrogaverunt eum et dixerunt ei quid ergo baptizas si tu non es Christus neque Helias neque propheta</span></p>
<p id="judith-1-26"><span class="verse-num">1:26</span> <span class="verse-body">respondit eis Iohannes dicens ego baptizo in aqua medius autem vestrum stetit quem vos non scitis</span></p>
<p id="judith-1-27"><span class="verse-num">1:27</span> <span class="verse-body">ipse est qui post me venturus est qui ante me factus est cuius ego non sum dignus ut solvam eius corrigiam calciamenti</span></p>
<p id="judith-1-28"><span class="verse-num">1:28</span> <span class="verse-body">haec in Bethania facta sunt trans Iordanen ubi erat Iohannes baptizans</span></p>
<p id="judith-1-29"><span class="verse-num">1:29</span> <span class="verse-body">altera die videt Iohannes Iesum venientem ad se et ait ecce agnus Dei qui tollit peccatum mundi</span></p>
<p id="judith-1-30"><span class="verse-num">1:30</span> <span class="verse-body">hic est de quo dixi post me venit vir qui ante me factus est quia prior me erat</span></p>
<p id="judith-1-31"><span class="verse-num">1:31</span> <span class="verse-body">et ego nesciebam eum sed ut manifestaretur Israhel propterea veni ego in aqua baptizans</span></p>
<p id="judith-1-32"><span class="verse-num">1:32</span> <span class="verse-body">et testimonium perhibuit Iohannes dicens quia vidi Spiritum descendentem quasi columbam de caelo et mansit super eum</span></p>
<p id="judith-1-33"><span class="verse-num">1:33</span> <span class="verse-body">et ego nesciebam eum sed qui misit me baptizare in aqua ille mihi dixit super quem videris Spiritum descendentem et manentem super eum hic est qui baptizat in Spiritu Sancto</span></p>
<p id="judith-1-34"><span class="verse-num">1:34</span> <span class="verse-body">et ego vidi et testimonium perhibui quia hic est Filius Dei</span></p>
<p id="judith-1-35"><span class="verse-num">1:35</span> <span class="verse-body">altera die iterum stabat Iohannes et ex discipulis eius duo</span></p>
<p id="judith-1-36"><span class="verse-num">1:36</span> <span class="verse-body">et respiciens Iesum ambulantem dicit ecce agnus Dei</span></p>
<p id="judith-1-37"><span class="verse-num">1:37</span> <span class="verse-body">et audierunt eum duo discipuli loquentem et secuti sunt Iesum</span></p>
<p id="judith-1-38"><span class="verse-num">1:38</span> <span class="verse-body">conversus autem Iesus et videns eos sequentes dicit eis quid quaeritis qui dixerunt ei rabbi quod dicitur interpretatum magister ubi habitas</span></p>
<p id="judith-1-39"><span class="verse-num">1:39</span> <span class="verse-body">dicit eis venite et videte venerunt et viderunt ubi maneret et apud eum manserunt die illo hora autem erat quasi decima</span></p>
<p id="judith-1-40"><span class="verse-num">1:40</span> <span class="verse-body">erat autem Andreas frater Simonis Petri unus ex duobus qui audierant ab Iohanne et secuti fuerant eum</span></p>
<p id="judith-1-41"><span class="verse-num">1:41</span> <span class="verse-body">invenit hic primum fratrem suum Simonem et dicit ei invenimus Messiam quod est interpretatum Christus</span></p>
<p id="judith-1-42"><span class="verse-num">1:42</span> <span class="verse-body">et adduxit eum ad Iesum intuitus autem eum Iesus dixit tu es Simon filius Iohanna tu vocaberis Cephas quod interpretatur Petrus</span></p>
<p id="judith-1-43"><span class="verse-num">1:43</span> <span class="verse-body">in crastinum voluit exire in Galilaeam et invenit Philippum et dicit ei Iesus sequere me</span></p>
<p id="judith-1-44"><span class="verse-num">1:44</span> <span class="verse-body">erat autem Philippus a Bethsaida civitate Andreae et Petri</span></p>
<p id="judith-1-45"><span class="verse-num">1:45</span> <span class="verse-body">invenit Philippus Nathanahel et dicit ei quem scripsit Moses in lege et prophetae invenimus Iesum filium Ioseph a Nazareth</span></p>
<p id="judith-1-46"><span class="verse-num">1:46</span> <span class="verse-body">et dixit ei Nathanahel a Nazareth potest aliquid boni esse dicit ei Philippus veni et vide</span></p>
<p id="judith-1-47"><span class="verse-num">1:47</span> <span class="verse-body">vidit Iesus Nathanahel venientem ad se et dicit de eo ecce vere Israhelita in quo dolus non est</span></p>
<p id="judith-1-48"><span class="verse-num">1:48</span> <span class="verse-body">dicit ei Nathanahel unde me nosti respondit Iesus et dixit ei priusquam te Philippus vocaret cum esses sub ficu vidi te</span></p>
<p id="judith-1-49"><span class="verse-num">1:49</span> <span class="verse-body">respondit ei Nathanahel et ait rabbi tu es Filius Dei tu es rex Israhel</span></p>
<p id="judith-1-50"><span class="verse-num">1:50</span> <span class="verse-body">respondit Iesus et dixit ei quia dixi tibi vidi te sub ficu credis maius his videbis</span></p>
<p id="judith-1-51"><span class="verse-num">1:51</span> <span class="verse-body">et dicit ei amen amen dico vobis videbitis caelum apertum et angelos Dei ascendentes et descendentes supra Filium hominis __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a></p>
<p id="judith-2-1"><span class="verse-num">2:1</span> <span class="verse-body">et die tertio nuptiae factae sunt in Cana Galilaeae et erat mater Iesu ibi</span></p>
<p id="judith-2-2"><span class="verse-num">2:2</span> <span class="verse-body">vocatus est autem ibi et Iesus et discipuli eius ad nuptias</span></p>
<p id="judith-2-3"><span class="verse-num">2:3</span> <span class="verse-body">et deficiente vino dicit mater Iesu ad eum vinum non habent</span></p>
<p id="judith-2-4"><span class="verse-num">2:4</span> <span class="verse-body">et dicit ei Iesus quid mihi et tibi est mulier nondum venit hora mea</span></p>
<p id="judith-2-5"><span class="verse-num">2:5</span> <span class="verse-body">dicit mater eius ministris quodcumque dixerit vobis facite</span></p>
<p id="judith-2-6"><span class="verse-num">2:6</span> <span class="verse-body">erant autem ibi lapideae hydriae sex positae secundum purificationem Iudaeorum capientes singulae metretas binas vel ternas</span></p>
<p id="judith-2-7"><span class="verse-num">2:7</span> <span class="verse-body">dicit eis Iesus implete hydrias aqua et impleverunt eas usque ad summum</span></p>
<p id="judith-2-8"><span class="verse-num">2:8</span> <span class="verse-body">et dicit eis Iesus haurite nunc et ferte architriclino et tulerunt</span></p>
<p id="judith-2-9"><span class="verse-num">2:9</span> <span class="verse-body">ut autem gustavit architriclinus aquam vinum factam et non sciebat unde esset ministri autem sciebant qui haurierant aquam vocat sponsum architriclinus</span></p>
<p id="judith-2-10"><span class="verse-num">2:10</span> <span class="verse-body">et dicit ei omnis homo primum bonum vinum ponit et cum inebriati fuerint tunc id quod deterius est tu servasti bonum vinum usque adhuc</span></p>
<p id="judith-2-11"><span class="verse-num">2:11</span> <span class="verse-body">hoc fecit initium signorum Iesus in Cana Galilaeae et manifestavit gloriam suam et crediderunt in eum discipuli eius</span></p>
<p id="judith-2-12"><span class="verse-num">2:12</span> <span class="verse-body">post hoc descendit Capharnaum ipse et mater eius et fratres eius et discipuli eius et ibi manserunt non multis diebus</span></p>
<p id="judith-2-13"><span class="verse-num">2:13</span> <span class="verse-body">et prope erat pascha Iudaeorum et ascendit Hierosolyma Iesus</span></p>
<p id="judith-2-14"><span class="verse-num">2:14</span> <span class="verse-body">et invenit in templo vendentes boves et oves et columbas et nummularios sedentes</span></p>
<p id="judith-2-15"><span class="verse-num">2:15</span> <span class="verse-body">et cum fecisset quasi flagellum de funiculis omnes eiecit de templo oves quoque et boves et nummulariorum effudit aes et mensas subvertit</span></p>
<p id="judith-2-16"><span class="verse-num">2:16</span> <span class="verse-body">et his qui columbas vendebant dixit auferte ista hinc nolite facere domum Patris mei domum negotiationis</span></p>
<p id="judith-2-17"><span class="verse-num">2:17</span> <span class="verse-body">recordati vero sunt discipuli eius quia scriptum est zelus domus tuae comedit me</span></p>
<p id="judith-2-18"><span class="verse-num">2:18</span> <span class="verse-body">responderunt ergo Iudaei et dixerunt ei quod signum ostendis nobis quia haec facis</span></p>
<p id="judith-2-19"><span class="verse-num">2:19</span> <span class="verse-body">respondit Iesus et dixit eis solvite templum hoc et in tribus diebus excitabo illud</span></p>
<p id="judith-2-20"><span class="verse-num">2:20</span> <span class="verse-body">dixerunt ergo Iudaei quadraginta et sex annis aedificatum est templum hoc et tu tribus diebus excitabis illud</span></p>
<p id="judith-2-21"><span class="verse-num">2:21</span> <span class="verse-body">ille autem dicebat de templo corporis sui</span></p>
<p id="judith-2-22"><span class="verse-num">2:22</span> <span class="verse-body">cum ergo resurrexisset a mortuis recordati sunt discipuli eius quia hoc dicebat et crediderunt scripturae et sermoni quem dixit Iesus</span></p>
<p id="judith-2-23"><span class="verse-num">2:23</span> <span class="verse-body">cum autem esset Hierosolymis in pascha in die festo multi crediderunt in nomine eius videntes signa eius quae faciebat</span></p>
<p id="judith-2-24"><span class="verse-num">2:24</span> <span class="verse-body">ipse autem Iesus non credebat semet ipsum eis eo quod ipse nosset omnes</span></p>
<p id="judith-2-25"><span class="verse-num">2:25</span> <span class="verse-body">et quia opus ei non erat ut quis testimonium perhiberet de homine ipse enim sciebat quid esset in homine __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a> <a href="#judith-3-32">32</a> <a href="#judith-3-33">33</a> <a href="#judith-3-34">34</a> <a href="#judith-3-35">35</a> <a href="#judith-3-36">36</a></p>
<p id="judith-3-1"><span class="verse-num">3:1</span> <span class="verse-body">erat autem homo ex Pharisaeis Nicodemus nomine princeps Iudaeorum</span></p>
<p id="judith-3-2"><span class="verse-num">3:2</span> <span class="verse-body">hic venit ad eum nocte et dixit ei rabbi scimus quia a Deo venisti magister nemo enim potest haec signa facere quae tu facis nisi fuerit Deus cum eo</span></p>
<p id="judith-3-3"><span class="verse-num">3:3</span> <span class="verse-body">respondit Iesus et dixit ei amen amen dico tibi nisi quis natus fuerit denuo non potest videre regnum Dei</span></p>
<p id="judith-3-4"><span class="verse-num">3:4</span> <span class="verse-body">dicit ad eum Nicodemus quomodo potest homo nasci cum senex sit numquid potest in ventrem matris suae iterato introire et nasci</span></p>
<p id="judith-3-5"><span class="verse-num">3:5</span> <span class="verse-body">respondit Iesus amen amen dico tibi nisi quis renatus fuerit ex aqua et Spiritu non potest introire in regnum Dei</span></p>
<p id="judith-3-6"><span class="verse-num">3:6</span> <span class="verse-body">quod natum est ex carne caro est et quod natum est ex Spiritu spiritus est</span></p>
<p id="judith-3-7"><span class="verse-num">3:7</span> <span class="verse-body">non mireris quia dixi tibi oportet vos nasci denuo</span></p>
<p id="judith-3-8"><span class="verse-num">3:8</span> <span class="verse-body">Spiritus ubi vult spirat et vocem eius audis sed non scis unde veniat et quo vadat sic est omnis qui natus est ex Spiritu</span></p>
<p id="judith-3-9"><span class="verse-num">3:9</span> <span class="verse-body">respondit Nicodemus et dixit ei quomodo possunt haec fieri</span></p>
<p id="judith-3-10"><span class="verse-num">3:10</span> <span class="verse-body">respondit Iesus et dixit ei tu es magister Israhel et haec ignoras</span></p>
<p id="judith-3-11"><span class="verse-num">3:11</span> <span class="verse-body">amen amen dico tibi quia quod scimus loquimur et quod vidimus testamur et testimonium nostrum non accipitis</span></p>
<p id="judith-3-12"><span class="verse-num">3:12</span> <span class="verse-body">si terrena dixi vobis et non creditis quomodo si dixero vobis caelestia credetis</span></p>
<p id="judith-3-13"><span class="verse-num">3:13</span> <span class="verse-body">et nemo ascendit in caelum nisi qui descendit de caelo Filius hominis qui est in caelo</span></p>
<p id="judith-3-14"><span class="verse-num">3:14</span> <span class="verse-body">et sicut Moses exaltavit serpentem in deserto ita exaltari oportet Filium hominis</span></p>
<p id="judith-3-15"><span class="verse-num">3:15</span> <span class="verse-body">ut omnis qui credit in ipso non pereat sed habeat vitam aeternam</span></p>
<p id="judith-3-16"><span class="verse-num">3:16</span> <span class="verse-body">sic enim dilexit Deus mundum ut Filium suum unigenitum daret ut omnis qui credit in eum non pereat sed habeat vitam aeternam</span></p>
<p id="judith-3-17"><span class="verse-num">3:17</span> <span class="verse-body">non enim misit Deus Filium suum in mundum ut iudicet mundum sed ut salvetur mundus per ipsum</span></p>
<p id="judith-3-18"><span class="verse-num">3:18</span> <span class="verse-body">qui credit in eum non iudicatur qui autem non credit iam iudicatus est quia non credidit in nomine unigeniti Filii Dei</span></p>
<p id="judith-3-19"><span class="verse-num">3:19</span> <span class="verse-body">hoc est autem iudicium quia lux venit in mundum et dilexerunt homines magis tenebras quam lucem erant enim eorum mala opera</span></p>
<p id="judith-3-20"><span class="verse-num">3:20</span> <span class="verse-body">omnis enim qui mala agit odit lucem et non venit ad lucem ut non arguantur opera eius</span></p>
<p id="judith-3-21"><span class="verse-num">3:21</span> <span class="verse-body">qui autem facit veritatem venit ad lucem ut manifestentur eius opera quia in Deo sunt facta</span></p>
<p id="judith-3-22"><span class="verse-num">3:22</span> <span class="verse-body">post haec venit Iesus et discipuli eius in iudaeam terram et illic demorabatur cum eis et baptizabat</span></p>
<p id="judith-3-23"><span class="verse-num">3:23</span> <span class="verse-body">erat autem et Iohannes baptizans in Aenon iuxta Salim quia aquae multae erant illic et adveniebant et baptizabantur</span></p>
<p id="judith-3-24"><span class="verse-num">3:24</span> <span class="verse-body">nondum enim missus fuerat in carcerem Iohannes</span></p>
<p id="judith-3-25"><span class="verse-num">3:25</span> <span class="verse-body">facta est ergo quaestio ex discipulis Iohannis cum Iudaeis de purificatione</span></p>
<p id="judith-3-26"><span class="verse-num">3:26</span> <span class="verse-body">et venerunt ad Iohannem et dixerunt ei rabbi qui erat tecum trans Iordanen cui tu testimonium perhibuisti ecce hic baptizat et omnes veniunt ad eum</span></p>
<p id="judith-3-27"><span class="verse-num">3:27</span> <span class="verse-body">respondit Iohannes et dixit non potest homo accipere quicquam nisi fuerit ei datum de caelo</span></p>
<p id="judith-3-28"><span class="verse-num">3:28</span> <span class="verse-body">ipsi vos mihi testimonium perhibetis quod dixerim ego non sum Christus sed quia missus sum ante illum</span></p>
<p id="judith-3-29"><span class="verse-num">3:29</span> <span class="verse-body">qui habet sponsam sponsus est amicus autem sponsi qui stat et audit eum gaudio gaudet propter vocem sponsi hoc ergo gaudium meum impletum est</span></p>
<p id="judith-3-30"><span class="verse-num">3:30</span> <span class="verse-body">illum oportet crescere me autem minui</span></p>
<p id="judith-3-31"><span class="verse-num">3:31</span> <span class="verse-body">qui desursum venit supra omnes est qui est de terra de terra est et de terra loquitur qui de caelo venit supra omnes est</span></p>
<p id="judith-3-32"><span class="verse-num">3:32</span> <span class="verse-body">et quod vidit et audivit hoc testatur et testimonium eius nemo accipit</span></p>
<p id="judith-3-33"><span class="verse-num">3:33</span> <span class="verse-body">qui accipit eius testimonium signavit quia Deus verax est</span></p>
<p id="judith-3-34"><span class="verse-num">3:34</span> <span class="verse-body">quem enim misit Deus verba Dei loquitur non enim ad mensuram dat Deus Spiritum</span></p>
<p id="judith-3-35"><span class="verse-num">3:35</span> <span class="verse-body">Pater diligit Filium et omnia dedit in manu eius</span></p>
<p id="judith-3-36"><span class="verse-num">3:36</span> <span class="verse-body">qui credit in Filium habet vitam aeternam qui autem incredulus est Filio non videbit vitam sed ira Dei manet super eum __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a> <a href="#judith-4-38">38</a> <a href="#judith-4-39">39</a> <a href="#judith-4-40">40</a> <a href="#judith-4-41">41</a> <a href="#judith-4-42">42</a> <a href="#judith-4-43">43</a> <a href="#judith-4-44">44</a> <a href="#judith-4-45">45</a> <a href="#judith-4-46">46</a> <a href="#judith-4-47">47</a> <a href="#judith-4-48">48</a> <a href="#judith-4-49">49</a> <a href="#judith-4-50">50</a> <a href="#judith-4-51">51</a> <a href="#judith-4-52">52</a> <a href="#judith-4-53">53</a> <a href="#judith-4-54">54</a></p>
<p id="judith-4-1"><span class="verse-num">4:1</span> <span class="verse-body">ut ergo cognovit Iesus quia audierunt Pharisaei quia Iesus plures discipulos facit et baptizat quam Iohannes</span></p>
<p id="judith-4-2"><span class="verse-num">4:2</span> <span class="verse-body">quamquam Iesus non baptizaret sed discipuli eius</span></p>
<p id="judith-4-3"><span class="verse-num">4:3</span> <span class="verse-body">reliquit Iudaeam et abiit iterum in Galilaeam</span></p>
<p id="judith-4-4"><span class="verse-num">4:4</span> <span class="verse-body">oportebat autem eum transire per Samariam</span></p>
<p id="judith-4-5"><span class="verse-num">4:5</span> <span class="verse-body">venit ergo in civitatem Samariae quae dicitur Sychar iuxta praedium quod dedit Iacob Ioseph filio suo</span></p>
<p id="judith-4-6"><span class="verse-num">4:6</span> <span class="verse-body">erat autem ibi fons Iacob Iesus ergo fatigatus ex itinere sedebat sic super fontem hora erat quasi sexta</span></p>
<p id="judith-4-7"><span class="verse-num">4:7</span> <span class="verse-body">venit mulier de Samaria haurire aquam dicit ei Iesus da mihi bibere</span></p>
<p id="judith-4-8"><span class="verse-num">4:8</span> <span class="verse-body">discipuli enim eius abierant in civitatem ut cibos emerent</span></p>
<p id="judith-4-9"><span class="verse-num">4:9</span> <span class="verse-body">dicit ergo ei mulier illa samaritana quomodo tu Iudaeus cum sis bibere a me poscis quae sum mulier samaritana non enim coutuntur Iudaei Samaritanis</span></p>
<p id="judith-4-10"><span class="verse-num">4:10</span> <span class="verse-body">respondit Iesus et dixit ei si scires donum Dei et quis est qui dicit tibi da mihi bibere tu forsitan petisses ab eo et dedisset tibi aquam vivam</span></p>
<p id="judith-4-11"><span class="verse-num">4:11</span> <span class="verse-body">dicit ei mulier Domine neque in quo haurias habes et puteus altus est unde ergo habes aquam vivam</span></p>
<p id="judith-4-12"><span class="verse-num">4:12</span> <span class="verse-body">numquid tu maior es patre nostro Iacob qui dedit nobis puteum et ipse ex eo bibit et filii eius et pecora eius</span></p>
<p id="judith-4-13"><span class="verse-num">4:13</span> <span class="verse-body">respondit Iesus et dixit ei omnis qui bibit ex aqua hac sitiet iterum qui autem biberit ex aqua quam ego dabo ei non sitiet in aeternum</span></p>
<p id="judith-4-14"><span class="verse-num">4:14</span> <span class="verse-body">sed aqua quam dabo ei fiet in eo fons aquae salientis in vitam aeternam</span></p>
<p id="judith-4-15"><span class="verse-num">4:15</span> <span class="verse-body">dicit ad eum mulier Domine da mihi hanc aquam ut non sitiam neque veniam huc haurire</span></p>
<p id="judith-4-16"><span class="verse-num">4:16</span> <span class="verse-body">dicit ei Iesus vade voca virum tuum et veni huc</span></p>
<p id="judith-4-17"><span class="verse-num">4:17</span> <span class="verse-body">respondit mulier et dixit non habeo virum dicit ei Iesus bene dixisti quia non habeo virum</span></p>
<p id="judith-4-18"><span class="verse-num">4:18</span> <span class="verse-body">quinque enim viros habuisti et nunc quem habes non est tuus vir hoc vere dixisti</span></p>
<p id="judith-4-19"><span class="verse-num">4:19</span> <span class="verse-body">dicit ei mulier Domine video quia propheta es tu</span></p>
<p id="judith-4-20"><span class="verse-num">4:20</span> <span class="verse-body">patres nostri in monte hoc adoraverunt et vos dicitis quia Hierosolymis est locus ubi adorare oportet</span></p>
<p id="judith-4-21"><span class="verse-num">4:21</span> <span class="verse-body">dicit ei Iesus mulier crede mihi quia veniet hora quando neque in monte hoc neque in Hierosolymis adorabitis Patrem</span></p>
<p id="judith-4-22"><span class="verse-num">4:22</span> <span class="verse-body">vos adoratis quod nescitis nos adoramus quod scimus quia salus ex Iudaeis est</span></p>
<p id="judith-4-23"><span class="verse-num">4:23</span> <span class="verse-body">sed venit hora et nunc est quando veri adoratores adorabunt Patrem in spiritu et veritate nam et Pater tales quaerit qui adorent eum</span></p>
<p id="judith-4-24"><span class="verse-num">4:24</span> <span class="verse-body">spiritus est Deus et eos qui adorant eum in spiritu et veritate oportet adorare</span></p>
<p id="judith-4-25"><span class="verse-num">4:25</span> <span class="verse-body">dicit ei mulier scio quia Messias venit qui dicitur Christus cum ergo venerit ille nobis adnuntiabit omnia</span></p>
<p id="judith-4-26"><span class="verse-num">4:26</span> <span class="verse-body">dicit ei Iesus ego sum qui loquor tecum</span></p>
<p id="judith-4-27"><span class="verse-num">4:27</span> <span class="verse-body">et continuo venerunt discipuli eius et mirabantur quia cum muliere loquebatur nemo tamen dixit quid quaeris aut quid loqueris cum ea</span></p>
<p id="judith-4-28"><span class="verse-num">4:28</span> <span class="verse-body">reliquit ergo hydriam suam mulier et abiit in civitatem et dicit illis hominibus</span></p>
<p id="judith-4-29"><span class="verse-num">4:29</span> <span class="verse-body">venite videte hominem qui dixit mihi omnia quaecumque feci numquid ipse est Christus</span></p>
<p id="judith-4-30"><span class="verse-num">4:30</span> <span class="verse-body">exierunt de civitate et veniebant ad eum</span></p>
<p id="judith-4-31"><span class="verse-num">4:31</span> <span class="verse-body">interea rogabant eum discipuli dicentes rabbi manduca</span></p>
<p id="judith-4-32"><span class="verse-num">4:32</span> <span class="verse-body">ille autem dixit eis ego cibum habeo manducare quem vos nescitis</span></p>
<p id="judith-4-33"><span class="verse-num">4:33</span> <span class="verse-body">dicebant ergo discipuli ad invicem numquid aliquis adtulit ei manducare</span></p>
<p id="judith-4-34"><span class="verse-num">4:34</span> <span class="verse-body">dicit eis Iesus meus cibus est ut faciam voluntatem eius qui misit me ut perficiam opus eius</span></p>
<p id="judith-4-35"><span class="verse-num">4:35</span> <span class="verse-body">nonne vos dicitis quod adhuc quattuor menses sunt et messis venit ecce dico vobis levate oculos vestros et videte regiones quia albae sunt iam ad messem</span></p>
<p id="judith-4-36"><span class="verse-num">4:36</span> <span class="verse-body">et qui metit mercedem accipit et congregat fructum in vitam aeternam ut et qui seminat simul gaudeat et qui metit</span></p>
<p id="judith-4-37"><span class="verse-num">4:37</span> <span class="verse-body">in hoc enim est verbum verum quia alius est qui seminat et alius est qui metit</span></p>
<p id="judith-4-38"><span class="verse-num">4:38</span> <span class="verse-body">ego misi vos metere quod vos non laborastis alii laboraverunt et vos in laborem eorum introistis</span></p>
<p id="judith-4-39"><span class="verse-num">4:39</span> <span class="verse-body">ex civitate autem illa multi crediderunt in eum Samaritanorum propter verbum mulieris testimonium perhibentis quia dixit mihi omnia quaecumque feci</span></p>
<p id="judith-4-40"><span class="verse-num">4:40</span> <span class="verse-body">cum venissent ergo ad illum Samaritani rogaverunt eum ut ibi maneret et mansit ibi duos dies</span></p>
<p id="judith-4-41"><span class="verse-num">4:41</span> <span class="verse-body">et multo plures crediderunt propter sermonem eius</span></p>
<p id="judith-4-42"><span class="verse-num">4:42</span> <span class="verse-body">et mulieri dicebant quia iam non propter tuam loquellam credimus ipsi enim audivimus et scimus quia hic est vere salvator mundi</span></p>
<p id="judith-4-43"><span class="verse-num">4:43</span> <span class="verse-body">post duos autem dies exiit inde et abiit in Galilaeam</span></p>
<p id="judith-4-44"><span class="verse-num">4:44</span> <span class="verse-body">ipse enim Iesus testimonium perhibuit quia propheta in sua patria honorem non habet</span></p>
<p id="judith-4-45"><span class="verse-num">4:45</span> <span class="verse-body">cum ergo venisset in Galilaeam exceperunt eum Galilaei cum omnia vidissent quae fecerat Hierosolymis in die festo et ipsi enim venerant in diem festum</span></p>
<p id="judith-4-46"><span class="verse-num">4:46</span> <span class="verse-body">venit ergo iterum in Cana Galilaeae ubi fecit aquam vinum et erat quidam regulus cuius filius infirmabatur Capharnaum</span></p>
<p id="judith-4-47"><span class="verse-num">4:47</span> <span class="verse-body">hic cum audisset quia Iesus adveniret a Iudaea in Galilaeam abiit ad eum et rogabat eum ut descenderet et sanaret filium eius incipiebat enim mori</span></p>
<p id="judith-4-48"><span class="verse-num">4:48</span> <span class="verse-body">dixit ergo Iesus ad eum nisi signa et prodigia videritis non creditis</span></p>
<p id="judith-4-49"><span class="verse-num">4:49</span> <span class="verse-body">dicit ad eum regulus Domine descende priusquam moriatur filius meus</span></p>
<p id="judith-4-50"><span class="verse-num">4:50</span> <span class="verse-body">dicit ei Iesus vade filius tuus vivit credidit homo sermoni quem dixit ei Iesus et ibat</span></p>
<p id="judith-4-51"><span class="verse-num">4:51</span> <span class="verse-body">iam autem eo descendente servi occurrerunt ei et nuntiaverunt dicentes quia filius eius viveret</span></p>
<p id="judith-4-52"><span class="verse-num">4:52</span> <span class="verse-body">interrogabat ergo horam ab eis in qua melius habuerit et dixerunt ei quia heri hora septima reliquit eum febris</span></p>
<p id="judith-4-53"><span class="verse-num">4:53</span> <span class="verse-body">cognovit ergo pater quia illa hora erat in qua dixit ei Iesus filius tuus vivit et credidit ipse et domus eius tota</span></p>
<p id="judith-4-54"><span class="verse-num">4:54</span> <span class="verse-body">hoc iterum secundum signum fecit Iesus cum venisset a Iudaea in Galilaeam __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a> <a href="#judith-5-40">40</a> <a href="#judith-5-41">41</a> <a href="#judith-5-42">42</a> <a href="#judith-5-43">43</a> <a href="#judith-5-44">44</a> <a href="#judith-5-45">45</a> <a href="#judith-5-46">46</a> <a href="#judith-5-47">47</a></p>
<p id="judith-5-1"><span class="verse-num">5:1</span> <span class="verse-body">post haec erat dies festus Iudaeorum et ascendit Iesus Hierosolymis</span></p>
<p id="judith-5-2"><span class="verse-num">5:2</span> <span class="verse-body">est autem Hierosolymis super Probatica piscina quae cognominatur hebraice Bethsaida quinque porticus habens</span></p>
<p id="judith-5-3"><span class="verse-num">5:3</span> <span class="verse-body">in his iacebat multitudo magna languentium caecorum claudorum aridorum expectantium aquae motum</span></p>
<p id="judith-5-4"><span class="verse-num">5:4</span> <span class="verse-body">[]</span></p>
<p id="judith-5-5"><span class="verse-num">5:5</span> <span class="verse-body">erat autem quidam homo ibi triginta et octo annos habens in infirmitate sua</span></p>
<p id="judith-5-6"><span class="verse-num">5:6</span> <span class="verse-body">hunc cum vidisset Iesus iacentem et cognovisset quia multum iam tempus habet dicit ei vis sanus fieri</span></p>
<p id="judith-5-7"><span class="verse-num">5:7</span> <span class="verse-body">respondit ei languidus Domine hominem non habeo ut cum turbata fuerit aqua mittat me in piscinam dum venio enim ego alius ante me descendit</span></p>
<p id="judith-5-8"><span class="verse-num">5:8</span> <span class="verse-body">dicit ei Iesus surge tolle grabattum tuum et ambula</span></p>
<p id="judith-5-9"><span class="verse-num">5:9</span> <span class="verse-body">et statim sanus factus est homo et sustulit grabattum suum et ambulabat erat autem sabbatum in illo die</span></p>
<p id="judith-5-10"><span class="verse-num">5:10</span> <span class="verse-body">dicebant Iudaei illi qui sanatus fuerat sabbatum est non licet tibi tollere grabattum tuum</span></p>
<p id="judith-5-11"><span class="verse-num">5:11</span> <span class="verse-body">respondit eis qui me fecit sanum ille mihi dixit tolle grabattum tuum et ambula</span></p>
<p id="judith-5-12"><span class="verse-num">5:12</span> <span class="verse-body">interrogaverunt ergo eum quis est ille homo qui dixit tibi tolle grabattum tuum et ambula</span></p>
<p id="judith-5-13"><span class="verse-num">5:13</span> <span class="verse-body">is autem qui sanus fuerat effectus nesciebat quis esset Iesus enim declinavit turba constituta in loco</span></p>
<p id="judith-5-14"><span class="verse-num">5:14</span> <span class="verse-body">postea invenit eum Iesus in templo et dixit illi ecce sanus factus es iam noli peccare ne deterius tibi aliquid contingat</span></p>
<p id="judith-5-15"><span class="verse-num">5:15</span> <span class="verse-body">abiit ille homo et nuntiavit Iudaeis quia Iesus esset qui fecit eum sanum</span></p>
<p id="judith-5-16"><span class="verse-num">5:16</span> <span class="verse-body">propterea persequebantur Iudaei Iesum quia haec faciebat in sabbato</span></p>
<p id="judith-5-17"><span class="verse-num">5:17</span> <span class="verse-body">Iesus autem respondit eis Pater meus usque modo operatur et ego operor</span></p>
<p id="judith-5-18"><span class="verse-num">5:18</span> <span class="verse-body">propterea ergo magis quaerebant eum Iudaei interficere quia non solum solvebat sabbatum sed et Patrem suum dicebat Deum aequalem se faciens Deo respondit itaque Iesus et dixit eis</span></p>
<p id="judith-5-19"><span class="verse-num">5:19</span> <span class="verse-body">amen amen dico vobis non potest Filius a se facere quicquam nisi quod viderit Patrem facientem quaecumque enim ille fecerit haec et Filius similiter facit</span></p>
<p id="judith-5-20"><span class="verse-num">5:20</span> <span class="verse-body">Pater enim diligit Filium et omnia demonstrat ei quae ipse facit et maiora his demonstrabit ei opera ut vos miremini</span></p>
<p id="judith-5-21"><span class="verse-num">5:21</span> <span class="verse-body">sicut enim Pater suscitat mortuos et vivificat sic et Filius quos vult vivificat</span></p>
<p id="judith-5-22"><span class="verse-num">5:22</span> <span class="verse-body">neque enim Pater iudicat quemquam sed iudicium omne dedit Filio</span></p>
<p id="judith-5-23"><span class="verse-num">5:23</span> <span class="verse-body">ut omnes honorificent Filium sicut honorificant Patrem qui non honorificat Filium non honorificat Patrem qui misit illum</span></p>
<p id="judith-5-24"><span class="verse-num">5:24</span> <span class="verse-body">amen amen dico vobis quia qui verbum meum audit et credit ei qui misit me habet vitam aeternam et in iudicium non venit sed transit a morte in vitam</span></p>
<p id="judith-5-25"><span class="verse-num">5:25</span> <span class="verse-body">amen amen dico vobis quia venit hora et nunc est quando mortui audient vocem Filii Dei et qui audierint vivent</span></p>
<p id="judith-5-26"><span class="verse-num">5:26</span> <span class="verse-body">sicut enim Pater habet vitam in semet ipso sic dedit et Filio vitam habere in semet ipso</span></p>
<p id="judith-5-27"><span class="verse-num">5:27</span> <span class="verse-body">et potestatem dedit ei et iudicium facere quia Filius hominis est</span></p>
<p id="judith-5-28"><span class="verse-num">5:28</span> <span class="verse-body">nolite mirari hoc quia venit hora in qua omnes qui in monumentis sunt audient vocem eius</span></p>
<p id="judith-5-29"><span class="verse-num">5:29</span> <span class="verse-body">et procedent qui bona fecerunt in resurrectionem vitae qui vero mala egerunt in resurrectionem iudicii</span></p>
<p id="judith-5-30"><span class="verse-num">5:30</span> <span class="verse-body">non possum ego a me ipso facere quicquam sicut audio iudico et iudicium meum iustum est quia non quaero voluntatem meam sed voluntatem eius qui misit me</span></p>
<p id="judith-5-31"><span class="verse-num">5:31</span> <span class="verse-body">si ego testimonium perhibeo de me testimonium meum non est verum</span></p>
<p id="judith-5-32"><span class="verse-num">5:32</span> <span class="verse-body">alius est qui testimonium perhibet de me et scio quia verum est testimonium quod perhibet de me</span></p>
<p id="judith-5-33"><span class="verse-num">5:33</span> <span class="verse-body">vos misistis ad Iohannem et testimonium perhibuit veritati</span></p>
<p id="judith-5-34"><span class="verse-num">5:34</span> <span class="verse-body">ego autem non ab homine testimonium accipio sed haec dico ut vos salvi sitis</span></p>
<p id="judith-5-35"><span class="verse-num">5:35</span> <span class="verse-body">ille erat lucerna ardens et lucens vos autem voluistis exultare ad horam in luce eius</span></p>
<p id="judith-5-36"><span class="verse-num">5:36</span> <span class="verse-body">ego autem habeo testimonium maius Iohanne opera enim quae dedit mihi Pater ut perficiam ea ipsa opera quae ego facio testimonium perhibent de me quia Pater me misit</span></p>
<p id="judith-5-37"><span class="verse-num">5:37</span> <span class="verse-body">et qui misit me Pater ipse testimonium perhibuit de me neque vocem eius umquam audistis neque speciem eius vidistis</span></p>
<p id="judith-5-38"><span class="verse-num">5:38</span> <span class="verse-body">et verbum eius non habetis in vobis manens quia quem misit ille huic vos non creditis</span></p>
<p id="judith-5-39"><span class="verse-num">5:39</span> <span class="verse-body">scrutamini scripturas quia vos putatis in ipsis vitam aeternam habere et illae sunt quae testimonium perhibent de me</span></p>
<p id="judith-5-40"><span class="verse-num">5:40</span> <span class="verse-body">et non vultis venire ad me ut vitam habeatis</span></p>
<p id="judith-5-41"><span class="verse-num">5:41</span> <span class="verse-body">claritatem ab hominibus non accipio</span></p>
<p id="judith-5-42"><span class="verse-num">5:42</span> <span class="verse-body">sed cognovi vos quia dilectionem Dei non habetis in vobis</span></p>
<p id="judith-5-43"><span class="verse-num">5:43</span> <span class="verse-body">ego veni in nomine Patris mei et non accipitis me si alius venerit in nomine suo illum accipietis</span></p>
<p id="judith-5-44"><span class="verse-num">5:44</span> <span class="verse-body">quomodo potestis vos credere qui gloriam ab invicem accipitis et gloriam quae a solo est Deo non quaeritis</span></p>
<p id="judith-5-45"><span class="verse-num">5:45</span> <span class="verse-body">nolite putare quia ego accusaturus sim vos apud Patrem est qui accuset vos Moses in quo vos speratis</span></p>
<p id="judith-5-46"><span class="verse-num">5:46</span> <span class="verse-body">si enim crederetis Mosi crederetis forsitan et mihi de me enim ille scripsit</span></p>
<p id="judith-5-47"><span class="verse-num">5:47</span> <span class="verse-body">si autem illius litteris non creditis quomodo meis verbis credetis __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a> <a href="#judith-6-24">24</a> <a href="#judith-6-25">25</a> <a href="#judith-6-26">26</a> <a href="#judith-6-27">27</a> <a href="#judith-6-28">28</a> <a href="#judith-6-29">29</a> <a href="#judith-6-30">30</a> <a href="#judith-6-31">31</a> <a href="#judith-6-32">32</a> <a href="#judith-6-33">33</a> <a href="#judith-6-34">34</a> <a href="#judith-6-35">35</a> <a href="#judith-6-36">36</a> <a href="#judith-6-37">37</a> <a href="#judith-6-38">38</a> <a href="#judith-6-39">39</a> <a href="#judith-6-40">40</a> <a href="#judith-6-41">41</a> <a href="#judith-6-42">42</a> <a href="#judith-6-43">43</a> <a href="#judith-6-44">44</a> <a href="#judith-6-45">45</a> <a href="#judith-6-46">46</a> <a href="#judith-6-47">47</a> <a href="#judith-6-48">48</a> <a href="#judith-6-49">49</a> <a href="#judith-6-50">50</a> <a href="#judith-6-51">51</a> <a href="#judith-6-52">52</a> <a href="#judith-6-53">53</a> <a href="#judith-6-54">54</a> <a href="#judith-6-55">55</a> <a href="#judith-6-56">56</a> <a href="#judith-6-57">57</a> <a href="#judith-6-58">58</a> <a href="#judith-6-59">59</a> <a href="#judith-6-60">60</a> <a href="#judith-6-61">61</a> <a href="#judith-6-62">62</a> <a href="#judith-6-63">63</a> <a href="#judith-6-64">64</a> <a href="#judith-6-65">65</a> <a href="#judith-6-66">66</a> <a href="#judith-6-67">67</a> <a href="#judith-6-68">68</a> <a href="#judith-6-69">69</a> <a href="#judith-6-70">70</a> <a href="#judith-6-71">71</a> <a href="#judith-6-72">72</a></p>
<p id="judith-6-1"><span class="verse-num">6:1</span> <span class="verse-body">post haec abiit Iesus trans mare Galilaeae quod est Tiberiadis</span></p>
<p id="judith-6-2"><span class="verse-num">6:2</span> <span class="verse-body">et sequebatur eum multitudo magna quia videbant signa quae faciebat super his qui infirmabantur</span></p>
<p id="judith-6-3"><span class="verse-num">6:3</span> <span class="verse-body">subiit ergo in montem Iesus et ibi sedebat cum discipulis suis</span></p>
<p id="judith-6-4"><span class="verse-num">6:4</span> <span class="verse-body">erat autem proximum pascha dies festus Iudaeorum</span></p>
<p id="judith-6-5"><span class="verse-num">6:5</span> <span class="verse-body">cum sublevasset ergo oculos Iesus et vidisset quia multitudo maxima venit ad eum dicit ad Philippum unde ememus panes ut manducent hii</span></p>
<p id="judith-6-6"><span class="verse-num">6:6</span> <span class="verse-body">hoc autem dicebat temptans eum ipse enim sciebat quid esset facturus</span></p>
<p id="judith-6-7"><span class="verse-num">6:7</span> <span class="verse-body">respondit ei Philippus ducentorum denariorum panes non sufficiunt eis ut unusquisque modicum quid accipiat</span></p>
<p id="judith-6-8"><span class="verse-num">6:8</span> <span class="verse-body">dicit ei unus ex discipulis eius Andreas frater Simonis Petri</span></p>
<p id="judith-6-9"><span class="verse-num">6:9</span> <span class="verse-body">est puer unus hic qui habet quinque panes hordiacios et duos pisces sed haec quid sunt inter tantos</span></p>
<p id="judith-6-10"><span class="verse-num">6:10</span> <span class="verse-body">dixit ergo Iesus facite homines discumbere erat autem faenum multum in loco discubuerunt ergo viri numero quasi quinque milia</span></p>
<p id="judith-6-11"><span class="verse-num">6:11</span> <span class="verse-body">accepit ergo panes Iesus et cum gratias egisset distribuit discumbentibus similiter et ex piscibus quantum volebant</span></p>
<p id="judith-6-12"><span class="verse-num">6:12</span> <span class="verse-body">ut autem impleti sunt dixit discipulis suis colligite quae superaverunt fragmenta ne pereant</span></p>
<p id="judith-6-13"><span class="verse-num">6:13</span> <span class="verse-body">collegerunt ergo et impleverunt duodecim cofinos fragmentorum ex quinque panibus hordiaciis quae superfuerunt his qui manducaverunt</span></p>
<p id="judith-6-14"><span class="verse-num">6:14</span> <span class="verse-body">illi ergo homines cum vidissent quod fecerat signum dicebant quia hic est vere propheta qui venturus est in mundum</span></p>
<p id="judith-6-15"><span class="verse-num">6:15</span> <span class="verse-body">Iesus ergo cum cognovisset quia venturi essent ut raperent eum et facerent eum regem fugit iterum in montem ipse solus</span></p>
<p id="judith-6-16"><span class="verse-num">6:16</span> <span class="verse-body">ut autem sero factum est descenderunt discipuli eius ad mare</span></p>
<p id="judith-6-17"><span class="verse-num">6:17</span> <span class="verse-body">et cum ascendissent navem venerunt trans mare in Capharnaum et tenebrae iam factae erant et non venerat ad eos Iesus</span></p>
<p id="judith-6-18"><span class="verse-num">6:18</span> <span class="verse-body">mare autem vento magno flante exsurgebat</span></p>
<p id="judith-6-19"><span class="verse-num">6:19</span> <span class="verse-body">cum remigassent ergo quasi stadia viginti quinque aut triginta vident Iesum ambulantem super mare et proximum navi fieri et timuerunt</span></p>
<p id="judith-6-20"><span class="verse-num">6:20</span> <span class="verse-body">ille autem dicit eis ego sum nolite timere</span></p>
<p id="judith-6-21"><span class="verse-num">6:21</span> <span class="verse-body">voluerunt ergo accipere eum in navi et statim fuit navis ad terram quam ibant</span></p>
<p id="judith-6-22"><span class="verse-num">6:22</span> <span class="verse-body">altera die turba quae stabat trans mare vidit quia navicula alia non erat ibi nisi una et quia non introisset cum discipulis suis Iesus in navem sed soli discipuli eius abissent</span></p>
<p id="judith-6-23"><span class="verse-num">6:23</span> <span class="verse-body">aliae vero supervenerunt naves a Tiberiade iuxta locum ubi manducaverant panem gratias agente Domino</span></p>
<p id="judith-6-24"><span class="verse-num">6:24</span> <span class="verse-body">cum ergo vidisset turba quia Iesus non esset ibi neque discipuli eius ascenderunt naviculas et venerunt Capharnaum quaerentes Iesum</span></p>
<p id="judith-6-25"><span class="verse-num">6:25</span> <span class="verse-body">et cum invenissent eum trans mare dixerunt ei rabbi quando huc venisti</span></p>
<p id="judith-6-26"><span class="verse-num">6:26</span> <span class="verse-body">respondit eis Iesus et dixit amen amen dico vobis quaeritis me non quia vidistis signa sed quia manducastis ex panibus et saturati estis</span></p>
<p id="judith-6-27"><span class="verse-num">6:27</span> <span class="verse-body">operamini non cibum qui perit sed qui permanet in vitam aeternam quem Filius hominis vobis dabit hunc enim Pater signavit Deus</span></p>
<p id="judith-6-28"><span class="verse-num">6:28</span> <span class="verse-body">dixerunt ergo ad eum quid faciemus ut operemur opera Dei</span></p>
<p id="judith-6-29"><span class="verse-num">6:29</span> <span class="verse-body">respondit Iesus et dixit eis hoc est opus Dei ut credatis in eum quem misit ille</span></p>
<p id="judith-6-30"><span class="verse-num">6:30</span> <span class="verse-body">dixerunt ergo ei quod ergo tu facis signum ut videamus et credamus tibi quid operaris</span></p>
<p id="judith-6-31"><span class="verse-num">6:31</span> <span class="verse-body">patres nostri manna manducaverunt in deserto sicut scriptum est panem de caelo dedit eis manducare</span></p>
<p id="judith-6-32"><span class="verse-num">6:32</span> <span class="verse-body">dixit ergo eis Iesus amen amen dico vobis non Moses dedit vobis panem de caelo sed Pater meus dat vobis panem de caelo verum</span></p>
<p id="judith-6-33"><span class="verse-num">6:33</span> <span class="verse-body">panis enim Dei est qui descendit de caelo et dat vitam mundo</span></p>
<p id="judith-6-34"><span class="verse-num">6:34</span> <span class="verse-body">dixerunt ergo ad eum Domine semper da nobis panem hunc</span></p>
<p id="judith-6-35"><span class="verse-num">6:35</span> <span class="verse-body">dixit autem eis Iesus ego sum panis vitae qui veniet ad me non esuriet et qui credit in me non sitiet umquam</span></p>
<p id="judith-6-36"><span class="verse-num">6:36</span> <span class="verse-body">sed dixi vobis quia et vidistis me et non creditis</span></p>
<p id="judith-6-37"><span class="verse-num">6:37</span> <span class="verse-body">omne quod dat mihi Pater ad me veniet et eum qui venit ad me non eiciam foras</span></p>
<p id="judith-6-38"><span class="verse-num">6:38</span> <span class="verse-body">quia descendi de caelo non ut faciam voluntatem meam sed voluntatem eius qui misit me</span></p>
<p id="judith-6-39"><span class="verse-num">6:39</span> <span class="verse-body">haec est autem voluntas eius qui misit me Patris ut omne quod dedit mihi non perdam ex eo sed resuscitem illum novissimo die</span></p>
<p id="judith-6-40"><span class="verse-num">6:40</span> <span class="verse-body">haec est enim voluntas Patris mei qui misit me ut omnis qui videt Filium et credit in eum habeat vitam aeternam et resuscitabo ego eum in novissimo die</span></p>
<p id="judith-6-41"><span class="verse-num">6:41</span> <span class="verse-body">murmurabant ergo Iudaei de illo quia dixisset ego sum panis qui de caelo descendi</span></p>
<p id="judith-6-42"><span class="verse-num">6:42</span> <span class="verse-body">et dicebant nonne hic est Iesus filius Ioseph cuius nos novimus patrem et matrem quomodo ergo dicit hic quia de caelo descendi</span></p>
<p id="judith-6-43"><span class="verse-num">6:43</span> <span class="verse-body">respondit ergo Iesus et dixit eis nolite murmurare in invicem</span></p>
<p id="judith-6-44"><span class="verse-num">6:44</span> <span class="verse-body">nemo potest venire ad me nisi Pater qui misit me traxerit eum et ego resuscitabo eum novissimo die</span></p>
<p id="judith-6-45"><span class="verse-num">6:45</span> <span class="verse-body">est scriptum in prophetis et erunt omnes docibiles Dei omnis qui audivit a Patre et didicit venit ad me</span></p>
<p id="judith-6-46"><span class="verse-num">6:46</span> <span class="verse-body">non quia Patrem vidit quisquam nisi is qui est a Deo hic vidit Patrem</span></p>
<p id="judith-6-47"><span class="verse-num">6:47</span> <span class="verse-body">amen amen dico vobis qui credit in me habet vitam aeternam</span></p>
<p id="judith-6-48"><span class="verse-num">6:48</span> <span class="verse-body">ego sum panis vitae</span></p>
<p id="judith-6-49"><span class="verse-num">6:49</span> <span class="verse-body">patres vestri manducaverunt in deserto manna et mortui sunt</span></p>
<p id="judith-6-50"><span class="verse-num">6:50</span> <span class="verse-body">hic est panis de caelo descendens ut si quis ex ipso manducaverit non moriatur</span></p>
<p id="judith-6-51"><span class="verse-num">6:51</span> <span class="verse-body">ego sum panis vivus qui de caelo descendi</span></p>
<p id="judith-6-52"><span class="verse-num">6:52</span> <span class="verse-body">si quis manducaverit ex hoc pane vivet in aeternum et panis quem ego dabo caro mea est pro mundi vita</span></p>
<p id="judith-6-53"><span class="verse-num">6:53</span> <span class="verse-body">litigabant ergo Iudaei ad invicem dicentes quomodo potest hic nobis carnem suam dare ad manducandum</span></p>
<p id="judith-6-54"><span class="verse-num">6:54</span> <span class="verse-body">dixit ergo eis Iesus amen amen dico vobis nisi manducaveritis carnem Filii hominis et biberitis eius sanguinem non habetis vitam in vobis</span></p>
<p id="judith-6-55"><span class="verse-num">6:55</span> <span class="verse-body">qui manducat meam carnem et bibit meum sanguinem habet vitam aeternam et ego resuscitabo eum in novissimo die</span></p>
<p id="judith-6-56"><span class="verse-num">6:56</span> <span class="verse-body">caro enim mea vere est cibus et sanguis meus vere est potus</span></p>
<p id="judith-6-57"><span class="verse-num">6:57</span> <span class="verse-body">qui manducat meam carnem et bibit meum sanguinem in me manet et ego in illo</span></p>
<p id="judith-6-58"><span class="verse-num">6:58</span> <span class="verse-body">sicut misit me vivens Pater et ego vivo propter Patrem et qui manducat me et ipse vivet propter me</span></p>
<p id="judith-6-59"><span class="verse-num">6:59</span> <span class="verse-body">hic est panis qui de caelo descendit non sicut manducaverunt patres vestri manna et mortui sunt qui manducat hunc panem vivet in aeternum</span></p>
<p id="judith-6-60"><span class="verse-num">6:60</span> <span class="verse-body">haec dixit in synagoga docens in Capharnaum</span></p>
<p id="judith-6-61"><span class="verse-num">6:61</span> <span class="verse-body">multi ergo audientes ex discipulis eius dixerunt durus est hic sermo quis potest eum audire</span></p>
<p id="judith-6-62"><span class="verse-num">6:62</span> <span class="verse-body">sciens autem Iesus apud semet ipsum quia murmurarent de hoc discipuli eius dixit eis hoc vos scandalizat</span></p>
<p id="judith-6-63"><span class="verse-num">6:63</span> <span class="verse-body">si ergo videritis Filium hominis ascendentem ubi erat prius</span></p>
<p id="judith-6-64"><span class="verse-num">6:64</span> <span class="verse-body">spiritus est qui vivificat caro non prodest quicquam verba quae ego locutus sum vobis spiritus et vita sunt</span></p>
<p id="judith-6-65"><span class="verse-num">6:65</span> <span class="verse-body">sed sunt quidam ex vobis qui non credunt sciebat enim ab initio Iesus qui essent credentes et quis traditurus esset eum</span></p>
<p id="judith-6-66"><span class="verse-num">6:66</span> <span class="verse-body">et dicebat propterea dixi vobis quia nemo potest venire ad me nisi fuerit ei datum a Patre meo</span></p>
<p id="judith-6-67"><span class="verse-num">6:67</span> <span class="verse-body">ex hoc multi discipulorum eius abierunt retro et iam non cum illo ambulabant</span></p>
<p id="judith-6-68"><span class="verse-num">6:68</span> <span class="verse-body">dixit ergo Iesus ad duodecim numquid et vos vultis abire</span></p>
<p id="judith-6-69"><span class="verse-num">6:69</span> <span class="verse-body">respondit ergo ei Simon Petrus Domine ad quem ibimus verba vitae aeternae habes</span></p>
<p id="judith-6-70"><span class="verse-num">6:70</span> <span class="verse-body">et nos credidimus et cognovimus quia tu es Christus Filius Dei</span></p>
<p id="judith-6-71"><span class="verse-num">6:71</span> <span class="verse-body">respondit eis Iesus nonne ego vos duodecim elegi et ex vobis unus diabolus est</span></p>
<p id="judith-6-72"><span class="verse-num">6:72</span> <span class="verse-body">dicebat autem Iudam Simonis Scariotis hic enim erat traditurus eum cum esset unus ex duodecim __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a> <a href="#judith-7-41">41</a> <a href="#judith-7-42">42</a> <a href="#judith-7-43">43</a> <a href="#judith-7-44">44</a> <a href="#judith-7-45">45</a> <a href="#judith-7-46">46</a> <a href="#judith-7-47">47</a> <a href="#judith-7-48">48</a> <a href="#judith-7-49">49</a> <a href="#judith-7-50">50</a> <a href="#judith-7-51">51</a> <a href="#judith-7-52">52</a> <a href="#judith-7-53">53</a></p>
<p id="judith-7-1"><span class="verse-num">7:1</span> <span class="verse-body">post haec ambulabat Iesus in Galilaeam non enim volebat in Iudaeam ambulare quia quaerebant eum Iudaei interficere</span></p>
<p id="judith-7-2"><span class="verse-num">7:2</span> <span class="verse-body">erat autem in proximo dies festus Iudaeorum scenopegia</span></p>
<p id="judith-7-3"><span class="verse-num">7:3</span> <span class="verse-body">dixerunt autem ad eum fratres eius transi hinc et vade in Iudaeam ut et discipuli tui videant opera tua quae facis</span></p>
<p id="judith-7-4"><span class="verse-num">7:4</span> <span class="verse-body">nemo quippe in occulto quid facit et quaerit ipse in palam esse si haec facis manifesta te ipsum mundo</span></p>
<p id="judith-7-5"><span class="verse-num">7:5</span> <span class="verse-body">neque enim fratres eius credebant in eum</span></p>
<p id="judith-7-6"><span class="verse-num">7:6</span> <span class="verse-body">dicit ergo eis Iesus tempus meum nondum advenit tempus autem vestrum semper est paratum</span></p>
<p id="judith-7-7"><span class="verse-num">7:7</span> <span class="verse-body">non potest mundus odisse vos me autem odit quia ego testimonium perhibeo de illo quia opera eius mala sunt</span></p>
<p id="judith-7-8"><span class="verse-num">7:8</span> <span class="verse-body">vos ascendite ad diem festum hunc ego non ascendo ad diem festum istum quia meum tempus nondum impletum est</span></p>
<p id="judith-7-9"><span class="verse-num">7:9</span> <span class="verse-body">haec cum dixisset ipse mansit in Galilaea</span></p>
<p id="judith-7-10"><span class="verse-num">7:10</span> <span class="verse-body">ut autem ascenderunt fratres eius tunc et ipse ascendit ad diem festum non manifeste sed quasi in occulto</span></p>
<p id="judith-7-11"><span class="verse-num">7:11</span> <span class="verse-body">Iudaei ergo quaerebant eum in die festo et dicebant ubi est ille</span></p>
<p id="judith-7-12"><span class="verse-num">7:12</span> <span class="verse-body">et murmur multus de eo erat in turba; quidam enim dicebant quia bonus est alii autem dicebant non sed seducit turbas</span></p>
<p id="judith-7-13"><span class="verse-num">7:13</span> <span class="verse-body">nemo tamen palam loquebatur de illo propter metum Iudaeorum</span></p>
<p id="judith-7-14"><span class="verse-num">7:14</span> <span class="verse-body">iam autem die festo mediante ascendit Iesus in templum et docebat</span></p>
<p id="judith-7-15"><span class="verse-num">7:15</span> <span class="verse-body">et mirabantur Iudaei dicentes quomodo hic litteras scit cum non didicerit</span></p>
<p id="judith-7-16"><span class="verse-num">7:16</span> <span class="verse-body">respondit eis Iesus et dixit mea doctrina non est mea sed eius qui misit me</span></p>
<p id="judith-7-17"><span class="verse-num">7:17</span> <span class="verse-body">si quis voluerit voluntatem eius facere cognoscet de doctrina utrum ex Deo sit an ego a me ipso loquar</span></p>
<p id="judith-7-18"><span class="verse-num">7:18</span> <span class="verse-body">qui a semet ipso loquitur gloriam propriam quaerit qui autem quaerit gloriam eius qui misit illum hic verax est et iniustitia in illo non est</span></p>
<p id="judith-7-19"><span class="verse-num">7:19</span> <span class="verse-body">nonne Moses dedit vobis legem et nemo ex vobis facit legem</span></p>
<p id="judith-7-20"><span class="verse-num">7:20</span> <span class="verse-body">quid me quaeritis interficere respondit turba et dixit daemonium habes quis te quaerit interficere</span></p>
<p id="judith-7-21"><span class="verse-num">7:21</span> <span class="verse-body">respondit Iesus et dixit eis unum opus feci et omnes miramini</span></p>
<p id="judith-7-22"><span class="verse-num">7:22</span> <span class="verse-body">propterea Moses dedit vobis circumcisionem non quia ex Mose est sed ex patribus et in sabbato circumciditis hominem</span></p>
<p id="judith-7-23"><span class="verse-num">7:23</span> <span class="verse-body">si circumcisionem accipit homo in sabbato ut non solvatur lex Mosi mihi indignamini quia totum hominem sanum feci in sabbato</span></p>
<p id="judith-7-24"><span class="verse-num">7:24</span> <span class="verse-body">nolite iudicare secundum faciem sed iustum iudicium iudicate</span></p>
<p id="judith-7-25"><span class="verse-num">7:25</span> <span class="verse-body">dicebant ergo quidam ex Hierosolymis nonne hic est quem quaerunt interficere</span></p>
<p id="judith-7-26"><span class="verse-num">7:26</span> <span class="verse-body">et ecce palam loquitur et nihil ei dicunt numquid vere cognoverunt principes quia hic est Christus</span></p>
<p id="judith-7-27"><span class="verse-num">7:27</span> <span class="verse-body">sed hunc scimus unde sit Christus autem cum venerit nemo scit unde sit</span></p>
<p id="judith-7-28"><span class="verse-num">7:28</span> <span class="verse-body">clamabat ergo docens in templo Iesus et dicens et me scitis et unde sim scitis et a me ipso non veni sed est verus qui misit me quem vos non scitis</span></p>
<p id="judith-7-29"><span class="verse-num">7:29</span> <span class="verse-body">ego scio eum quia ab ipso sum et ipse me misit</span></p>
<p id="judith-7-30"><span class="verse-num">7:30</span> <span class="verse-body">quaerebant ergo eum adprehendere et nemo misit in illum manus quia nondum venerat hora eius</span></p>
<p id="judith-7-31"><span class="verse-num">7:31</span> <span class="verse-body">de turba autem multi crediderunt in eum et dicebant Christus cum venerit numquid plura signa faciet quam quae hic facit</span></p>
<p id="judith-7-32"><span class="verse-num">7:32</span> <span class="verse-body">audierunt Pharisaei turbam murmurantem de illo haec et miserunt principes et Pharisaei ministros ut adprehenderent eum</span></p>
<p id="judith-7-33"><span class="verse-num">7:33</span> <span class="verse-body">dixit ergo Iesus adhuc modicum tempus vobiscum sum et vado ad eum qui misit me</span></p>
<p id="judith-7-34"><span class="verse-num">7:34</span> <span class="verse-body">quaeretis me et non invenietis et ubi sum ego vos non potestis venire</span></p>
<p id="judith-7-35"><span class="verse-num">7:35</span> <span class="verse-body">dixerunt ergo Iudaei ad se ipsos quo hic iturus est quia non inveniemus eum numquid in dispersionem gentium iturus est et docturus gentes</span></p>
<p id="judith-7-36"><span class="verse-num">7:36</span> <span class="verse-body">quis est hic sermo quem dixit quaeretis me et non invenietis et ubi sum ego non potestis venire</span></p>
<p id="judith-7-37"><span class="verse-num">7:37</span> <span class="verse-body">in novissimo autem die magno festivitatis stabat Iesus et clamabat dicens si quis sitit veniat ad me et bibat</span></p>
<p id="judith-7-38"><span class="verse-num">7:38</span> <span class="verse-body">qui credit in me sicut dixit scriptura flumina de ventre eius fluent aquae vivae</span></p>
<p id="judith-7-39"><span class="verse-num">7:39</span> <span class="verse-body">hoc autem dixit de Spiritu quem accepturi erant credentes in eum non enim erat Spiritus quia Iesus nondum fuerat glorificatus</span></p>
<p id="judith-7-40"><span class="verse-num">7:40</span> <span class="verse-body">ex illa ergo turba cum audissent hos sermones eius dicebant hic est vere propheta</span></p>
<p id="judith-7-41"><span class="verse-num">7:41</span> <span class="verse-body">alii dicebant hic est Christus quidam autem dicebant numquid a Galilaea Christus venit</span></p>
<p id="judith-7-42"><span class="verse-num">7:42</span> <span class="verse-body">nonne scriptura dicit quia ex semine David et Bethleem castello ubi erat David venit Christus</span></p>
<p id="judith-7-43"><span class="verse-num">7:43</span> <span class="verse-body">dissensio itaque facta est in turba propter eum</span></p>
<p id="judith-7-44"><span class="verse-num">7:44</span> <span class="verse-body">quidam autem ex ipsis volebant adprehendere eum sed nemo misit super illum manus</span></p>
<p id="judith-7-45"><span class="verse-num">7:45</span> <span class="verse-body">venerunt ergo ministri ad pontifices et Pharisaeos et dixerunt eis illi quare non adduxistis eum</span></p>
<p id="judith-7-46"><span class="verse-num">7:46</span> <span class="verse-body">responderunt ministri numquam sic locutus est homo sicut hic homo</span></p>
<p id="judith-7-47"><span class="verse-num">7:47</span> <span class="verse-body">responderunt ergo eis Pharisaei numquid et vos seducti estis</span></p>
<p id="judith-7-48"><span class="verse-num">7:48</span> <span class="verse-body">numquid aliquis ex principibus credidit in eum aut ex Pharisaeis</span></p>
<p id="judith-7-49"><span class="verse-num">7:49</span> <span class="verse-body">sed turba haec quae non novit legem maledicti sunt</span></p>
<p id="judith-7-50"><span class="verse-num">7:50</span> <span class="verse-body">dicit Nicodemus ad eos ille qui venit ad eum nocte qui unus erat ex ipsis</span></p>
<p id="judith-7-51"><span class="verse-num">7:51</span> <span class="verse-body">numquid lex nostra iudicat hominem nisi audierit ab ipso prius et cognoverit quid faciat</span></p>
<p id="judith-7-52"><span class="verse-num">7:52</span> <span class="verse-body">responderunt et dixerunt ei numquid et tu Galilaeus es scrutare et vide quia propheta a Galilaea non surgit</span></p>
<p id="judith-7-53"><span class="verse-num">7:53</span> <span class="verse-body">et reversi sunt unusquisque in domum suam __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a> <a href="#judith-8-37">37</a> <a href="#judith-8-38">38</a> <a href="#judith-8-39">39</a> <a href="#judith-8-40">40</a> <a href="#judith-8-41">41</a> <a href="#judith-8-42">42</a> <a href="#judith-8-43">43</a> <a href="#judith-8-44">44</a> <a href="#judith-8-45">45</a> <a href="#judith-8-46">46</a> <a href="#judith-8-47">47</a> <a href="#judith-8-48">48</a> <a href="#judith-8-49">49</a> <a href="#judith-8-50">50</a> <a href="#judith-8-51">51</a> <a href="#judith-8-52">52</a> <a href="#judith-8-53">53</a> <a href="#judith-8-54">54</a> <a href="#judith-8-55">55</a> <a href="#judith-8-56">56</a> <a href="#judith-8-57">57</a> <a href="#judith-8-58">58</a> <a href="#judith-8-59">59</a></p>
<p id="judith-8-1"><span class="verse-num">8:1</span> <span class="verse-body">Iesus autem perrexit in montem Oliveti</span></p>
<p id="judith-8-2"><span class="verse-num">8:2</span> <span class="verse-body">et diluculo iterum venit in templum et omnis populus venit ad eum et sedens docebat eos</span></p>
<p id="judith-8-3"><span class="verse-num">8:3</span> <span class="verse-body">adducunt autem scribae et Pharisaei mulierem in adulterio deprehensam et statuerunt eam in medio</span></p>
<p id="judith-8-4"><span class="verse-num">8:4</span> <span class="verse-body">et dixerunt ei magister haec mulier modo deprehensa est in adulterio</span></p>
<p id="judith-8-5"><span class="verse-num">8:5</span> <span class="verse-body">in lege autem Moses mandavit nobis huiusmodi lapidare tu ergo quid dicis</span></p>
<p id="judith-8-6"><span class="verse-num">8:6</span> <span class="verse-body">haec autem dicebant temptantes eum ut possent accusare eum Iesus autem inclinans se deorsum digito scribebat in terra</span></p>
<p id="judith-8-7"><span class="verse-num">8:7</span> <span class="verse-body">cum autem perseverarent interrogantes eum erexit se et dixit eis qui sine peccato est vestrum primus in illam lapidem mittat</span></p>
<p id="judith-8-8"><span class="verse-num">8:8</span> <span class="verse-body">et iterum se inclinans scribebat in terra</span></p>
<p id="judith-8-9"><span class="verse-num">8:9</span> <span class="verse-body">audientes autem unus post unum exiebant incipientes a senioribus et remansit solus et mulier in medio stans</span></p>
<p id="judith-8-10"><span class="verse-num">8:10</span> <span class="verse-body">erigens autem se Iesus dixit ei mulier ubi sunt nemo te condemnavit</span></p>
<p id="judith-8-11"><span class="verse-num">8:11</span> <span class="verse-body">quae dixit nemo Domine dixit autem Iesus nec ego te condemnabo vade et amplius iam noli peccare</span></p>
<p id="judith-8-12"><span class="verse-num">8:12</span> <span class="verse-body">iterum ergo locutus est eis Iesus dicens ego sum lux mundi qui sequitur me non ambulabit in tenebris sed habebit lucem vitae</span></p>
<p id="judith-8-13"><span class="verse-num">8:13</span> <span class="verse-body">dixerunt ergo ei Pharisaei tu de te ipso testimonium perhibes testimonium tuum non est verum</span></p>
<p id="judith-8-14"><span class="verse-num">8:14</span> <span class="verse-body">respondit Iesus et dixit eis et si ego testimonium perhibeo de me ipso verum est testimonium meum quia scio unde veni et quo vado vos autem nescitis unde venio aut quo vado</span></p>
<p id="judith-8-15"><span class="verse-num">8:15</span> <span class="verse-body">vos secundum carnem iudicatis ego non iudico quemquam</span></p>
<p id="judith-8-16"><span class="verse-num">8:16</span> <span class="verse-body">et si iudico ego iudicium meum verum est quia solus non sum sed ego et qui me misit Pater</span></p>
<p id="judith-8-17"><span class="verse-num">8:17</span> <span class="verse-body">et in lege vestra scriptum est quia duorum hominum testimonium verum est</span></p>
<p id="judith-8-18"><span class="verse-num">8:18</span> <span class="verse-body">ego sum qui testimonium perhibeo de me ipso et testimonium perhibet de me qui misit me Pater</span></p>
<p id="judith-8-19"><span class="verse-num">8:19</span> <span class="verse-body">dicebant ergo ei ubi est Pater tuus respondit Iesus neque me scitis neque Patrem meum si me sciretis forsitan et Patrem meum sciretis</span></p>
<p id="judith-8-20"><span class="verse-num">8:20</span> <span class="verse-body">haec verba locutus est in gazofilacio docens in templo et nemo adprehendit eum quia necdum venerat hora eius</span></p>
<p id="judith-8-21"><span class="verse-num">8:21</span> <span class="verse-body">dixit ergo iterum eis Iesus ego vado et quaeretis me et in peccato vestro moriemini quo ego vado vos non potestis venire</span></p>
<p id="judith-8-22"><span class="verse-num">8:22</span> <span class="verse-body">dicebant ergo Iudaei numquid interficiet semet ipsum quia dicit quo ego vado vos non potestis venire</span></p>
<p id="judith-8-23"><span class="verse-num">8:23</span> <span class="verse-body">et dicebat eis vos de deorsum estis ego de supernis sum vos de mundo hoc estis ego non sum de hoc mundo</span></p>
<p id="judith-8-24"><span class="verse-num">8:24</span> <span class="verse-body">dixi ergo vobis quia moriemini in peccatis vestris si enim non credideritis quia ego sum moriemini in peccato vestro</span></p>
<p id="judith-8-25"><span class="verse-num">8:25</span> <span class="verse-body">dicebant ergo ei tu quis es dixit eis Iesus principium quia et loquor vobis</span></p>
<p id="judith-8-26"><span class="verse-num">8:26</span> <span class="verse-body">multa habeo de vobis loqui et iudicare sed qui misit me verax est et ego quae audivi ab eo haec loquor in mundo</span></p>
<p id="judith-8-27"><span class="verse-num">8:27</span> <span class="verse-body">et non cognoverunt quia Patrem eis dicebat</span></p>
<p id="judith-8-28"><span class="verse-num">8:28</span> <span class="verse-body">dixit ergo eis Iesus cum exaltaveritis Filium hominis tunc cognoscetis quia ego sum et a me ipso facio nihil sed sicut docuit me Pater haec loquor</span></p>
<p id="judith-8-29"><span class="verse-num">8:29</span> <span class="verse-body">et qui me misit mecum est non reliquit me solum quia ego quae placita sunt ei facio semper</span></p>
<p id="judith-8-30"><span class="verse-num">8:30</span> <span class="verse-body">haec illo loquente multi crediderunt in eum</span></p>
<p id="judith-8-31"><span class="verse-num">8:31</span> <span class="verse-body">dicebat ergo Iesus ad eos qui crediderunt ei Iudaeos si vos manseritis in sermone meo vere discipuli mei eritis</span></p>
<p id="judith-8-32"><span class="verse-num">8:32</span> <span class="verse-body">et cognoscetis veritatem et veritas liberabit vos</span></p>
<p id="judith-8-33"><span class="verse-num">8:33</span> <span class="verse-body">responderunt ei semen Abrahae sumus et nemini servivimus umquam quomodo tu dicis liberi eritis</span></p>
<p id="judith-8-34"><span class="verse-num">8:34</span> <span class="verse-body">respondit eis Iesus amen amen dico vobis quia omnis qui facit peccatum servus est peccati</span></p>
<p id="judith-8-35"><span class="verse-num">8:35</span> <span class="verse-body">servus autem non manet in domo in aeternum filius manet in aeternum</span></p>
<p id="judith-8-36"><span class="verse-num">8:36</span> <span class="verse-body">si ergo Filius vos liberaverit vere liberi eritis</span></p>
<p id="judith-8-37"><span class="verse-num">8:37</span> <span class="verse-body">scio quia filii Abrahae estis sed quaeritis me interficere quia sermo meus non capit in vobis</span></p>
<p id="judith-8-38"><span class="verse-num">8:38</span> <span class="verse-body">ego quod vidi apud Patrem loquor et vos quae vidistis apud patrem vestrum facitis</span></p>
<p id="judith-8-39"><span class="verse-num">8:39</span> <span class="verse-body">responderunt et dixerunt ei pater noster Abraham est dicit eis Iesus si filii Abrahae estis opera Abrahae facite</span></p>
<p id="judith-8-40"><span class="verse-num">8:40</span> <span class="verse-body">nunc autem quaeritis me interficere hominem qui veritatem vobis locutus sum quam audivi a Deo hoc Abraham non fecit</span></p>
<p id="judith-8-41"><span class="verse-num">8:41</span> <span class="verse-body">vos facitis opera patris vestri dixerunt itaque ei nos ex fornicatione non sumus nati unum patrem habemus Deum</span></p>
<p id="judith-8-42"><span class="verse-num">8:42</span> <span class="verse-body">dixit ergo eis Iesus si Deus pater vester esset diligeretis utique me ego enim ex Deo processi et veni neque enim a me ipso veni sed ille me misit</span></p>
<p id="judith-8-43"><span class="verse-num">8:43</span> <span class="verse-body">quare loquellam meam non cognoscitis quia non potestis audire sermonem meum</span></p>
<p id="judith-8-44"><span class="verse-num">8:44</span> <span class="verse-body">vos ex patre diabolo estis et desideria patris vestri vultis facere ille homicida erat ab initio et in veritate non stetit quia non est veritas in eo cum loquitur mendacium ex propriis loquitur quia mendax est et pater eius</span></p>
<p id="judith-8-45"><span class="verse-num">8:45</span> <span class="verse-body">ego autem quia veritatem dico non creditis mihi</span></p>
<p id="judith-8-46"><span class="verse-num">8:46</span> <span class="verse-body">quis ex vobis arguit me de peccato si veritatem dico quare vos non creditis mihi</span></p>
<p id="judith-8-47"><span class="verse-num">8:47</span> <span class="verse-body">qui est ex Deo verba Dei audit propterea vos non auditis quia ex Deo non estis</span></p>
<p id="judith-8-48"><span class="verse-num">8:48</span> <span class="verse-body">responderunt igitur Iudaei et dixerunt ei nonne bene dicimus nos quia Samaritanus es tu et daemonium habes</span></p>
<p id="judith-8-49"><span class="verse-num">8:49</span> <span class="verse-body">respondit Iesus ego daemonium non habeo sed honorifico Patrem meum et vos inhonoratis me</span></p>
<p id="judith-8-50"><span class="verse-num">8:50</span> <span class="verse-body">ego autem non quaero gloriam meam est qui quaerit et iudicat</span></p>
<p id="judith-8-51"><span class="verse-num">8:51</span> <span class="verse-body">amen amen dico vobis si quis sermonem meum servaverit mortem non videbit in aeternum</span></p>
<p id="judith-8-52"><span class="verse-num">8:52</span> <span class="verse-body">dixerunt ergo Iudaei nunc cognovimus quia daemonium habes Abraham mortuus est et prophetae et tu dicis si quis sermonem meum servaverit non gustabit mortem in aeternum</span></p>
<p id="judith-8-53"><span class="verse-num">8:53</span> <span class="verse-body">numquid tu maior es patre nostro Abraham qui mortuus est et prophetae mortui sunt quem te ipsum facis</span></p>
<p id="judith-8-54"><span class="verse-num">8:54</span> <span class="verse-body">respondit Iesus si ego glorifico me ipsum gloria mea nihil est est Pater meus qui glorificat me quem vos dicitis quia Deus noster est</span></p>
<p id="judith-8-55"><span class="verse-num">8:55</span> <span class="verse-body">et non cognovistis eum ego autem novi eum et si dixero quia non scio eum ero similis vobis mendax sed scio eum et sermonem eius servo</span></p>
<p id="judith-8-56"><span class="verse-num">8:56</span> <span class="verse-body">Abraham pater vester exultavit ut videret diem meum et vidit et gavisus est</span></p>
<p id="judith-8-57"><span class="verse-num">8:57</span> <span class="verse-body">dixerunt ergo Iudaei ad eum quinquaginta annos nondum habes et Abraham vidisti</span></p>
<p id="judith-8-58"><span class="verse-num">8:58</span> <span class="verse-body">dixit eis Iesus amen amen dico vobis antequam Abraham fieret ego sum</span></p>
<p id="judith-8-59"><span class="verse-num">8:59</span> <span class="verse-body">tulerunt ergo lapides ut iacerent in eum Iesus autem abscondit se et exivit de templo __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a> <a href="#judith-9-39">39</a> <a href="#judith-9-40">40</a> <a href="#judith-9-41">41</a></p>
<p id="judith-9-1"><span class="verse-num">9:1</span> <span class="verse-body">et praeteriens vidit hominem caecum a nativitate</span></p>
<p id="judith-9-2"><span class="verse-num">9:2</span> <span class="verse-body">et interrogaverunt eum discipuli sui rabbi quis peccavit hic aut parentes eius ut caecus nasceretur</span></p>
<p id="judith-9-3"><span class="verse-num">9:3</span> <span class="verse-body">respondit Iesus neque hic peccavit neque parentes eius sed ut manifestetur opera Dei in illo</span></p>
<p id="judith-9-4"><span class="verse-num">9:4</span> <span class="verse-body">me oportet operari opera eius qui misit me donec dies est venit nox quando nemo potest operari</span></p>
<p id="judith-9-5"><span class="verse-num">9:5</span> <span class="verse-body">quamdiu in mundo sum lux sum mundi</span></p>
<p id="judith-9-6"><span class="verse-num">9:6</span> <span class="verse-body">haec cum dixisset expuit in terram et fecit lutum ex sputo et linuit lutum super oculos eius</span></p>
<p id="judith-9-7"><span class="verse-num">9:7</span> <span class="verse-body">et dixit ei vade lava in natatoria Siloae quod interpretatur Missus abiit ergo et lavit et venit videns</span></p>
<p id="judith-9-8"><span class="verse-num">9:8</span> <span class="verse-body">itaque vicini et qui videbant eum prius quia mendicus erat dicebant nonne hic est qui sedebat et mendicabat alii dicebant quia hic est</span></p>
<p id="judith-9-9"><span class="verse-num">9:9</span> <span class="verse-body">alii autem nequaquam sed similis est eius ille dicebat quia ego sum</span></p>
<p id="judith-9-10"><span class="verse-num">9:10</span> <span class="verse-body">dicebant ergo ei quomodo aperti sunt oculi tibi</span></p>
<p id="judith-9-11"><span class="verse-num">9:11</span> <span class="verse-body">respondit ille homo qui dicitur Iesus lutum fecit et unxit oculos meos et dixit mihi vade ad natatoriam Siloae et lava et abii et lavi et vidi</span></p>
<p id="judith-9-12"><span class="verse-num">9:12</span> <span class="verse-body">dixerunt ei ubi est ille ait nescio</span></p>
<p id="judith-9-13"><span class="verse-num">9:13</span> <span class="verse-body">adducunt eum ad Pharisaeos qui caecus fuerat</span></p>
<p id="judith-9-14"><span class="verse-num">9:14</span> <span class="verse-body">erat autem sabbatum quando lutum fecit Iesus et aperuit oculos eius</span></p>
<p id="judith-9-15"><span class="verse-num">9:15</span> <span class="verse-body">iterum ergo interrogabant eum Pharisaei quomodo vidisset ille autem dixit eis lutum posuit mihi super oculos et lavi et video</span></p>
<p id="judith-9-16"><span class="verse-num">9:16</span> <span class="verse-body">dicebant ergo ex Pharisaeis quidam non est hic homo a Deo quia sabbatum non custodit alii dicebant quomodo potest homo peccator haec signa facere et scisma erat in eis</span></p>
<p id="judith-9-17"><span class="verse-num">9:17</span> <span class="verse-body">dicunt ergo caeco iterum tu quid dicis de eo qui aperuit oculos tuos ille autem dixit quia propheta est</span></p>
<p id="judith-9-18"><span class="verse-num">9:18</span> <span class="verse-body">non crediderunt ergo Iudaei de illo quia caecus fuisset et vidisset donec vocaverunt parentes eius qui viderat</span></p>
<p id="judith-9-19"><span class="verse-num">9:19</span> <span class="verse-body">et interrogaverunt eos dicentes hic est filius vester quem vos dicitis quia caecus natus est quomodo ergo nunc videt</span></p>
<p id="judith-9-20"><span class="verse-num">9:20</span> <span class="verse-body">responderunt eis parentes eius et dixerunt scimus quia hic est filius noster et quia caecus natus est</span></p>
<p id="judith-9-21"><span class="verse-num">9:21</span> <span class="verse-body">quomodo autem nunc videat nescimus aut quis eius aperuit oculos nos nescimus ipsum interrogate aetatem habet ipse de se loquatur</span></p>
<p id="judith-9-22"><span class="verse-num">9:22</span> <span class="verse-body">haec dixerunt parentes eius quia timebant Iudaeos iam enim conspiraverant Iudaei ut si quis eum confiteretur Christum extra synagogam fieret</span></p>
<p id="judith-9-23"><span class="verse-num">9:23</span> <span class="verse-body">propterea parentes eius dixerunt quia aetatem habet ipsum interrogate</span></p>
<p id="judith-9-24"><span class="verse-num">9:24</span> <span class="verse-body">vocaverunt ergo rursum hominem qui fuerat caecus et dixerunt ei da gloriam Deo nos scimus quia hic homo peccator est</span></p>
<p id="judith-9-25"><span class="verse-num">9:25</span> <span class="verse-body">dixit ergo ille si peccator est nescio unum scio quia caecus cum essem modo video</span></p>
<p id="judith-9-26"><span class="verse-num">9:26</span> <span class="verse-body">dixerunt ergo illi quid fecit tibi quomodo aperuit tibi oculos</span></p>
<p id="judith-9-27"><span class="verse-num">9:27</span> <span class="verse-body">respondit eis dixi vobis iam et audistis quid iterum vultis audire numquid et vos vultis discipuli eius fieri</span></p>
<p id="judith-9-28"><span class="verse-num">9:28</span> <span class="verse-body">maledixerunt ei et dixerunt tu discipulus illius es nos autem Mosi discipuli sumus</span></p>
<p id="judith-9-29"><span class="verse-num">9:29</span> <span class="verse-body">nos scimus quia Mosi locutus est Deus hunc autem nescimus unde sit</span></p>
<p id="judith-9-30"><span class="verse-num">9:30</span> <span class="verse-body">respondit ille homo et dixit eis in hoc enim mirabile est quia vos nescitis unde sit et aperuit meos oculos</span></p>
<p id="judith-9-31"><span class="verse-num">9:31</span> <span class="verse-body">scimus autem quia peccatores Deus non audit sed si quis Dei cultor est et voluntatem eius facit hunc exaudit</span></p>
<p id="judith-9-32"><span class="verse-num">9:32</span> <span class="verse-body">a saeculo non est auditum quia aperuit quis oculos caeci nati</span></p>
<p id="judith-9-33"><span class="verse-num">9:33</span> <span class="verse-body">nisi esset hic a Deo non poterat facere quicquam</span></p>
<p id="judith-9-34"><span class="verse-num">9:34</span> <span class="verse-body">responderunt et dixerunt ei in peccatis natus es totus et tu doces nos et eiecerunt eum foras</span></p>
<p id="judith-9-35"><span class="verse-num">9:35</span> <span class="verse-body">audivit Iesus quia eiecerunt eum foras et cum invenisset eum dixit ei tu credis in Filium Dei</span></p>
<p id="judith-9-36"><span class="verse-num">9:36</span> <span class="verse-body">respondit ille et dixit quis est Domine ut credam in eum</span></p>
<p id="judith-9-37"><span class="verse-num">9:37</span> <span class="verse-body">et dixit ei Iesus et vidisti eum et qui loquitur tecum ipse est</span></p>
<p id="judith-9-38"><span class="verse-num">9:38</span> <span class="verse-body">at ille ait credo Domine et procidens adoravit eum</span></p>
<p id="judith-9-39"><span class="verse-num">9:39</span> <span class="verse-body">dixit ei Iesus in iudicium ego in hunc mundum veni ut qui non vident videant et qui vident caeci fiant</span></p>
<p id="judith-9-40"><span class="verse-num">9:40</span> <span class="verse-body">et audierunt ex Pharisaeis qui cum ipso erant et dixerunt ei numquid et nos caeci sumus</span></p>
<p id="judith-9-41"><span class="verse-num">9:41</span> <span class="verse-body">dixit eis Iesus si caeci essetis non haberetis peccatum nunc vero dicitis quia videmus peccatum vestrum manet __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a></p>
<p id="judith-10-1"><span class="verse-num">10:1</span> <span class="verse-body">amen amen dico vobis qui non intrat per ostium in ovile ovium sed ascendit aliunde ille fur est et latro</span></p>
<p id="judith-10-2"><span class="verse-num">10:2</span> <span class="verse-body">qui autem intrat per ostium pastor est ovium</span></p>
<p id="judith-10-3"><span class="verse-num">10:3</span> <span class="verse-body">huic ostiarius aperit et oves vocem eius audiunt et proprias oves vocat nominatim et educit eas</span></p>
<p id="judith-10-4"><span class="verse-num">10:4</span> <span class="verse-body">et cum proprias oves emiserit ante eas vadit et oves illum sequuntur quia sciunt vocem eius</span></p>
<p id="judith-10-5"><span class="verse-num">10:5</span> <span class="verse-body">alienum autem non sequuntur sed fugient ab eo quia non noverunt vocem alienorum</span></p>
<p id="judith-10-6"><span class="verse-num">10:6</span> <span class="verse-body">hoc proverbium dixit eis Iesus illi autem non cognoverunt quid loqueretur eis</span></p>
<p id="judith-10-7"><span class="verse-num">10:7</span> <span class="verse-body">dixit ergo eis iterum Iesus amen amen dico vobis quia ego sum ostium ovium</span></p>
<p id="judith-10-8"><span class="verse-num">10:8</span> <span class="verse-body">omnes quotquot venerunt fures sunt et latrones sed non audierunt eos oves</span></p>
<p id="judith-10-9"><span class="verse-num">10:9</span> <span class="verse-body">ego sum ostium per me si quis introierit salvabitur et ingredietur et egredietur et pascua inveniet</span></p>
<p id="judith-10-10"><span class="verse-num">10:10</span> <span class="verse-body">fur non venit nisi ut furetur et mactet et perdat ego veni ut vitam habeant et abundantius habeant</span></p>
<p id="judith-10-11"><span class="verse-num">10:11</span> <span class="verse-body">ego sum pastor bonus bonus pastor animam suam dat pro ovibus</span></p>
<p id="judith-10-12"><span class="verse-num">10:12</span> <span class="verse-body">mercennarius et qui non est pastor cuius non sunt oves propriae videt lupum venientem et dimittit oves et fugit et lupus rapit et dispergit oves</span></p>
<p id="judith-10-13"><span class="verse-num">10:13</span> <span class="verse-body">mercennarius autem fugit quia mercennarius est et non pertinet ad eum de ovibus</span></p>
<p id="judith-10-14"><span class="verse-num">10:14</span> <span class="verse-body">ego sum pastor bonus et cognosco meas et cognoscunt me meae</span></p>
<p id="judith-10-15"><span class="verse-num">10:15</span> <span class="verse-body">sicut novit me Pater et ego agnosco Patrem et animam meam pono pro ovibus</span></p>
<p id="judith-10-16"><span class="verse-num">10:16</span> <span class="verse-body">et alias oves habeo quae non sunt ex hoc ovili et illas oportet me adducere et vocem meam audient et fiet unum ovile unus pastor</span></p>
<p id="judith-10-17"><span class="verse-num">10:17</span> <span class="verse-body">propterea me Pater diligit quia ego pono animam meam ut iterum sumam eam</span></p>
<p id="judith-10-18"><span class="verse-num">10:18</span> <span class="verse-body">nemo tollit eam a me sed ego pono eam a me ipso potestatem habeo ponendi eam et potestatem habeo iterum sumendi eam hoc mandatum accepi a Patre meo</span></p>
<p id="judith-10-19"><span class="verse-num">10:19</span> <span class="verse-body">dissensio iterum facta est inter Iudaeos propter sermones hos</span></p>
<p id="judith-10-20"><span class="verse-num">10:20</span> <span class="verse-body">dicebant autem multi ex ipsis daemonium habet et insanit quid eum auditis</span></p>
<p id="judith-10-21"><span class="verse-num">10:21</span> <span class="verse-body">alii dicebant haec verba non sunt daemonium habentis numquid daemonium potest caecorum oculos aperire</span></p>
<p id="judith-10-22"><span class="verse-num">10:22</span> <span class="verse-body">facta sunt autem encenia in Hierosolymis et hiemps erat</span></p>
<p id="judith-10-23"><span class="verse-num">10:23</span> <span class="verse-body">et ambulabat Iesus in templo in porticu Salomonis</span></p>
<p id="judith-10-24"><span class="verse-num">10:24</span> <span class="verse-body">circumdederunt ergo eum Iudaei et dicebant ei quousque animam nostram tollis si tu es Christus dic nobis palam</span></p>
<p id="judith-10-25"><span class="verse-num">10:25</span> <span class="verse-body">respondit eis Iesus loquor vobis et non creditis opera quae ego facio in nomine Patris mei haec testimonium perhibent de me</span></p>
<p id="judith-10-26"><span class="verse-num">10:26</span> <span class="verse-body">sed vos non creditis quia non estis ex ovibus meis</span></p>
<p id="judith-10-27"><span class="verse-num">10:27</span> <span class="verse-body">oves meae vocem meam audiunt et ego cognosco eas et sequuntur me</span></p>
<p id="judith-10-28"><span class="verse-num">10:28</span> <span class="verse-body">et ego vitam aeternam do eis et non peribunt in aeternum et non rapiet eas quisquam de manu mea</span></p>
<p id="judith-10-29"><span class="verse-num">10:29</span> <span class="verse-body">Pater meus quod dedit mihi maius omnibus est et nemo potest rapere de manu Patris mei</span></p>
<p id="judith-10-30"><span class="verse-num">10:30</span> <span class="verse-body">ego et Pater unum sumus</span></p>
<p id="judith-10-31"><span class="verse-num">10:31</span> <span class="verse-body">sustulerunt lapides Iudaei ut lapidarent eum</span></p>
<p id="judith-10-32"><span class="verse-num">10:32</span> <span class="verse-body">respondit eis Iesus multa opera bona ostendi vobis ex Patre meo propter quod eorum opus me lapidatis</span></p>
<p id="judith-10-33"><span class="verse-num">10:33</span> <span class="verse-body">responderunt ei Iudaei de bono opere non lapidamus te sed de blasphemia et quia tu homo cum sis facis te ipsum Deum</span></p>
<p id="judith-10-34"><span class="verse-num">10:34</span> <span class="verse-body">respondit eis Iesus nonne scriptum est in lege vestra quia ego dixi dii estis</span></p>
<p id="judith-10-35"><span class="verse-num">10:35</span> <span class="verse-body">si illos dixit deos ad quos sermo Dei factus est et non potest solvi scriptura</span></p>
<p id="judith-10-36"><span class="verse-num">10:36</span> <span class="verse-body">quem Pater sanctificavit et misit in mundum vos dicitis quia blasphemas quia dixi Filius Dei sum</span></p>
<p id="judith-10-37"><span class="verse-num">10:37</span> <span class="verse-body">si non facio opera Patris mei nolite credere mihi</span></p>
<p id="judith-10-38"><span class="verse-num">10:38</span> <span class="verse-body">si autem facio et si mihi non vultis credere operibus credite ut cognoscatis et credatis quia in me est Pater et ego in Patre</span></p>
<p id="judith-10-39"><span class="verse-num">10:39</span> <span class="verse-body">quaerebant ergo eum prendere et exivit de manibus eorum</span></p>
<p id="judith-10-40"><span class="verse-num">10:40</span> <span class="verse-body">et abiit iterum trans Iordanen in eum locum ubi erat Iohannes baptizans primum et mansit illic</span></p>
<p id="judith-10-41"><span class="verse-num">10:41</span> <span class="verse-body">et multi venerunt ad eum et dicebant quia Iohannes quidem signum fecit nullum</span></p>
<p id="judith-10-42"><span class="verse-num">10:42</span> <span class="verse-body">omnia autem quaecumque dixit Iohannes de hoc vera erant et multi crediderunt in eum __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a> <a href="#judith-11-35">35</a> <a href="#judith-11-36">36</a> <a href="#judith-11-37">37</a> <a href="#judith-11-38">38</a> <a href="#judith-11-39">39</a> <a href="#judith-11-40">40</a> <a href="#judith-11-41">41</a> <a href="#judith-11-42">42</a> <a href="#judith-11-43">43</a> <a href="#judith-11-44">44</a> <a href="#judith-11-45">45</a> <a href="#judith-11-46">46</a> <a href="#judith-11-47">47</a> <a href="#judith-11-48">48</a> <a href="#judith-11-49">49</a> <a href="#judith-11-50">50</a> <a href="#judith-11-51">51</a> <a href="#judith-11-52">52</a> <a href="#judith-11-53">53</a> <a href="#judith-11-54">54</a> <a href="#judith-11-55">55</a> <a href="#judith-11-56">56</a> <a href="#judith-11-57">57</a></p>
<p id="judith-11-1"><span class="verse-num">11:1</span> <span class="verse-body">erat autem quidam languens Lazarus a Bethania de castello Mariae et Marthae sororis eius</span></p>
<p id="judith-11-2"><span class="verse-num">11:2</span> <span class="verse-body">Maria autem erat quae unxit Dominum unguento et extersit pedes eius capillis suis cuius frater Lazarus infirmabatur</span></p>
<p id="judith-11-3"><span class="verse-num">11:3</span> <span class="verse-body">miserunt ergo sorores ad eum dicentes Domine ecce quem amas infirmatur</span></p>
<p id="judith-11-4"><span class="verse-num">11:4</span> <span class="verse-body">audiens autem Iesus dixit eis infirmitas haec non est ad mortem sed pro gloria Dei ut glorificetur Filius Dei per eam</span></p>
<p id="judith-11-5"><span class="verse-num">11:5</span> <span class="verse-body">diligebat autem Iesus Martham et sororem eius Mariam et Lazarum</span></p>
<p id="judith-11-6"><span class="verse-num">11:6</span> <span class="verse-body">ut ergo audivit quia infirmabatur tunc quidem mansit in eodem loco duobus diebus</span></p>
<p id="judith-11-7"><span class="verse-num">11:7</span> <span class="verse-body">deinde post haec dicit discipulis suis eamus in Iudaeam iterum</span></p>
<p id="judith-11-8"><span class="verse-num">11:8</span> <span class="verse-body">dicunt ei discipuli rabbi nunc quaerebant te Iudaei lapidare et iterum vadis illuc</span></p>
<p id="judith-11-9"><span class="verse-num">11:9</span> <span class="verse-body">respondit Iesus nonne duodecim horae sunt diei si quis ambulaverit in die non offendit quia lucem huius mundi videt</span></p>
<p id="judith-11-10"><span class="verse-num">11:10</span> <span class="verse-body">si autem ambulaverit nocte offendit quia lux non est in eo</span></p>
<p id="judith-11-11"><span class="verse-num">11:11</span> <span class="verse-body">haec ait et post hoc dicit eis Lazarus amicus noster dormit sed vado ut a somno exsuscitem eum</span></p>
<p id="judith-11-12"><span class="verse-num">11:12</span> <span class="verse-body">dixerunt ergo discipuli eius Domine si dormit salvus erit</span></p>
<p id="judith-11-13"><span class="verse-num">11:13</span> <span class="verse-body">dixerat autem Iesus de morte eius illi autem putaverunt quia de dormitione somni diceret</span></p>
<p id="judith-11-14"><span class="verse-num">11:14</span> <span class="verse-body">tunc ergo dixit eis Iesus manifeste Lazarus mortuus est</span></p>
<p id="judith-11-15"><span class="verse-num">11:15</span> <span class="verse-body">et gaudeo propter vos ut credatis quoniam non eram ibi sed eamus ad eum</span></p>
<p id="judith-11-16"><span class="verse-num">11:16</span> <span class="verse-body">dixit ergo Thomas qui dicitur Didymus ad condiscipulos eamus et nos ut moriamur cum eo</span></p>
<p id="judith-11-17"><span class="verse-num">11:17</span> <span class="verse-body">venit itaque Iesus et invenit eum quattuor dies iam in monumento habentem</span></p>
<p id="judith-11-18"><span class="verse-num">11:18</span> <span class="verse-body">erat autem Bethania iuxta Hierosolyma quasi stadiis quindecim</span></p>
<p id="judith-11-19"><span class="verse-num">11:19</span> <span class="verse-body">multi autem ex Iudaeis venerant ad Martham et Mariam ut consolarentur eas de fratre suo</span></p>
<p id="judith-11-20"><span class="verse-num">11:20</span> <span class="verse-body">Martha ergo ut audivit quia Iesus venit occurrit illi Maria autem domi sedebat</span></p>
<p id="judith-11-21"><span class="verse-num">11:21</span> <span class="verse-body">dixit ergo Martha ad Iesum Domine si fuisses hic frater meus non fuisset mortuus</span></p>
<p id="judith-11-22"><span class="verse-num">11:22</span> <span class="verse-body">sed et nunc scio quia quaecumque poposceris a Deo dabit tibi Deus</span></p>
<p id="judith-11-23"><span class="verse-num">11:23</span> <span class="verse-body">dicit illi Iesus resurget frater tuus</span></p>
<p id="judith-11-24"><span class="verse-num">11:24</span> <span class="verse-body">dicit ei Martha scio quia resurget in resurrectione in novissima die</span></p>
<p id="judith-11-25"><span class="verse-num">11:25</span> <span class="verse-body">dixit ei Iesus ego sum resurrectio et vita qui credit in me et si mortuus fuerit vivet</span></p>
<p id="judith-11-26"><span class="verse-num">11:26</span> <span class="verse-body">et omnis qui vivit et credit in me non morietur in aeternum credis hoc</span></p>
<p id="judith-11-27"><span class="verse-num">11:27</span> <span class="verse-body">ait illi utique Domine ego credidi quia tu es Christus Filius Dei qui in mundum venisti</span></p>
<p id="judith-11-28"><span class="verse-num">11:28</span> <span class="verse-body">et cum haec dixisset abiit et vocavit Mariam sororem suam silentio dicens magister adest et vocat te</span></p>
<p id="judith-11-29"><span class="verse-num">11:29</span> <span class="verse-body">illa ut audivit surgit cito et venit ad eum</span></p>
<p id="judith-11-30"><span class="verse-num">11:30</span> <span class="verse-body">nondum enim venerat Iesus in castellum sed erat adhuc in illo loco ubi occurrerat ei Martha</span></p>
<p id="judith-11-31"><span class="verse-num">11:31</span> <span class="verse-body">Iudaei igitur qui erant cum ea in domo et consolabantur eam cum vidissent Mariam quia cito surrexit et exiit secuti sunt eam dicentes quia vadit ad monumentum ut ploret ibi</span></p>
<p id="judith-11-32"><span class="verse-num">11:32</span> <span class="verse-body">Maria ergo cum venisset ubi erat Iesus videns eum cecidit ad pedes eius et dixit ei Domine si fuisses hic non esset mortuus frater meus</span></p>
<p id="judith-11-33"><span class="verse-num">11:33</span> <span class="verse-body">Iesus ergo ut vidit eam plorantem et Iudaeos qui venerant cum ea plorantes fremuit spiritu et turbavit se ipsum</span></p>
<p id="judith-11-34"><span class="verse-num">11:34</span> <span class="verse-body">et dixit ubi posuistis eum dicunt ei Domine veni et vide</span></p>
<p id="judith-11-35"><span class="verse-num">11:35</span> <span class="verse-body">et lacrimatus est Iesus</span></p>
<p id="judith-11-36"><span class="verse-num">11:36</span> <span class="verse-body">dixerunt ergo Iudaei ecce quomodo amabat eum</span></p>
<p id="judith-11-37"><span class="verse-num">11:37</span> <span class="verse-body">quidam autem dixerunt ex ipsis non poterat hic qui aperuit oculos caeci facere ut et hic non moreretur</span></p>
<p id="judith-11-38"><span class="verse-num">11:38</span> <span class="verse-body">Iesus ergo rursum fremens in semet ipso venit ad monumentum erat autem spelunca et lapis superpositus erat ei</span></p>
<p id="judith-11-39"><span class="verse-num">11:39</span> <span class="verse-body">ait Iesus tollite lapidem dicit ei Martha soror eius qui mortuus fuerat Domine iam fetet quadriduanus enim est</span></p>
<p id="judith-11-40"><span class="verse-num">11:40</span> <span class="verse-body">dicit ei Iesus nonne dixi tibi quoniam si credideris videbis gloriam Dei</span></p>
<p id="judith-11-41"><span class="verse-num">11:41</span> <span class="verse-body">tulerunt ergo lapidem Iesus autem elevatis sursum oculis dixit Pater gratias ago tibi quoniam audisti me</span></p>
<p id="judith-11-42"><span class="verse-num">11:42</span> <span class="verse-body">ego autem sciebam quia semper me audis sed propter populum qui circumstat dixi ut credant quia tu me misisti</span></p>
<p id="judith-11-43"><span class="verse-num">11:43</span> <span class="verse-body">haec cum dixisset voce magna clamavit Lazare veni foras</span></p>
<p id="judith-11-44"><span class="verse-num">11:44</span> <span class="verse-body">et statim prodiit qui fuerat mortuus ligatus pedes et manus institis et facies illius sudario erat ligata dicit Iesus eis solvite eum et sinite abire</span></p>
<p id="judith-11-45"><span class="verse-num">11:45</span> <span class="verse-body">multi ergo ex Iudaeis qui venerant ad Mariam et viderant quae fecit crediderunt in eum</span></p>
<p id="judith-11-46"><span class="verse-num">11:46</span> <span class="verse-body">quidam autem ex ipsis abierunt ad Pharisaeos et dixerunt eis quae fecit Iesus</span></p>
<p id="judith-11-47"><span class="verse-num">11:47</span> <span class="verse-body">collegerunt ergo pontifices et Pharisaei concilium et dicebant quid facimus quia hic homo multa signa facit</span></p>
<p id="judith-11-48"><span class="verse-num">11:48</span> <span class="verse-body">si dimittimus eum sic omnes credent in eum et venient Romani et tollent nostrum et locum et gentem</span></p>
<p id="judith-11-49"><span class="verse-num">11:49</span> <span class="verse-body">unus autem ex ipsis Caiaphas cum esset pontifex anni illius dixit eis vos nescitis quicquam</span></p>
<p id="judith-11-50"><span class="verse-num">11:50</span> <span class="verse-body">nec cogitatis quia expedit nobis ut unus moriatur homo pro populo et non tota gens pereat</span></p>
<p id="judith-11-51"><span class="verse-num">11:51</span> <span class="verse-body">hoc autem a semet ipso non dixit sed cum esset pontifex anni illius prophetavit quia Iesus moriturus erat pro gente</span></p>
<p id="judith-11-52"><span class="verse-num">11:52</span> <span class="verse-body">et non tantum pro gente sed et ut filios Dei qui erant dispersi congregaret in unum</span></p>
<p id="judith-11-53"><span class="verse-num">11:53</span> <span class="verse-body">ab illo ergo die cogitaverunt ut interficerent eum</span></p>
<p id="judith-11-54"><span class="verse-num">11:54</span> <span class="verse-body">Iesus ergo iam non in palam ambulabat apud Iudaeos sed abiit in regionem iuxta desertum in civitatem quae dicitur Efrem et ibi morabatur cum discipulis</span></p>
<p id="judith-11-55"><span class="verse-num">11:55</span> <span class="verse-body">proximum autem erat pascha Iudaeorum et ascenderunt multi Hierosolyma de regione ante pascha ut sanctificarent se ipsos</span></p>
<p id="judith-11-56"><span class="verse-num">11:56</span> <span class="verse-body">quaerebant ergo Iesum et conloquebantur ad invicem in templo stantes quid putatis quia non veniat ad diem festum</span></p>
<p id="judith-11-57"><span class="verse-num">11:57</span> <span class="verse-body">dederant autem pontifices et Pharisaei mandatum ut si quis cognoverit ubi sit indicet ut adprehendant eum __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a> <a href="#judith-12-32">32</a> <a href="#judith-12-33">33</a> <a href="#judith-12-34">34</a> <a href="#judith-12-35">35</a> <a href="#judith-12-36">36</a> <a href="#judith-12-37">37</a> <a href="#judith-12-38">38</a> <a href="#judith-12-39">39</a> <a href="#judith-12-40">40</a> <a href="#judith-12-41">41</a> <a href="#judith-12-42">42</a> <a href="#judith-12-43">43</a> <a href="#judith-12-44">44</a> <a href="#judith-12-45">45</a> <a href="#judith-12-46">46</a> <a href="#judith-12-47">47</a> <a href="#judith-12-48">48</a> <a href="#judith-12-49">49</a> <a href="#judith-12-50">50</a></p>
<p id="judith-12-1"><span class="verse-num">12:1</span> <span class="verse-body">Iesus ergo ante sex dies paschae venit Bethaniam ubi fuerat Lazarus mortuus quem suscitavit Iesus</span></p>
<p id="judith-12-2"><span class="verse-num">12:2</span> <span class="verse-body">fecerunt autem ei cenam ibi et Martha ministrabat Lazarus vero unus erat ex discumbentibus cum eo</span></p>
<p id="judith-12-3"><span class="verse-num">12:3</span> <span class="verse-body">Maria ergo accepit libram unguenti nardi pistici pretiosi unxit pedes Iesu et extersit capillis suis pedes eius et domus impleta est ex odore unguenti</span></p>
<p id="judith-12-4"><span class="verse-num">12:4</span> <span class="verse-body">dicit ergo unus ex discipulis eius Iudas Scariotis qui erat eum traditurus</span></p>
<p id="judith-12-5"><span class="verse-num">12:5</span> <span class="verse-body">quare hoc unguentum non veniit trecentis denariis et datum est egenis</span></p>
<p id="judith-12-6"><span class="verse-num">12:6</span> <span class="verse-body">dixit autem hoc non quia de egenis pertinebat ad eum sed quia fur erat et loculos habens ea quae mittebantur portabat</span></p>
<p id="judith-12-7"><span class="verse-num">12:7</span> <span class="verse-body">dixit ergo Iesus sine illam ut in die sepulturae meae servet illud</span></p>
<p id="judith-12-8"><span class="verse-num">12:8</span> <span class="verse-body">pauperes enim semper habetis vobiscum me autem non semper habetis</span></p>
<p id="judith-12-9"><span class="verse-num">12:9</span> <span class="verse-body">cognovit ergo turba multa ex Iudaeis quia illic est et venerunt non propter Iesum tantum sed ut Lazarum viderent quem suscitavit a mortuis</span></p>
<p id="judith-12-10"><span class="verse-num">12:10</span> <span class="verse-body">cogitaverunt autem principes sacerdotum ut et Lazarum interficerent</span></p>
<p id="judith-12-11"><span class="verse-num">12:11</span> <span class="verse-body">quia multi propter illum abibant ex Iudaeis et credebant in Iesum</span></p>
<p id="judith-12-12"><span class="verse-num">12:12</span> <span class="verse-body">in crastinum autem turba multa quae venerat ad diem festum cum audissent quia venit Iesus Hierosolyma</span></p>
<p id="judith-12-13"><span class="verse-num">12:13</span> <span class="verse-body">acceperunt ramos palmarum et processerunt obviam ei et clamabant osanna benedictus qui venit in nomine Domini rex Israhel</span></p>
<p id="judith-12-14"><span class="verse-num">12:14</span> <span class="verse-body">et invenit Iesus asellum et sedit super eum sicut scriptum est</span></p>
<p id="judith-12-15"><span class="verse-num">12:15</span> <span class="verse-body">noli timere filia Sion ecce rex tuus venit sedens super pullum asinae</span></p>
<p id="judith-12-16"><span class="verse-num">12:16</span> <span class="verse-body">haec non cognoverunt discipuli eius primum sed quando glorificatus est Iesus tunc recordati sunt quia haec erant scripta de eo et haec fecerunt ei</span></p>
<p id="judith-12-17"><span class="verse-num">12:17</span> <span class="verse-body">testimonium ergo perhibebat turba quae erat cum eo quando Lazarum vocavit de monumento et suscitavit eum a mortuis</span></p>
<p id="judith-12-18"><span class="verse-num">12:18</span> <span class="verse-body">propterea et obviam venit ei turba quia audierunt eum fecisse hoc signum</span></p>
<p id="judith-12-19"><span class="verse-num">12:19</span> <span class="verse-body">Pharisaei ergo dixerunt ad semet ipsos videtis quia nihil proficimus ecce mundus totus post eum abiit</span></p>
<p id="judith-12-20"><span class="verse-num">12:20</span> <span class="verse-body">erant autem gentiles quidam ex his qui ascenderant ut adorarent in die festo</span></p>
<p id="judith-12-21"><span class="verse-num">12:21</span> <span class="verse-body">hii ergo accesserunt ad Philippum qui erat a Bethsaida Galilaeae et rogabant eum dicentes domine volumus Iesum videre</span></p>
<p id="judith-12-22"><span class="verse-num">12:22</span> <span class="verse-body">venit Philippus et dicit Andreae Andreas rursum et Philippus dixerunt Iesu</span></p>
<p id="judith-12-23"><span class="verse-num">12:23</span> <span class="verse-body">Iesus autem respondit eis dicens venit hora ut clarificetur Filius hominis</span></p>
<p id="judith-12-24"><span class="verse-num">12:24</span> <span class="verse-body">amen amen dico vobis nisi granum frumenti cadens in terram mortuum fuerit</span></p>
<p id="judith-12-25"><span class="verse-num">12:25</span> <span class="verse-body">ipsum solum manet si autem mortuum fuerit multum fructum adfert qui amat animam suam perdet eam et qui odit animam suam in hoc mundo in vitam aeternam custodit eam</span></p>
<p id="judith-12-26"><span class="verse-num">12:26</span> <span class="verse-body">si quis mihi ministrat me sequatur et ubi sum ego illic et minister meus erit si quis mihi ministraverit honorificabit eum Pater meus</span></p>
<p id="judith-12-27"><span class="verse-num">12:27</span> <span class="verse-body">nunc anima mea turbata est et quid dicam Pater salvifica me ex hora hac sed propterea veni in horam hanc</span></p>
<p id="judith-12-28"><span class="verse-num">12:28</span> <span class="verse-body">Pater clarifica tuum nomen venit ergo vox de caelo et clarificavi et iterum clarificabo</span></p>
<p id="judith-12-29"><span class="verse-num">12:29</span> <span class="verse-body">turba ergo quae stabat et audierat dicebant tonitruum factum esse alii dicebant angelus ei locutus est</span></p>
<p id="judith-12-30"><span class="verse-num">12:30</span> <span class="verse-body">respondit Iesus et dixit non propter me vox haec venit sed propter vos</span></p>
<p id="judith-12-31"><span class="verse-num">12:31</span> <span class="verse-body">nunc iudicium est mundi nunc princeps huius mundi eicietur foras</span></p>
<p id="judith-12-32"><span class="verse-num">12:32</span> <span class="verse-body">et ego si exaltatus fuero a terra omnia traham ad me ipsum</span></p>
<p id="judith-12-33"><span class="verse-num">12:33</span> <span class="verse-body">hoc autem dicebat significans qua morte esset moriturus</span></p>
<p id="judith-12-34"><span class="verse-num">12:34</span> <span class="verse-body">respondit ei turba nos audivimus ex lege quia Christus manet in aeternum et quomodo tu dicis oportet exaltari Filium hominis quis est iste Filius hominis</span></p>
<p id="judith-12-35"><span class="verse-num">12:35</span> <span class="verse-body">dixit ergo eis Iesus adhuc modicum lumen in vobis est ambulate dum lucem habetis ut non tenebrae vos conprehendant et qui ambulat in tenebris nescit quo vadat</span></p>
<p id="judith-12-36"><span class="verse-num">12:36</span> <span class="verse-body">dum lucem habetis credite in lucem ut filii lucis sitis haec locutus est Iesus et abiit et abscondit se ab eis</span></p>
<p id="judith-12-37"><span class="verse-num">12:37</span> <span class="verse-body">cum autem tanta signa fecisset coram eis non credebant in eum</span></p>
<p id="judith-12-38"><span class="verse-num">12:38</span> <span class="verse-body">ut sermo Esaiae prophetae impleretur quem dixit Domine quis credidit auditui nostro et brachium Domini cui revelatum est</span></p>
<p id="judith-12-39"><span class="verse-num">12:39</span> <span class="verse-body">propterea non poterant credere quia iterum dixit Esaias</span></p>
<p id="judith-12-40"><span class="verse-num">12:40</span> <span class="verse-body">excaecavit oculos eorum et induravit eorum cor ut non videant oculis et intellegant corde et convertantur et sanem eos</span></p>
<p id="judith-12-41"><span class="verse-num">12:41</span> <span class="verse-body">haec dixit Esaias quando vidit gloriam eius et locutus est de eo</span></p>
<p id="judith-12-42"><span class="verse-num">12:42</span> <span class="verse-body">verumtamen et ex principibus multi crediderunt in eum sed propter Pharisaeos non confitebantur ut de synagoga non eicerentur</span></p>
<p id="judith-12-43"><span class="verse-num">12:43</span> <span class="verse-body">dilexerunt enim gloriam hominum magis quam gloriam Dei</span></p>
<p id="judith-12-44"><span class="verse-num">12:44</span> <span class="verse-body">Iesus autem clamavit et dixit qui credit in me non credit in me sed in eum qui misit me</span></p>
<p id="judith-12-45"><span class="verse-num">12:45</span> <span class="verse-body">et qui videt me videt eum qui misit me</span></p>
<p id="judith-12-46"><span class="verse-num">12:46</span> <span class="verse-body">ego lux in mundum veni ut omnis qui credit in me in tenebris non maneat</span></p>
<p id="judith-12-47"><span class="verse-num">12:47</span> <span class="verse-body">et si quis audierit verba mea et non custodierit ego non iudico eum non enim veni ut iudicem mundum sed ut salvificem mundum</span></p>
<p id="judith-12-48"><span class="verse-num">12:48</span> <span class="verse-body">qui spernit me et non accipit verba mea habet qui iudicet eum sermo quem locutus sum ille iudicabit eum in novissimo die</span></p>
<p id="judith-12-49"><span class="verse-num">12:49</span> <span class="verse-body">quia ego ex me ipso non sum locutus sed qui misit me Pater ipse mihi mandatum dedit quid dicam et quid loquar</span></p>
<p id="judith-12-50"><span class="verse-num">12:50</span> <span class="verse-body">et scio quia mandatum eius vita aeterna est quae ergo ego loquor sicut dixit mihi Pater sic loquor __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a> <a href="#judith-13-36">36</a> <a href="#judith-13-37">37</a> <a href="#judith-13-38">38</a></p>
<p id="judith-13-1"><span class="verse-num">13:1</span> <span class="verse-body">ante diem autem festum paschae sciens Iesus quia venit eius hora ut transeat ex hoc mundo ad Patrem cum dilexisset suos qui erant in mundo in finem dilexit eos</span></p>
<p id="judith-13-2"><span class="verse-num">13:2</span> <span class="verse-body">et cena facta cum diabolus iam misisset in corde ut traderet eum Iudas Simonis Scariotis</span></p>
<p id="judith-13-3"><span class="verse-num">13:3</span> <span class="verse-body">sciens quia omnia dedit ei Pater in manus et quia a Deo exivit et ad Deum vadit</span></p>
<p id="judith-13-4"><span class="verse-num">13:4</span> <span class="verse-body">surgit a cena et ponit vestimenta sua et cum accepisset linteum praecinxit se</span></p>
<p id="judith-13-5"><span class="verse-num">13:5</span> <span class="verse-body">deinde mittit aquam in pelvem et coepit lavare pedes discipulorum et extergere linteo quo erat praecinctus</span></p>
<p id="judith-13-6"><span class="verse-num">13:6</span> <span class="verse-body">venit ergo ad Simonem Petrum et dicit ei Petrus Domine tu mihi lavas pedes</span></p>
<p id="judith-13-7"><span class="verse-num">13:7</span> <span class="verse-body">respondit Iesus et dicit ei quod ego facio tu nescis modo scies autem postea</span></p>
<p id="judith-13-8"><span class="verse-num">13:8</span> <span class="verse-body">dicit ei Petrus non lavabis mihi pedes in aeternum respondit Iesus ei si non lavero te non habes partem mecum</span></p>
<p id="judith-13-9"><span class="verse-num">13:9</span> <span class="verse-body">dicit ei Simon Petrus Domine non tantum pedes meos sed et manus et caput</span></p>
<p id="judith-13-10"><span class="verse-num">13:10</span> <span class="verse-body">dicit ei Iesus qui lotus est non indiget ut lavet sed est mundus totus et vos mundi estis sed non omnes</span></p>
<p id="judith-13-11"><span class="verse-num">13:11</span> <span class="verse-body">sciebat enim quisnam esset qui traderet eum propterea dixit non estis mundi omnes</span></p>
<p id="judith-13-12"><span class="verse-num">13:12</span> <span class="verse-body">postquam ergo lavit pedes eorum et accepit vestimenta sua cum recubuisset iterum dixit eis scitis quid fecerim vobis</span></p>
<p id="judith-13-13"><span class="verse-num">13:13</span> <span class="verse-body">vos vocatis me magister et Domine et bene dicitis sum etenim</span></p>
<p id="judith-13-14"><span class="verse-num">13:14</span> <span class="verse-body">si ergo ego lavi vestros pedes Dominus et magister et vos debetis alter alterius lavare pedes</span></p>
<p id="judith-13-15"><span class="verse-num">13:15</span> <span class="verse-body">exemplum enim dedi vobis ut quemadmodum ego feci vobis ita et vos faciatis</span></p>
<p id="judith-13-16"><span class="verse-num">13:16</span> <span class="verse-body">amen amen dico vobis non est servus maior domino suo neque apostolus maior eo qui misit illum</span></p>
<p id="judith-13-17"><span class="verse-num">13:17</span> <span class="verse-body">si haec scitis beati eritis si feceritis ea</span></p>
<p id="judith-13-18"><span class="verse-num">13:18</span> <span class="verse-body">non de omnibus vobis dico ego scio quos elegerim sed ut impleatur scriptura qui manducat mecum panem levavit contra me calcaneum suum</span></p>
<p id="judith-13-19"><span class="verse-num">13:19</span> <span class="verse-body">amodo dico vobis priusquam fiat ut credatis cum factum fuerit quia ego sum</span></p>
<p id="judith-13-20"><span class="verse-num">13:20</span> <span class="verse-body">amen amen dico vobis qui accipit si quem misero me accipit qui autem me accipit accipit eum qui me misit</span></p>
<p id="judith-13-21"><span class="verse-num">13:21</span> <span class="verse-body">cum haec dixisset Iesus turbatus est spiritu et protestatus est et dixit amen amen dico vobis quia unus ex vobis tradet me</span></p>
<p id="judith-13-22"><span class="verse-num">13:22</span> <span class="verse-body">aspiciebant ergo ad invicem discipuli haesitantes de quo diceret</span></p>
<p id="judith-13-23"><span class="verse-num">13:23</span> <span class="verse-body">erat ergo recumbens unus ex discipulis eius in sinu Iesu quem diligebat Iesus</span></p>
<p id="judith-13-24"><span class="verse-num">13:24</span> <span class="verse-body">innuit ergo huic Simon Petrus et dicit ei quis est de quo dicit</span></p>
<p id="judith-13-25"><span class="verse-num">13:25</span> <span class="verse-body">itaque cum recubuisset ille supra pectus Iesu dicit ei Domine quis est</span></p>
<p id="judith-13-26"><span class="verse-num">13:26</span> <span class="verse-body">respondit Iesus ille est cui ego intinctum panem porrexero et cum intinxisset panem dedit Iudae Simonis Scariotis</span></p>
<p id="judith-13-27"><span class="verse-num">13:27</span> <span class="verse-body">et post buccellam tunc introivit in illum Satanas dicit ei Iesus quod facis fac citius</span></p>
<p id="judith-13-28"><span class="verse-num">13:28</span> <span class="verse-body">hoc autem nemo scivit discumbentium ad quid dixerit ei</span></p>
<p id="judith-13-29"><span class="verse-num">13:29</span> <span class="verse-body">quidam enim putabant quia loculos habebat Iudas quia dicit ei Iesus eme ea quae opus sunt nobis ad diem festum aut egenis ut aliquid daret</span></p>
<p id="judith-13-30"><span class="verse-num">13:30</span> <span class="verse-body">cum ergo accepisset ille buccellam exivit continuo erat autem nox</span></p>
<p id="judith-13-31"><span class="verse-num">13:31</span> <span class="verse-body">cum ergo exisset dicit Iesus nunc clarificatus est Filius hominis et Deus clarificatus est in eo</span></p>
<p id="judith-13-32"><span class="verse-num">13:32</span> <span class="verse-body">si Deus clarificatus est in eo et Deus clarificabit eum in semet ipso et continuo clarificabit eum</span></p>
<p id="judith-13-33"><span class="verse-num">13:33</span> <span class="verse-body">filioli adhuc modicum vobiscum sum quaeretis me et sicut dixi Iudaeis quo ego vado vos non potestis venire et vobis dico modo</span></p>
<p id="judith-13-34"><span class="verse-num">13:34</span> <span class="verse-body">mandatum novum do vobis ut diligatis invicem sicut dilexi vos ut et vos diligatis invicem</span></p>
<p id="judith-13-35"><span class="verse-num">13:35</span> <span class="verse-body">in hoc cognoscent omnes quia mei discipuli estis si dilectionem habueritis ad invicem</span></p>
<p id="judith-13-36"><span class="verse-num">13:36</span> <span class="verse-body">dicit ei Simon Petrus Domine quo vadis respondit Iesus quo ego vado non potes me modo sequi sequeris autem postea</span></p>
<p id="judith-13-37"><span class="verse-num">13:37</span> <span class="verse-body">dicit ei Petrus quare non possum sequi te modo animam meam pro te ponam</span></p>
<p id="judith-13-38"><span class="verse-num">13:38</span> <span class="verse-body">respondit Iesus animam tuam pro me ponis amen amen dico tibi non cantabit gallus donec me ter neges __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a></p>
<p id="judith-14-1"><span class="verse-num">14:1</span> <span class="verse-body">non turbetur cor vestrum creditis in Deum et in me credite</span></p>
<p id="judith-14-2"><span class="verse-num">14:2</span> <span class="verse-body">in domo Patris mei mansiones multae sunt si quo minus dixissem vobis quia vado parare vobis locum</span></p>
<p id="judith-14-3"><span class="verse-num">14:3</span> <span class="verse-body">et si abiero et praeparavero vobis locum iterum venio et accipiam vos ad me ipsum ut ubi sum ego et vos sitis</span></p>
<p id="judith-14-4"><span class="verse-num">14:4</span> <span class="verse-body">et quo ego vado scitis et viam scitis</span></p>
<p id="judith-14-5"><span class="verse-num">14:5</span> <span class="verse-body">dicit ei Thomas Domine nescimus quo vadis et quomodo possumus viam scire</span></p>
<p id="judith-14-6"><span class="verse-num">14:6</span> <span class="verse-body">dicit ei Iesus ego sum via et veritas et vita nemo venit ad Patrem nisi per me</span></p>
<p id="judith-14-7"><span class="verse-num">14:7</span> <span class="verse-body">si cognovissetis me et Patrem meum utique cognovissetis et amodo cognoscitis eum et vidistis eum</span></p>
<p id="judith-14-8"><span class="verse-num">14:8</span> <span class="verse-body">dicit ei Philippus Domine ostende nobis Patrem et sufficit nobis</span></p>
<p id="judith-14-9"><span class="verse-num">14:9</span> <span class="verse-body">dicit ei Iesus tanto tempore vobiscum sum et non cognovistis me Philippe qui vidit me vidit et Patrem quomodo tu dicis ostende nobis Patrem</span></p>
<p id="judith-14-10"><span class="verse-num">14:10</span> <span class="verse-body">non credis quia ego in Patre et Pater in me est verba quae ego loquor vobis a me ipso non loquor Pater autem in me manens ipse facit opera</span></p>
<p id="judith-14-11"><span class="verse-num">14:11</span> <span class="verse-body">non creditis quia ego in Patre et Pater in me est</span></p>
<p id="judith-14-12"><span class="verse-num">14:12</span> <span class="verse-body">alioquin propter opera ipsa credite amen amen dico vobis qui credit in me opera quae ego facio et ipse faciet et maiora horum faciet quia ego ad Patrem vado</span></p>
<p id="judith-14-13"><span class="verse-num">14:13</span> <span class="verse-body">et quodcumque petieritis in nomine meo hoc faciam ut glorificetur Pater in Filio</span></p>
<p id="judith-14-14"><span class="verse-num">14:14</span> <span class="verse-body">si quid petieritis me in nomine meo hoc faciam</span></p>
<p id="judith-14-15"><span class="verse-num">14:15</span> <span class="verse-body">si diligitis me mandata mea servate</span></p>
<p id="judith-14-16"><span class="verse-num">14:16</span> <span class="verse-body">et ego rogabo Patrem et alium paracletum dabit vobis ut maneat vobiscum in aeternum</span></p>
<p id="judith-14-17"><span class="verse-num">14:17</span> <span class="verse-body">Spiritum veritatis quem mundus non potest accipere quia non videt eum nec scit eum vos autem cognoscitis eum quia apud vos manebit et in vobis erit</span></p>
<p id="judith-14-18"><span class="verse-num">14:18</span> <span class="verse-body">non relinquam vos orfanos veniam ad vos</span></p>
<p id="judith-14-19"><span class="verse-num">14:19</span> <span class="verse-body">adhuc modicum et mundus me iam non videt vos autem videtis me quia ego vivo et vos vivetis</span></p>
<p id="judith-14-20"><span class="verse-num">14:20</span> <span class="verse-body">in illo die vos cognoscetis quia ego sum in Patre meo et vos in me et ego in vobis</span></p>
<p id="judith-14-21"><span class="verse-num">14:21</span> <span class="verse-body">qui habet mandata mea et servat ea ille est qui diligit me qui autem diligit me diligetur a Patre meo et ego diligam eum et manifestabo ei me ipsum</span></p>
<p id="judith-14-22"><span class="verse-num">14:22</span> <span class="verse-body">dicit ei Iudas non ille Scariotis Domine quid factum est quia nobis manifestaturus es te ipsum et non mundo</span></p>
<p id="judith-14-23"><span class="verse-num">14:23</span> <span class="verse-body">respondit Iesus et dixit ei si quis diligit me sermonem meum servabit et Pater meus diliget eum et ad eum veniemus et mansiones apud eum faciemus</span></p>
<p id="judith-14-24"><span class="verse-num">14:24</span> <span class="verse-body">qui non diligit me sermones meos non servat et sermonem quem audistis non est meus sed eius qui misit me Patris</span></p>
<p id="judith-14-25"><span class="verse-num">14:25</span> <span class="verse-body">haec locutus sum vobis apud vos manens</span></p>
<p id="judith-14-26"><span class="verse-num">14:26</span> <span class="verse-body">paracletus autem Spiritus Sanctus quem mittet Pater in nomine meo ille vos docebit omnia et suggeret vobis omnia quaecumque dixero vobis</span></p>
<p id="judith-14-27"><span class="verse-num">14:27</span> <span class="verse-body">pacem relinquo vobis pacem meam do vobis non quomodo mundus dat ego do vobis non turbetur cor vestrum neque formidet</span></p>
<p id="judith-14-28"><span class="verse-num">14:28</span> <span class="verse-body">audistis quia ego dixi vobis vado et venio ad vos si diligeretis me gauderetis utique quia vado ad Patrem quia Pater maior me est</span></p>
<p id="judith-14-29"><span class="verse-num">14:29</span> <span class="verse-body">et nunc dixi vobis priusquam fiat ut cum factum fuerit credatis</span></p>
<p id="judith-14-30"><span class="verse-num">14:30</span> <span class="verse-body">iam non multa loquar vobiscum venit enim princeps mundi huius et in me non habet quicquam</span></p>
<p id="judith-14-31"><span class="verse-num">14:31</span> <span class="verse-body">sed ut cognoscat mundus quia diligo Patrem et sicut mandatum dedit mihi Pater sic facio surgite eamus hinc __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a></p>
<p id="judith-15-1"><span class="verse-num">15:1</span> <span class="verse-body">ego sum vitis vera et Pater meus agricola est</span></p>
<p id="judith-15-2"><span class="verse-num">15:2</span> <span class="verse-body">omnem palmitem in me non ferentem fructum tollet eum et omnem qui fert fructum purgabit eum ut fructum plus adferat</span></p>
<p id="judith-15-3"><span class="verse-num">15:3</span> <span class="verse-body">iam vos mundi estis propter sermonem quem locutus sum vobis</span></p>
<p id="judith-15-4"><span class="verse-num">15:4</span> <span class="verse-body">manete in me et ego in vobis sicut palmes non potest ferre fructum a semet ipso nisi manserit in vite sic nec vos nisi in me manseritis</span></p>
<p id="judith-15-5"><span class="verse-num">15:5</span> <span class="verse-body">ego sum vitis vos palmites qui manet in me et ego in eo hic fert fructum multum quia sine me nihil potestis facere</span></p>
<p id="judith-15-6"><span class="verse-num">15:6</span> <span class="verse-body">si quis in me non manserit mittetur foras sicut palmes et aruit et colligent eos et in ignem mittunt et ardent</span></p>
<p id="judith-15-7"><span class="verse-num">15:7</span> <span class="verse-body">si manseritis in me et verba mea in vobis manserint quodcumque volueritis petetis et fiet vobis</span></p>
<p id="judith-15-8"><span class="verse-num">15:8</span> <span class="verse-body">in hoc clarificatus est Pater meus ut fructum plurimum adferatis et efficiamini mei discipuli</span></p>
<p id="judith-15-9"><span class="verse-num">15:9</span> <span class="verse-body">sicut dilexit me Pater et ego dilexi vos manete in dilectione mea</span></p>
<p id="judith-15-10"><span class="verse-num">15:10</span> <span class="verse-body">si praecepta mea servaveritis manebitis in dilectione mea sicut et ego Patris mei praecepta servavi et maneo in eius dilectione</span></p>
<p id="judith-15-11"><span class="verse-num">15:11</span> <span class="verse-body">haec locutus sum vobis ut gaudium meum in vobis sit et gaudium vestrum impleatur</span></p>
<p id="judith-15-12"><span class="verse-num">15:12</span> <span class="verse-body">hoc est praeceptum meum ut diligatis invicem sicut dilexi vos</span></p>
<p id="judith-15-13"><span class="verse-num">15:13</span> <span class="verse-body">maiorem hac dilectionem nemo habet ut animam suam quis ponat pro amicis suis</span></p>
<p id="judith-15-14"><span class="verse-num">15:14</span> <span class="verse-body">vos amici mei estis si feceritis quae ego praecipio vobis</span></p>
<p id="judith-15-15"><span class="verse-num">15:15</span> <span class="verse-body">iam non dico vos servos quia servus nescit quid facit dominus eius vos autem dixi amicos quia omnia quaecumque audivi a Patre meo nota feci vobis</span></p>
<p id="judith-15-16"><span class="verse-num">15:16</span> <span class="verse-body">non vos me elegistis sed ego elegi vos et posui vos ut eatis et fructum adferatis et fructus vester maneat ut quodcumque petieritis Patrem in nomine meo det vobis</span></p>
<p id="judith-15-17"><span class="verse-num">15:17</span> <span class="verse-body">haec mando vobis ut diligatis invicem</span></p>
<p id="judith-15-18"><span class="verse-num">15:18</span> <span class="verse-body">si mundus vos odit scitote quia me priorem vobis odio habuit</span></p>
<p id="judith-15-19"><span class="verse-num">15:19</span> <span class="verse-body">si de mundo fuissetis mundus quod suum erat diligeret quia vero de mundo non estis sed ego elegi vos de mundo propterea odit vos mundus</span></p>
<p id="judith-15-20"><span class="verse-num">15:20</span> <span class="verse-body">mementote sermonis mei quem ego dixi vobis non est servus maior domino suo si me persecuti sunt et vos persequentur si sermonem meum servaverunt et vestrum servabunt</span></p>
<p id="judith-15-21"><span class="verse-num">15:21</span> <span class="verse-body">sed haec omnia facient vobis propter nomen meum quia nesciunt eum qui misit me</span></p>
<p id="judith-15-22"><span class="verse-num">15:22</span> <span class="verse-body">si non venissem et locutus fuissem eis peccatum non haberent nunc autem excusationem non habent de peccato suo</span></p>
<p id="judith-15-23"><span class="verse-num">15:23</span> <span class="verse-body">qui me odit et Patrem meum odit</span></p>
<p id="judith-15-24"><span class="verse-num">15:24</span> <span class="verse-body">si opera non fecissem in eis quae nemo alius fecit peccatum non haberent nunc autem et viderunt et oderunt et me et Patrem meum</span></p>
<p id="judith-15-25"><span class="verse-num">15:25</span> <span class="verse-body">sed ut impleatur sermo qui in lege eorum scriptus est quia odio me habuerunt gratis</span></p>
<p id="judith-15-26"><span class="verse-num">15:26</span> <span class="verse-body">cum autem venerit paracletus quem ego mittam vobis a Patre Spiritum veritatis qui a Patre procedit ille testimonium perhibebit de me</span></p>
<p id="judith-15-27"><span class="verse-num">15:27</span> <span class="verse-body">et vos testimonium perhibetis quia ab initio mecum estis __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a> <a href="#judith-16-29">29</a> <a href="#judith-16-30">30</a> <a href="#judith-16-31">31</a> <a href="#judith-16-32">32</a> <a href="#judith-16-33">33</a></p>
<p id="judith-16-1"><span class="verse-num">16:1</span> <span class="verse-body">haec locutus sum vobis ut non scandalizemini</span></p>
<p id="judith-16-2"><span class="verse-num">16:2</span> <span class="verse-body">absque synagogis facient vos sed venit hora ut omnis qui interficit vos arbitretur obsequium se praestare Deo</span></p>
<p id="judith-16-3"><span class="verse-num">16:3</span> <span class="verse-body">et haec facient quia non noverunt Patrem neque me</span></p>
<p id="judith-16-4"><span class="verse-num">16:4</span> <span class="verse-body">sed haec locutus sum vobis ut cum venerit hora eorum reminiscamini quia ego dixi vobis</span></p>
<p id="judith-16-5"><span class="verse-num">16:5</span> <span class="verse-body">haec autem vobis ab initio non dixi quia vobiscum eram at nunc vado ad eum qui me misit et nemo ex vobis interrogat me quo vadis</span></p>
<p id="judith-16-6"><span class="verse-num">16:6</span> <span class="verse-body">sed quia haec locutus sum vobis tristitia implevit cor vestrum</span></p>
<p id="judith-16-7"><span class="verse-num">16:7</span> <span class="verse-body">sed ego veritatem dico vobis expedit vobis ut ego vadam si enim non abiero paracletus non veniet ad vos si autem abiero mittam eum ad vos</span></p>
<p id="judith-16-8"><span class="verse-num">16:8</span> <span class="verse-body">et cum venerit ille arguet mundum de peccato et de iustitia et de iudicio</span></p>
<p id="judith-16-9"><span class="verse-num">16:9</span> <span class="verse-body">de peccato quidem quia non credunt in me</span></p>
<p id="judith-16-10"><span class="verse-num">16:10</span> <span class="verse-body">de iustitia vero quia ad Patrem vado et iam non videbitis me</span></p>
<p id="judith-16-11"><span class="verse-num">16:11</span> <span class="verse-body">de iudicio autem quia princeps mundi huius iudicatus est</span></p>
<p id="judith-16-12"><span class="verse-num">16:12</span> <span class="verse-body">adhuc multa habeo vobis dicere sed non potestis portare modo</span></p>
<p id="judith-16-13"><span class="verse-num">16:13</span> <span class="verse-body">cum autem venerit ille Spiritus veritatis docebit vos in omnem veritatem non enim loquetur a semet ipso sed quaecumque audiet loquetur et quae ventura sunt adnuntiabit vobis</span></p>
<p id="judith-16-14"><span class="verse-num">16:14</span> <span class="verse-body">ille me clarificabit quia de meo accipiet et adnuntiabit vobis</span></p>
<p id="judith-16-15"><span class="verse-num">16:15</span> <span class="verse-body">omnia quaecumque habet Pater mea sunt propterea dixi quia de meo accipit et adnuntiabit vobis</span></p>
<p id="judith-16-16"><span class="verse-num">16:16</span> <span class="verse-body">modicum et iam non videbitis me et iterum modicum et videbitis me quia vado ad Patrem</span></p>
<p id="judith-16-17"><span class="verse-num">16:17</span> <span class="verse-body">dixerunt ergo ex discipulis eius ad invicem quid est hoc quod dicit nobis modicum et non videbitis me et iterum modicum et videbitis me et quia vado ad Patrem</span></p>
<p id="judith-16-18"><span class="verse-num">16:18</span> <span class="verse-body">dicebant ergo quid est hoc quod dicit modicum nescimus quid loquitur</span></p>
<p id="judith-16-19"><span class="verse-num">16:19</span> <span class="verse-body">cognovit autem Iesus quia volebant eum interrogare et dixit eis de hoc quaeritis inter vos quia dixi modicum et non videbitis me et iterum modicum et videbitis me</span></p>
<p id="judith-16-20"><span class="verse-num">16:20</span> <span class="verse-body">amen amen dico vobis quia plorabitis et flebitis vos mundus autem gaudebit vos autem contristabimini sed tristitia vestra vertetur in gaudium</span></p>
<p id="judith-16-21"><span class="verse-num">16:21</span> <span class="verse-body">mulier cum parit tristitiam habet quia venit hora eius cum autem pepererit puerum iam non meminit pressurae propter gaudium quia natus est homo in mundum</span></p>
<p id="judith-16-22"><span class="verse-num">16:22</span> <span class="verse-body">et vos igitur nunc quidem tristitiam habetis iterum autem videbo vos et gaudebit cor vestrum et gaudium vestrum nemo tollit a vobis</span></p>
<p id="judith-16-23"><span class="verse-num">16:23</span> <span class="verse-body">et in illo die me non rogabitis quicquam amen amen dico vobis si quid petieritis Patrem in nomine meo dabit vobis</span></p>
<p id="judith-16-24"><span class="verse-num">16:24</span> <span class="verse-body">usque modo non petistis quicquam in nomine meo petite et accipietis ut gaudium vestrum sit plenum</span></p>
<p id="judith-16-25"><span class="verse-num">16:25</span> <span class="verse-body">haec in proverbiis locutus sum vobis venit hora cum iam non in proverbiis loquar vobis sed palam de Patre adnuntiabo vobis</span></p>
<p id="judith-16-26"><span class="verse-num">16:26</span> <span class="verse-body">illo die in nomine meo petetis et non dico vobis quia ego rogabo Patrem de vobis</span></p>
<p id="judith-16-27"><span class="verse-num">16:27</span> <span class="verse-body">ipse enim Pater amat vos quia vos me amastis et credidistis quia ego a Deo exivi</span></p>
<p id="judith-16-28"><span class="verse-num">16:28</span> <span class="verse-body">exivi a Patre et veni in mundum iterum relinquo mundum et vado ad Patrem</span></p>
<p id="judith-16-29"><span class="verse-num">16:29</span> <span class="verse-body">dicunt ei discipuli eius ecce nunc palam loqueris et proverbium nullum dicis</span></p>
<p id="judith-16-30"><span class="verse-num">16:30</span> <span class="verse-body">nunc scimus quia scis omnia et non opus est tibi ut quis te interroget in hoc credimus quia a Deo existi</span></p>
<p id="judith-16-31"><span class="verse-num">16:31</span> <span class="verse-body">respondit eis Iesus modo creditis</span></p>
<p id="judith-16-32"><span class="verse-num">16:32</span> <span class="verse-body">ecce venit hora et iam venit ut dispergamini unusquisque in propria et me solum relinquatis et non sum solus quia Pater mecum est</span></p>
<p id="judith-16-33"><span class="verse-num">16:33</span> <span class="verse-body">haec locutus sum vobis ut in me pacem habeatis in mundo pressuram habetis sed confidite ego vici mundum __________________________________________________________________</span></p>
<h2 id="judith-ch-17">Chapter 17</h2>
<p class="verses"><a href="#judith-17-1">1</a> <a href="#judith-17-2">2</a> <a href="#judith-17-3">3</a> <a href="#judith-17-4">4</a> <a href="#judith-17-5">5</a> <a href="#judith-17-6">6</a> <a href="#judith-17-7">7</a> <a href="#judith-17-8">8</a> <a href="#judith-17-9">9</a> <a href="#judith-17-10">10</a> <a href="#judith-17-11">11</a> <a href="#judith-17-12">12</a> <a href="#judith-17-13">13</a> <a href="#judith-17-14">14</a> <a href="#judith-17-15">15</a> <a href="#judith-17-16">16</a> <a href="#judith-17-17">17</a> <a href="#judith-17-18">18</a> <a href="#judith-17-19">19</a> <a href="#judith-17-20">20</a> <a href="#judith-17-21">21</a> <a href="#judith-17-22">22</a> <a href="#judith-17-23">23</a> <a href="#judith-17-24">24</a> <a href="#judith-17-25">25</a> <a href="#judith-17-26">26</a></p>
<p id="judith-17-1"><span class="verse-num">17:1</span> <span class="verse-body">haec locutus est Iesus et sublevatis oculis in caelum dixit Pater venit hora clarifica Filium tuum ut Filius tuus clarificet te</span></p>
<p id="judith-17-2"><span class="verse-num">17:2</span> <span class="verse-body">sicut dedisti ei potestatem omnis carnis ut omne quod dedisti ei det eis vitam aeternam</span></p>
<p id="judith-17-3"><span class="verse-num">17:3</span> <span class="verse-body">haec est autem vita aeterna ut cognoscant te solum verum Deum et quem misisti Iesum Christum</span></p>
<p id="judith-17-4"><span class="verse-num">17:4</span> <span class="verse-body">ego te clarificavi super terram opus consummavi quod dedisti mihi ut faciam</span></p>
<p id="judith-17-5"><span class="verse-num">17:5</span> <span class="verse-body">et nunc clarifica me tu Pater apud temet ipsum claritatem quam habui priusquam mundus esset apud te</span></p>
<p id="judith-17-6"><span class="verse-num">17:6</span> <span class="verse-body">manifestavi nomen tuum hominibus quos dedisti mihi de mundo tui erant et mihi eos dedisti et sermonem tuum servaverunt</span></p>
<p id="judith-17-7"><span class="verse-num">17:7</span> <span class="verse-body">nunc cognoverunt quia omnia quae dedisti mihi abs te sunt</span></p>
<p id="judith-17-8"><span class="verse-num">17:8</span> <span class="verse-body">quia verba quae dedisti mihi dedi eis et ipsi acceperunt et cognoverunt vere quia a te exivi et crediderunt quia tu me misisti</span></p>
<p id="judith-17-9"><span class="verse-num">17:9</span> <span class="verse-body">ego pro eis rogo non pro mundo rogo sed pro his quos dedisti mihi quia tui sunt</span></p>
<p id="judith-17-10"><span class="verse-num">17:10</span> <span class="verse-body">et mea omnia tua sunt et tua mea sunt et clarificatus sum in eis</span></p>
<p id="judith-17-11"><span class="verse-num">17:11</span> <span class="verse-body">et iam non sum in mundo et hii in mundo sunt et ego ad te venio Pater sancte serva eos in nomine tuo quos dedisti mihi ut sint unum sicut et nos</span></p>
<p id="judith-17-12"><span class="verse-num">17:12</span> <span class="verse-body">cum essem cum eis ego servabam eos in nomine tuo quos dedisti mihi custodivi et nemo ex his perivit nisi filius perditionis ut scriptura impleatur</span></p>
<p id="judith-17-13"><span class="verse-num">17:13</span> <span class="verse-body">nunc autem ad te venio et haec loquor in mundo ut habeant gaudium meum impletum in semet ipsis</span></p>
<p id="judith-17-14"><span class="verse-num">17:14</span> <span class="verse-body">ego dedi eis sermonem tuum et mundus odio eos habuit quia non sunt de mundo sicut et ego non sum de mundo</span></p>
<p id="judith-17-15"><span class="verse-num">17:15</span> <span class="verse-body">non rogo ut tollas eos de mundo sed ut serves eos ex malo</span></p>
<p id="judith-17-16"><span class="verse-num">17:16</span> <span class="verse-body">de mundo non sunt sicut et ego non sum de mundo</span></p>
<p id="judith-17-17"><span class="verse-num">17:17</span> <span class="verse-body">sanctifica eos in veritate sermo tuus veritas est</span></p>
<p id="judith-17-18"><span class="verse-num">17:18</span> <span class="verse-body">sicut me misisti in mundum et ego misi eos in mundum</span></p>
<p id="judith-17-19"><span class="verse-num">17:19</span> <span class="verse-body">et pro eis ego sanctifico me ipsum ut sint et ipsi sanctificati in veritate</span></p>
<p id="judith-17-20"><span class="verse-num">17:20</span> <span class="verse-body">non pro his autem rogo tantum sed et pro eis qui credituri sunt per verbum eorum in me</span></p>
<p id="judith-17-21"><span class="verse-num">17:21</span> <span class="verse-body">ut omnes unum sint sicut tu Pater in me et ego in te ut et ipsi in nobis unum sint ut mundus credat quia tu me misisti</span></p>
<p id="judith-17-22"><span class="verse-num">17:22</span> <span class="verse-body">et ego claritatem quam dedisti mihi dedi eis ut sint unum sicut nos unum sumus</span></p>
<p id="judith-17-23"><span class="verse-num">17:23</span> <span class="verse-body">ego in eis et tu in me ut sint consummati in unum et cognoscat mundus quia tu me misisti et dilexisti eos sicut me dilexisti</span></p>
<p id="judith-17-24"><span class="verse-num">17:24</span> <span class="verse-body">Pater quos dedisti mihi volo ut ubi ego sum et illi sint mecum ut videant claritatem meam quam dedisti mihi quia dilexisti me ante constitutionem mundi</span></p>
<p id="judith-17-25"><span class="verse-num">17:25</span> <span class="verse-body">Pater iuste et mundus te non cognovit ego autem te cognovi et hii cognoverunt quia tu me misisti</span></p>
<p id="judith-17-26"><span class="verse-num">17:26</span> <span class="verse-body">et notum feci eis nomen tuum et notum faciam ut dilectio qua dilexisti me in ipsis sit et ego in ipsis __________________________________________________________________</span></p>
<h2 id="judith-ch-18">Chapter 18</h2>
<p class="verses"><a href="#judith-18-1">1</a> <a href="#judith-18-2">2</a> <a href="#judith-18-3">3</a> <a href="#judith-18-4">4</a> <a href="#judith-18-5">5</a> <a href="#judith-18-6">6</a> <a href="#judith-18-7">7</a> <a href="#judith-18-8">8</a> <a href="#judith-18-9">9</a> <a href="#judith-18-10">10</a> <a href="#judith-18-11">11</a> <a href="#judith-18-12">12</a> <a href="#judith-18-13">13</a> <a href="#judith-18-14">14</a> <a href="#judith-18-15">15</a> <a href="#judith-18-16">16</a> <a href="#judith-18-17">17</a> <a href="#judith-18-18">18</a> <a href="#judith-18-19">19</a> <a href="#judith-18-20">20</a> <a href="#judith-18-21">21</a> <a href="#judith-18-22">22</a> <a href="#judith-18-23">23</a> <a href="#judith-18-24">24</a> <a href="#judith-18-25">25</a> <a href="#judith-18-26">26</a> <a href="#judith-18-27">27</a> <a href="#judith-18-28">28</a> <a href="#judith-18-29">29</a> <a href="#judith-18-30">30</a> <a href="#judith-18-31">31</a> <a href="#judith-18-32">32</a> <a href="#judith-18-33">33</a> <a href="#judith-18-34">34</a> <a href="#judith-18-35">35</a> <a href="#judith-18-36">36</a> <a href="#judith-18-37">37</a> <a href="#judith-18-38">38</a> <a href="#judith-18-39">39</a> <a href="#judith-18-40">40</a></p>
<p id="judith-18-1"><span class="verse-num">18:1</span> <span class="verse-body">haec cum dixisset Iesus egressus est cum discipulis suis trans torrentem Cedron ubi erat hortus in quem introivit ipse et discipuli eius</span></p>
<p id="judith-18-2"><span class="verse-num">18:2</span> <span class="verse-body">sciebat autem et Iudas qui tradebat eum ipsum locum quia frequenter Iesus convenerat illuc cum discipulis suis</span></p>
<p id="judith-18-3"><span class="verse-num">18:3</span> <span class="verse-body">Iudas ergo cum accepisset cohortem et a pontificibus et Pharisaeis ministros venit illuc cum lanternis et facibus et armis</span></p>
<p id="judith-18-4"><span class="verse-num">18:4</span> <span class="verse-body">Iesus itaque sciens omnia quae ventura erant super eum processit et dicit eis quem quaeritis</span></p>
<p id="judith-18-5"><span class="verse-num">18:5</span> <span class="verse-body">responderunt ei Iesum Nazarenum dicit eis Iesus ego sum stabat autem et Iudas qui tradebat eum cum ipsis</span></p>
<p id="judith-18-6"><span class="verse-num">18:6</span> <span class="verse-body">ut ergo dixit eis ego sum abierunt retrorsum et ceciderunt in terram</span></p>
<p id="judith-18-7"><span class="verse-num">18:7</span> <span class="verse-body">iterum ergo eos interrogavit quem quaeritis illi autem dixerunt Iesum Nazarenum</span></p>
<p id="judith-18-8"><span class="verse-num">18:8</span> <span class="verse-body">respondit Iesus dixi vobis quia ego sum si ergo me quaeritis sinite hos abire</span></p>
<p id="judith-18-9"><span class="verse-num">18:9</span> <span class="verse-body">ut impleretur sermo quem dixit quia quos dedisti mihi non perdidi ex ipsis quemquam</span></p>
<p id="judith-18-10"><span class="verse-num">18:10</span> <span class="verse-body">Simon ergo Petrus habens gladium eduxit eum et percussit pontificis servum et abscidit eius auriculam dextram erat autem nomen servo Malchus</span></p>
<p id="judith-18-11"><span class="verse-num">18:11</span> <span class="verse-body">dixit ergo Iesus Petro mitte gladium in vaginam calicem quem dedit mihi Pater non bibam illum</span></p>
<p id="judith-18-12"><span class="verse-num">18:12</span> <span class="verse-body">cohors ergo et tribunus et ministri Iudaeorum conprehenderunt Iesum et ligaverunt eum</span></p>
<p id="judith-18-13"><span class="verse-num">18:13</span> <span class="verse-body">et adduxerunt eum ad Annam primum erat enim socer Caiaphae qui erat pontifex anni illius</span></p>
<p id="judith-18-14"><span class="verse-num">18:14</span> <span class="verse-body">erat autem Caiaphas qui consilium dederat Iudaeis quia expedit unum hominem mori pro populo</span></p>
<p id="judith-18-15"><span class="verse-num">18:15</span> <span class="verse-body">sequebatur autem Iesum Simon Petrus et alius discipulus discipulus autem ille erat notus pontifici et introivit cum Iesu in atrium pontificis</span></p>
<p id="judith-18-16"><span class="verse-num">18:16</span> <span class="verse-body">Petrus autem stabat ad ostium foris exivit ergo discipulus alius qui erat notus pontifici et dixit ostiariae et introduxit Petrum</span></p>
<p id="judith-18-17"><span class="verse-num">18:17</span> <span class="verse-body">dicit ergo Petro ancilla ostiaria numquid et tu ex discipulis es hominis istius dicit ille non sum</span></p>
<p id="judith-18-18"><span class="verse-num">18:18</span> <span class="verse-body">stabant autem servi et ministri ad prunas quia frigus erat et calefiebant erat autem cum eis et Petrus stans et calefaciens se</span></p>
<p id="judith-18-19"><span class="verse-num">18:19</span> <span class="verse-body">pontifex ergo interrogavit Iesum de discipulis suis et de doctrina eius</span></p>
<p id="judith-18-20"><span class="verse-num">18:20</span> <span class="verse-body">respondit ei Iesus ego palam locutus sum mundo ego semper docui in synagoga et in templo quo omnes Iudaei conveniunt et in occulto locutus sum nihil</span></p>
<p id="judith-18-21"><span class="verse-num">18:21</span> <span class="verse-body">quid me interrogas interroga eos qui audierunt quid locutus sum ipsis ecce hii sciunt quae dixerim ego</span></p>
<p id="judith-18-22"><span class="verse-num">18:22</span> <span class="verse-body">haec autem cum dixisset unus adsistens ministrorum dedit alapam Iesu dicens sic respondes pontifici</span></p>
<p id="judith-18-23"><span class="verse-num">18:23</span> <span class="verse-body">respondit ei Iesus si male locutus sum testimonium perhibe de malo si autem bene quid me caedis</span></p>
<p id="judith-18-24"><span class="verse-num">18:24</span> <span class="verse-body">et misit eum Annas ligatum ad Caiaphan pontificem</span></p>
<p id="judith-18-25"><span class="verse-num">18:25</span> <span class="verse-body">erat autem Simon Petrus stans et calefaciens se dixerunt ergo ei numquid et tu ex discipulis eius es negavit ille et dixit non sum</span></p>
<p id="judith-18-26"><span class="verse-num">18:26</span> <span class="verse-body">dicit unus ex servis pontificis cognatus eius cuius abscidit Petrus auriculam nonne ego te vidi in horto cum illo</span></p>
<p id="judith-18-27"><span class="verse-num">18:27</span> <span class="verse-body">iterum ergo negavit Petrus et statim gallus cantavit</span></p>
<p id="judith-18-28"><span class="verse-num">18:28</span> <span class="verse-body">adducunt ergo Iesum a Caiapha in praetorium erat autem mane et ipsi non introierunt in praetorium ut non contaminarentur sed manducarent pascha</span></p>
<p id="judith-18-29"><span class="verse-num">18:29</span> <span class="verse-body">exivit ergo Pilatus ad eos foras et dixit quam accusationem adfertis adversus hominem hunc</span></p>
<p id="judith-18-30"><span class="verse-num">18:30</span> <span class="verse-body">responderunt et dixerunt ei si non esset hic malefactor non tibi tradidissemus eum</span></p>
<p id="judith-18-31"><span class="verse-num">18:31</span> <span class="verse-body">dixit ergo eis Pilatus accipite eum vos et secundum legem vestram iudicate eum dixerunt ergo ei Iudaei nobis non licet interficere quemquam</span></p>
<p id="judith-18-32"><span class="verse-num">18:32</span> <span class="verse-body">ut sermo Iesu impleretur quem dixit significans qua esset morte moriturus</span></p>
<p id="judith-18-33"><span class="verse-num">18:33</span> <span class="verse-body">introivit ergo iterum in praetorium Pilatus et vocavit Iesum et dixit ei tu es rex Iudaeorum</span></p>
<p id="judith-18-34"><span class="verse-num">18:34</span> <span class="verse-body">et respondit Iesus a temet ipso hoc dicis an alii tibi dixerunt de me</span></p>
<p id="judith-18-35"><span class="verse-num">18:35</span> <span class="verse-body">respondit Pilatus numquid ego Iudaeus sum gens tua et pontifices tradiderunt te mihi quid fecisti</span></p>
<p id="judith-18-36"><span class="verse-num">18:36</span> <span class="verse-body">respondit Iesus regnum meum non est de mundo hoc si ex hoc mundo esset regnum meum ministri mei decertarent ut non traderer Iudaeis nunc autem meum regnum non est hinc</span></p>
<p id="judith-18-37"><span class="verse-num">18:37</span> <span class="verse-body">dixit itaque ei Pilatus ergo rex es tu respondit Iesus tu dicis quia rex sum ego ego in hoc natus sum et ad hoc veni in mundum ut testimonium perhibeam veritati omnis qui est ex veritate audit meam vocem</span></p>
<p id="judith-18-38"><span class="verse-num">18:38</span> <span class="verse-body">dicit ei Pilatus quid est veritas et cum hoc dixisset iterum exivit ad Iudaeos et dicit eis ego nullam invenio in eo causam</span></p>
<p id="judith-18-39"><span class="verse-num">18:39</span> <span class="verse-body">est autem consuetudo vobis ut unum dimittam vobis in pascha vultis ergo dimittam vobis regem Iudaeorum</span></p>
<p id="judith-18-40"><span class="verse-num">18:40</span> <span class="verse-body">clamaverunt rursum omnes dicentes non hunc sed Barabban erat autem Barabbas latro __________________________________________________________________</span></p>
<h2 id="judith-ch-19">Chapter 19</h2>
<p class="verses"><a href="#judith-19-1">1</a> <a href="#judith-19-2">2</a> <a href="#judith-19-3">3</a> <a href="#judith-19-4">4</a> <a href="#judith-19-5">5</a> <a href="#judith-19-6">6</a> <a href="#judith-19-7">7</a> <a href="#judith-19-8">8</a> <a href="#judith-19-9">9</a> <a href="#judith-19-10">10</a> <a href="#judith-19-11">11</a> <a href="#judith-19-12">12</a> <a href="#judith-19-13">13</a> <a href="#judith-19-14">14</a> <a href="#judith-19-15">15</a> <a href="#judith-19-16">16</a> <a href="#judith-19-17">17</a> <a href="#judith-19-18">18</a> <a href="#judith-19-19">19</a> <a href="#judith-19-20">20</a> <a href="#judith-19-21">21</a> <a href="#judith-19-22">22</a> <a href="#judith-19-23">23</a> <a href="#judith-19-24">24</a> <a href="#judith-19-25">25</a> <a href="#judith-19-26">26</a> <a href="#judith-19-27">27</a> <a href="#judith-19-28">28</a> <a href="#judith-19-29">29</a> <a href="#judith-19-30">30</a> <a href="#judith-19-31">31</a> <a href="#judith-19-32">32</a> <a href="#judith-19-33">33</a> <a href="#judith-19-34">34</a> <a href="#judith-19-35">35</a> <a href="#judith-19-36">36</a> <a href="#judith-19-37">37</a> <a href="#judith-19-38">38</a> <a href="#judith-19-39">39</a> <a href="#judith-19-40">40</a> <a href="#judith-19-41">41</a> <a href="#judith-19-42">42</a></p>
<p id="judith-19-1"><span class="verse-num">19:1</span> <span class="verse-body">tunc ergo adprehendit Pilatus Iesum et flagellavit</span></p>
<p id="judith-19-2"><span class="verse-num">19:2</span> <span class="verse-body">et milites plectentes coronam de spinis inposuerunt capiti eius et veste purpurea circumdederunt eum</span></p>
<p id="judith-19-3"><span class="verse-num">19:3</span> <span class="verse-body">et veniebant ad eum et dicebant have rex Iudaeorum et dabant ei alapas</span></p>
<p id="judith-19-4"><span class="verse-num">19:4</span> <span class="verse-body">exiit iterum Pilatus foras et dicit eis ecce adduco vobis eum foras</span></p>
<p id="judith-19-5"><span class="verse-num">19:5</span> <span class="verse-body">ut cognoscatis quia in eo nullam causam invenio et purpureum vestimentum et dicit eis ecce homo</span></p>
<p id="judith-19-6"><span class="verse-num">19:6</span> <span class="verse-body">cum ergo vidissent eum pontifices et ministri clamabant dicentes crucifige crucifige dicit eis Pilatus accipite eum vos et crucifigite ego enim non invenio in eo causam</span></p>
<p id="judith-19-7"><span class="verse-num">19:7</span> <span class="verse-body">responderunt ei Iudaei nos legem habemus et secundum legem debet mori quia Filium Dei se fecit</span></p>
<p id="judith-19-8"><span class="verse-num">19:8</span> <span class="verse-body">cum ergo audisset Pilatus hunc sermonem magis timuit</span></p>
<p id="judith-19-9"><span class="verse-num">19:9</span> <span class="verse-body">et ingressus est praetorium iterum et dicit ad Iesum unde es tu Iesus autem responsum non dedit ei</span></p>
<p id="judith-19-10"><span class="verse-num">19:10</span> <span class="verse-body">dicit ergo ei Pilatus mihi non loqueris nescis quia potestatem habeo crucifigere te et potestatem habeo dimittere te</span></p>
<p id="judith-19-11"><span class="verse-num">19:11</span> <span class="verse-body">respondit Iesus non haberes potestatem adversum me ullam nisi tibi esset datum desuper propterea qui tradidit me tibi maius peccatum habet</span></p>
<p id="judith-19-12"><span class="verse-num">19:12</span> <span class="verse-body">exinde quaerebat Pilatus dimittere eum Iudaei autem clamabant dicentes si hunc dimittis non es amicus Caesaris omnis qui se regem facit contradicit Caesari</span></p>
<p id="judith-19-13"><span class="verse-num">19:13</span> <span class="verse-body">Pilatus ergo cum audisset hos sermones adduxit foras Iesum et sedit pro tribunali in locum qui dicitur Lithostrotus hebraice autem Gabbatha</span></p>
<p id="judith-19-14"><span class="verse-num">19:14</span> <span class="verse-body">erat autem parasceve paschae hora quasi sexta et dicit Iudaeis ecce rex vester</span></p>
<p id="judith-19-15"><span class="verse-num">19:15</span> <span class="verse-body">illi autem clamabant tolle tolle crucifige eum dixit eis Pilatus regem vestrum crucifigam responderunt pontifices non habemus regem nisi Caesarem</span></p>
<p id="judith-19-16"><span class="verse-num">19:16</span> <span class="verse-body">tunc ergo tradidit eis illum ut crucifigeretur susceperunt autem Iesum et eduxerunt</span></p>
<p id="judith-19-17"><span class="verse-num">19:17</span> <span class="verse-body">et baiulans sibi crucem exivit in eum qui dicitur Calvariae locum hebraice Golgotha</span></p>
<p id="judith-19-18"><span class="verse-num">19:18</span> <span class="verse-body">ubi eum crucifixerunt et cum eo alios duos hinc et hinc medium autem Iesum</span></p>
<p id="judith-19-19"><span class="verse-num">19:19</span> <span class="verse-body">scripsit autem et titulum Pilatus et posuit super crucem erat autem scriptum Iesus Nazarenus rex Iudaeorum</span></p>
<p id="judith-19-20"><span class="verse-num">19:20</span> <span class="verse-body">hunc ergo titulum multi legerunt Iudaeorum quia prope civitatem erat locus ubi crucifixus est Iesus et erat scriptum hebraice graece et latine</span></p>
<p id="judith-19-21"><span class="verse-num">19:21</span> <span class="verse-body">dicebant ergo Pilato pontifices Iudaeorum noli scribere rex Iudaeorum sed quia ipse dixit rex sum Iudaeorum</span></p>
<p id="judith-19-22"><span class="verse-num">19:22</span> <span class="verse-body">respondit Pilatus quod scripsi scripsi</span></p>
<p id="judith-19-23"><span class="verse-num">19:23</span> <span class="verse-body">milites ergo cum crucifixissent eum acceperunt vestimenta eius et fecerunt quattuor partes unicuique militi partem et tunicam erat autem tunica inconsutilis desuper contexta per totum</span></p>
<p id="judith-19-24"><span class="verse-num">19:24</span> <span class="verse-body">dixerunt ergo ad invicem non scindamus eam sed sortiamur de illa cuius sit ut scriptura impleatur dicens partiti sunt vestimenta mea sibi et in vestem meam miserunt sortem et milites quidem haec fecerunt</span></p>
<p id="judith-19-25"><span class="verse-num">19:25</span> <span class="verse-body">stabant autem iuxta crucem Iesu mater eius et soror matris eius Maria Cleopae et Maria Magdalene</span></p>
<p id="judith-19-26"><span class="verse-num">19:26</span> <span class="verse-body">cum vidisset ergo Iesus matrem et discipulum stantem quem diligebat dicit matri suae mulier ecce filius tuus</span></p>
<p id="judith-19-27"><span class="verse-num">19:27</span> <span class="verse-body">deinde dicit discipulo ecce mater tua et ex illa hora accepit eam discipulus in sua</span></p>
<p id="judith-19-28"><span class="verse-num">19:28</span> <span class="verse-body">postea sciens Iesus quia iam omnia consummata sunt ut consummaretur scriptura dicit sitio</span></p>
<p id="judith-19-29"><span class="verse-num">19:29</span> <span class="verse-body">vas ergo positum erat aceto plenum illi autem spongiam plenam aceto hysopo circumponentes obtulerunt ori eius</span></p>
<p id="judith-19-30"><span class="verse-num">19:30</span> <span class="verse-body">cum ergo accepisset Iesus acetum dixit consummatum est et inclinato capite tradidit spiritum</span></p>
<p id="judith-19-31"><span class="verse-num">19:31</span> <span class="verse-body">Iudaei ergo quoniam parasceve erat ut non remanerent in cruce corpora sabbato erat enim magnus dies ille sabbati rogaverunt Pilatum ut frangerentur eorum crura et tollerentur</span></p>
<p id="judith-19-32"><span class="verse-num">19:32</span> <span class="verse-body">venerunt ergo milites et primi quidem fregerunt crura et alterius qui crucifixus est cum eo</span></p>
<p id="judith-19-33"><span class="verse-num">19:33</span> <span class="verse-body">ad Iesum autem cum venissent ut viderunt eum iam mortuum non fregerunt eius crura</span></p>
<p id="judith-19-34"><span class="verse-num">19:34</span> <span class="verse-body">sed unus militum lancea latus eius aperuit et continuo exivit sanguis et aqua</span></p>
<p id="judith-19-35"><span class="verse-num">19:35</span> <span class="verse-body">et qui vidit testimonium perhibuit et verum est eius testimonium et ille scit quia vera dicit ut et vos credatis</span></p>
<p id="judith-19-36"><span class="verse-num">19:36</span> <span class="verse-body">facta sunt enim haec ut scriptura impleatur os non comminuetis ex eo</span></p>
<p id="judith-19-37"><span class="verse-num">19:37</span> <span class="verse-body">et iterum alia scriptura dicit videbunt in quem transfixerunt</span></p>
<p id="judith-19-38"><span class="verse-num">19:38</span> <span class="verse-body">post haec autem rogavit Pilatum Ioseph ab Arimathia eo quod esset discipulus Iesu occultus autem propter metum Iudaeorum ut tolleret corpus Iesu et permisit Pilatus venit ergo et tulit corpus Iesu</span></p>
<p id="judith-19-39"><span class="verse-num">19:39</span> <span class="verse-body">venit autem et Nicodemus qui venerat ad Iesum nocte primum ferens mixturam murrae et aloes quasi libras centum</span></p>
<p id="judith-19-40"><span class="verse-num">19:40</span> <span class="verse-body">acceperunt ergo corpus Iesu et ligaverunt eum linteis cum aromatibus sicut mos Iudaeis est sepelire</span></p>
<p id="judith-19-41"><span class="verse-num">19:41</span> <span class="verse-body">erat autem in loco ubi crucifixus est hortus et in horto monumentum novum in quo nondum quisquam positus erat</span></p>
<p id="judith-19-42"><span class="verse-num">19:42</span> <span class="verse-body">ibi ergo propter parasceven Iudaeorum quia iuxta erat monumentum posuerunt Iesum __________________________________________________________________</span></p>
<h2 id="judith-ch-20">Chapter 20</h2>
<p class="verses"><a href="#judith-20-1">1</a> <a href="#judith-20-2">2</a> <a href="#judith-20-3">3</a> <a href="#judith-20-4">4</a> <a href="#judith-20-5">5</a> <a href="#judith-20-6">6</a> <a href="#judith-20-7">7</a> <a href="#judith-20-8">8</a> <a href="#judith-20-9">9</a> <a href="#judith-20-10">10</a> <a href="#judith-20-11">11</a> <a href="#judith-20-12">12</a> <a href="#judith-20-13">13</a> <a href="#judith-20-14">14</a> <a href="#judith-20-15">15</a> <a href="#judith-20-16">16</a> <a href="#judith-20-17">17</a> <a href="#judith-20-18">18</a> <a href="#judith-20-19">19</a> <a href="#judith-20-20">20</a> <a href="#judith-20-21">21</a> <a href="#judith-20-22">22</a> <a href="#judith-20-23">23</a> <a href="#judith-20-24">24</a> <a href="#judith-20-25">25</a> <a href="#judith-20-26">26</a> <a href="#judith-20-27">27</a> <a href="#judith-20-28">28</a> <a href="#judith-20-29">29</a> <a href="#judith-20-30">30</a> <a href="#judith-20-31">31</a></p>
<p id="judith-20-1"><span class="verse-num">20:1</span> <span class="verse-body">una autem sabbati Maria Magdalene venit mane cum adhuc tenebrae essent ad monumentum et videt lapidem sublatum a monumento</span></p>
<p id="judith-20-2"><span class="verse-num">20:2</span> <span class="verse-body">cucurrit ergo et venit ad Simonem Petrum et ad alium discipulum quem amabat Iesus et dicit eis tulerunt Dominum de monumento et nescimus ubi posuerunt eum</span></p>
<p id="judith-20-3"><span class="verse-num">20:3</span> <span class="verse-body">exiit ergo Petrus et ille alius discipulus et venerunt ad monumentum</span></p>
<p id="judith-20-4"><span class="verse-num">20:4</span> <span class="verse-body">currebant autem duo simul et ille alius discipulus praecucurrit citius Petro et venit primus ad monumentum</span></p>
<p id="judith-20-5"><span class="verse-num">20:5</span> <span class="verse-body">et cum se inclinasset videt posita linteamina non tamen introivit</span></p>
<p id="judith-20-6"><span class="verse-num">20:6</span> <span class="verse-body">venit ergo Simon Petrus sequens eum et introivit in monumentum et videt linteamina posita</span></p>
<p id="judith-20-7"><span class="verse-num">20:7</span> <span class="verse-body">et sudarium quod fuerat super caput eius non cum linteaminibus positum sed separatim involutum in unum locum</span></p>
<p id="judith-20-8"><span class="verse-num">20:8</span> <span class="verse-body">tunc ergo introivit et ille discipulus qui venerat primus ad monumentum et vidit et credidit</span></p>
<p id="judith-20-9"><span class="verse-num">20:9</span> <span class="verse-body">nondum enim sciebant scripturam quia oportet eum a mortuis resurgere</span></p>
<p id="judith-20-10"><span class="verse-num">20:10</span> <span class="verse-body">abierunt ergo iterum ad semet ipsos discipuli</span></p>
<p id="judith-20-11"><span class="verse-num">20:11</span> <span class="verse-body">Maria autem stabat ad monumentum foris plorans dum ergo fleret inclinavit se et prospexit in monumentum</span></p>
<p id="judith-20-12"><span class="verse-num">20:12</span> <span class="verse-body">et vidit duos angelos in albis sedentes unum ad caput et unum ad pedes ubi positum fuerat corpus Iesu</span></p>
<p id="judith-20-13"><span class="verse-num">20:13</span> <span class="verse-body">dicunt ei illi mulier quid ploras dicit eis quia tulerunt Dominum meum et nescio ubi posuerunt eum</span></p>
<p id="judith-20-14"><span class="verse-num">20:14</span> <span class="verse-body">haec cum dixisset conversa est retrorsum et videt Iesum stantem et non sciebat quia Iesus est</span></p>
<p id="judith-20-15"><span class="verse-num">20:15</span> <span class="verse-body">dicit ei Iesus mulier quid ploras quem quaeris illa existimans quia hortulanus esset dicit ei domine si tu sustulisti eum dicito mihi ubi posuisti eum et ego eum tollam</span></p>
<p id="judith-20-16"><span class="verse-num">20:16</span> <span class="verse-body">dicit ei Iesus Maria conversa illa dicit ei rabboni quod dicitur magister</span></p>
<p id="judith-20-17"><span class="verse-num">20:17</span> <span class="verse-body">dicit ei Iesus noli me tangere nondum enim ascendi ad Patrem meum vade autem ad fratres meos et dic eis ascendo ad Patrem meum et Patrem vestrum et Deum meum et Deum vestrum</span></p>
<p id="judith-20-18"><span class="verse-num">20:18</span> <span class="verse-body">venit Maria Magdalene adnuntians discipulis quia vidi Dominum et haec dixit mihi</span></p>
<p id="judith-20-19"><span class="verse-num">20:19</span> <span class="verse-body">cum esset ergo sero die illo una sabbatorum et fores essent clausae ubi erant discipuli propter metum Iudaeorum venit Iesus et stetit in medio et dicit eis pax vobis</span></p>
<p id="judith-20-20"><span class="verse-num">20:20</span> <span class="verse-body">et hoc cum dixisset ostendit eis manus et latus gavisi sunt ergo discipuli viso Domino</span></p>
<p id="judith-20-21"><span class="verse-num">20:21</span> <span class="verse-body">dixit ergo eis iterum pax vobis sicut misit me Pater et ego mitto vos</span></p>
<p id="judith-20-22"><span class="verse-num">20:22</span> <span class="verse-body">hoc cum dixisset insuflavit et dicit eis accipite Spiritum Sanctum</span></p>
<p id="judith-20-23"><span class="verse-num">20:23</span> <span class="verse-body">quorum remiseritis peccata remittuntur eis quorum retinueritis detenta sunt</span></p>
<p id="judith-20-24"><span class="verse-num">20:24</span> <span class="verse-body">Thomas autem unus ex duodecim qui dicitur Didymus non erat cum eis quando venit Iesus</span></p>
<p id="judith-20-25"><span class="verse-num">20:25</span> <span class="verse-body">dixerunt ergo ei alii discipuli vidimus Dominum ille autem dixit eis nisi videro in manibus eius figuram clavorum et mittam digitum meum in locum clavorum et mittam manum meam in latus eius non credam</span></p>
<p id="judith-20-26"><span class="verse-num">20:26</span> <span class="verse-body">et post dies octo iterum erant discipuli eius intus et Thomas cum eis venit Iesus ianuis clausis et stetit in medio et dixit pax vobis</span></p>
<p id="judith-20-27"><span class="verse-num">20:27</span> <span class="verse-body">deinde dicit Thomae infer digitum tuum huc et vide manus meas et adfer manum tuam et mitte in latus meum et noli esse incredulus sed fidelis</span></p>
<p id="judith-20-28"><span class="verse-num">20:28</span> <span class="verse-body">respondit Thomas et dixit ei Dominus meus et Deus meus</span></p>
<p id="judith-20-29"><span class="verse-num">20:29</span> <span class="verse-body">dicit ei Iesus quia vidisti me credidisti beati qui non viderunt et crediderunt</span></p>
<p id="judith-20-30"><span class="verse-num">20:30</span> <span class="verse-body">multa quidem et alia signa fecit Iesus in conspectu discipulorum suorum quae non sunt scripta in libro hoc</span></p>
<p id="judith-20-31"><span class="verse-num">20:31</span> <span class="verse-body">haec autem scripta sunt ut credatis quia Iesus est Christus Filius Dei et ut credentes vitam habeatis in nomine eius __________________________________________________________________</span></p>
<h2 id="judith-ch-21">Chapter 21</h2>
<p class="verses"><a href="#judith-21-1">1</a> <a href="#judith-21-2">2</a> <a href="#judith-21-3">3</a> <a href="#judith-21-4">4</a> <a href="#judith-21-5">5</a> <a href="#judith-21-6">6</a> <a href="#judith-21-7">7</a> <a href="#judith-21-8">8</a> <a href="#judith-21-9">9</a> <a href="#judith-21-10">10</a> <a href="#judith-21-11">11</a> <a href="#judith-21-12">12</a> <a href="#judith-21-13">13</a> <a href="#judith-21-14">14</a> <a href="#judith-21-15">15</a> <a href="#judith-21-16">16</a> <a href="#judith-21-17">17</a> <a href="#judith-21-18">18</a> <a href="#judith-21-19">19</a> <a href="#judith-21-20">20</a> <a href="#judith-21-21">21</a> <a href="#judith-21-22">22</a> <a href="#judith-21-23">23</a> <a href="#judith-21-24">24</a></p>
<p id="judith-21-1"><span class="verse-num">21:1</span> <span class="verse-body">postea manifestavit se iterum Iesus ad mare Tiberiadis manifestavit autem sic</span></p>
<p id="judith-21-2"><span class="verse-num">21:2</span> <span class="verse-body">erant simul Simon Petrus et Thomas qui dicitur Didymus et Nathanahel qui erat a Cana Galilaeae et filii Zebedaei et alii ex discipulis eius duo</span></p>
<p id="judith-21-3"><span class="verse-num">21:3</span> <span class="verse-body">dicit eis Simon Petrus vado piscari dicunt ei venimus et nos tecum et exierunt et ascenderunt in navem et illa nocte nihil prendiderunt</span></p>
<p id="judith-21-4"><span class="verse-num">21:4</span> <span class="verse-body">mane autem iam facto stetit Iesus in litore non tamen cognoverunt discipuli quia Iesus est</span></p>
<p id="judith-21-5"><span class="verse-num">21:5</span> <span class="verse-body">dicit ergo eis Iesus pueri numquid pulmentarium habetis responderunt ei non</span></p>
<p id="judith-21-6"><span class="verse-num">21:6</span> <span class="verse-body">dixit eis mittite in dexteram navigii rete et invenietis miserunt ergo et iam non valebant illud trahere a multitudine piscium</span></p>
<p id="judith-21-7"><span class="verse-num">21:7</span> <span class="verse-body">dicit ergo discipulus ille quem diligebat Iesus Petro Dominus est Simon Petrus cum audisset quia Dominus est tunicam succinxit se erat enim nudus et misit se in mare</span></p>
<p id="judith-21-8"><span class="verse-num">21:8</span> <span class="verse-body">alii autem discipuli navigio venerunt non enim longe erant a terra sed quasi a cubitis ducentis trahentes rete piscium</span></p>
<p id="judith-21-9"><span class="verse-num">21:9</span> <span class="verse-body">ut ergo descenderunt in terram viderunt prunas positas et piscem superpositum et panem</span></p>
<p id="judith-21-10"><span class="verse-num">21:10</span> <span class="verse-body">dicit eis Iesus adferte de piscibus quos prendidistis nunc</span></p>
<p id="judith-21-11"><span class="verse-num">21:11</span> <span class="verse-body">ascendit Simon Petrus et traxit rete in terram plenum magnis piscibus centum quinquaginta tribus et cum tanti essent non est scissum rete</span></p>
<p id="judith-21-12"><span class="verse-num">21:12</span> <span class="verse-body">dicit eis Iesus venite prandete et nemo audebat discentium interrogare eum tu quis es scientes quia Dominus esset</span></p>
<p id="judith-21-13"><span class="verse-num">21:13</span> <span class="verse-body">et venit Iesus et accepit panem et dat eis et piscem similiter</span></p>
<p id="judith-21-14"><span class="verse-num">21:14</span> <span class="verse-body">hoc iam tertio manifestatus est Iesus discipulis cum surrexisset a mortuis</span></p>
<p id="judith-21-15"><span class="verse-num">21:15</span> <span class="verse-body">cum ergo prandissent dicit Simoni Petro Iesus Simon Iohannis diligis me plus his dicit ei etiam Domine tu scis quia amo te dicit ei pasce agnos meos</span></p>
<p id="judith-21-16"><span class="verse-num">21:16</span> <span class="verse-body">dicit ei iterum Simon Iohannis diligis me ait illi etiam Domine tu scis quia amo te dicit ei pasce agnos meos</span></p>
<p id="judith-21-17"><span class="verse-num">21:17</span> <span class="verse-body">dicit ei tertio Simon Iohannis amas me contristatus est Petrus quia dixit ei tertio amas me et dicit ei Domine tu omnia scis tu scis quia amo te dicit ei pasce oves meas</span></p>
<p id="judith-21-18"><span class="verse-num">21:18</span> <span class="verse-body">amen amen dico tibi cum esses iunior cingebas te et ambulabas ubi volebas cum autem senueris extendes manus tuas et alius te cinget et ducet quo non vis</span></p>
<p id="judith-21-19"><span class="verse-num">21:19</span> <span class="verse-body">hoc autem dixit significans qua morte clarificaturus esset Deum et hoc cum dixisset dicit ei sequere me</span></p>
<p id="judith-21-20"><span class="verse-num">21:20</span> <span class="verse-body">conversus Petrus vidit illum discipulum quem diligebat Iesus sequentem qui et recubuit in cena super pectus eius et dixit Domine quis est qui tradit te</span></p>
<p id="judith-21-21"><span class="verse-num">21:21</span> <span class="verse-body">hunc ergo cum vidisset Petrus dicit Iesu Domine hic autem quid</span></p>
<p id="judith-21-22"><span class="verse-num">21:22</span> <span class="verse-body">dicit ei Iesus si sic eum volo manere donec veniam quid ad te tu me sequere</span></p>
<p id="judith-21-23"><span class="verse-num">21:23</span> <span class="verse-body">exivit ergo sermo iste in fratres quia discipulus ille non moritur et non dixit ei Iesus non moritur sed si sic eum volo manere donec venio quid ad te</span></p>
<p id="judith-21-24"><span class="verse-num">21:24</span> <span class="verse-body">hic est discipulus qui testimonium perhibet de his et scripsit haec et scimus quia verum est testimonium eius __________________________________________________________________ Acts __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a></p>
<p id="judith-1-1"><span class="verse-num">1:1</span> <span class="verse-body">primum quidem sermonem feci de omnibus o Theophile quae coepit Iesus facere et docere</span></p>
<p id="judith-1-2"><span class="verse-num">1:2</span> <span class="verse-body">usque in diem qua praecipiens apostolis per Spiritum Sanctum quos elegit adsumptus est</span></p>
<p id="judith-1-3"><span class="verse-num">1:3</span> <span class="verse-body">quibus et praebuit se ipsum vivum post passionem suam in multis argumentis per dies quadraginta apparens eis et loquens de regno Dei</span></p>
<p id="judith-1-4"><span class="verse-num">1:4</span> <span class="verse-body">et convescens praecepit eis ab Hierosolymis ne discederent sed expectarent promissionem Patris quam audistis per os meum</span></p>
<p id="judith-1-5"><span class="verse-num">1:5</span> <span class="verse-body">quia Iohannes quidem baptizavit aqua vos autem baptizabimini Spiritu Sancto non post multos hos dies</span></p>
<p id="judith-1-6"><span class="verse-num">1:6</span> <span class="verse-body">igitur qui convenerant interrogabant eum dicentes Domine si in tempore hoc restitues regnum Israhel</span></p>
<p id="judith-1-7"><span class="verse-num">1:7</span> <span class="verse-body">dixit autem eis non est vestrum nosse tempora vel momenta quae Pater posuit in sua potestate</span></p>
<p id="judith-1-8"><span class="verse-num">1:8</span> <span class="verse-body">sed accipietis virtutem supervenientis Spiritus Sancti in vos et eritis mihi testes in Hierusalem et in omni Iudaea et Samaria et usque ad ultimum terrae</span></p>
<p id="judith-1-9"><span class="verse-num">1:9</span> <span class="verse-body">et cum haec dixisset videntibus illis elevatus est et nubes suscepit eum ab oculis eorum</span></p>
<p id="judith-1-10"><span class="verse-num">1:10</span> <span class="verse-body">cumque intuerentur in caelum eunte illo ecce duo viri adstiterunt iuxta illos in vestibus albis</span></p>
<p id="judith-1-11"><span class="verse-num">1:11</span> <span class="verse-body">qui et dixerunt viri galilaei quid statis aspicientes in caelum hic Iesus qui adsumptus est a vobis in caelum sic veniet quemadmodum vidistis eum euntem in caelum</span></p>
<p id="judith-1-12"><span class="verse-num">1:12</span> <span class="verse-body">tunc reversi sunt Hierosolymam a monte qui vocatur Oliveti qui est iuxta Hierusalem sabbati habens iter</span></p>
<p id="judith-1-13"><span class="verse-num">1:13</span> <span class="verse-body">et cum introissent in cenaculum ascenderunt ubi manebant Petrus et Iohannes Iacobus et Andreas Philippus et Thomas Bartholomeus et Mattheus Iacobus Alphei et Simon Zelotes et Iudas Iacobi</span></p>
<p id="judith-1-14"><span class="verse-num">1:14</span> <span class="verse-body">hii omnes erant perseverantes unianimiter in oratione cum mulieribus et Maria matre Iesu et fratribus eius</span></p>
<p id="judith-1-15"><span class="verse-num">1:15</span> <span class="verse-body">et in diebus illis exsurgens Petrus in medio fratrum dixit erat autem turba nominum simul fere centum viginti</span></p>
<p id="judith-1-16"><span class="verse-num">1:16</span> <span class="verse-body">viri fratres oportet impleri scripturam quam praedixit Spiritus Sanctus per os David de Iuda qui fuit dux eorum qui conprehenderunt Iesum</span></p>
<p id="judith-1-17"><span class="verse-num">1:17</span> <span class="verse-body">quia connumeratus erat in nobis et sortitus est sortem ministerii huius</span></p>
<p id="judith-1-18"><span class="verse-num">1:18</span> <span class="verse-body">et hic quidem possedit agrum de mercede iniquitatis et suspensus crepuit medius et diffusa sunt omnia viscera eius</span></p>
<p id="judith-1-19"><span class="verse-num">1:19</span> <span class="verse-body">et notum factum est omnibus habitantibus Hierusalem ita ut appellaretur ager ille lingua eorum Acheldemach hoc est ager Sanguinis</span></p>
<p id="judith-1-20"><span class="verse-num">1:20</span> <span class="verse-body">scriptum est enim in libro Psalmorum fiat commoratio eius deserta et non sit qui inhabitet in ea et episcopatum eius accipiat alius</span></p>
<p id="judith-1-21"><span class="verse-num">1:21</span> <span class="verse-body">oportet ergo ex his viris qui nobiscum congregati sunt in omni tempore quo intravit et exivit inter nos Dominus Iesus</span></p>
<p id="judith-1-22"><span class="verse-num">1:22</span> <span class="verse-body">incipiens a baptismate Iohannis usque in diem qua adsumptus est a nobis testem resurrectionis eius nobiscum fieri unum ex istis</span></p>
<p id="judith-1-23"><span class="verse-num">1:23</span> <span class="verse-body">et statuerunt duos Ioseph qui vocabatur Barsabban qui cognominatus est Iustus et Matthiam</span></p>
<p id="judith-1-24"><span class="verse-num">1:24</span> <span class="verse-body">et orantes dixerunt tu Domine qui corda nosti omnium ostende quem elegeris ex his duobus unum</span></p>
<p id="judith-1-25"><span class="verse-num">1:25</span> <span class="verse-body">accipere locum ministerii huius et apostolatus de quo praevaricatus est Iudas ut abiret in locum suum</span></p>
<p id="judith-1-26"><span class="verse-num">1:26</span> <span class="verse-body">et dederunt sortes eis et cecidit sors super Matthiam et adnumeratus est cum undecim apostolis __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a> <a href="#judith-2-30">30</a> <a href="#judith-2-31">31</a> <a href="#judith-2-32">32</a> <a href="#judith-2-33">33</a> <a href="#judith-2-34">34</a> <a href="#judith-2-35">35</a> <a href="#judith-2-36">36</a> <a href="#judith-2-37">37</a> <a href="#judith-2-38">38</a> <a href="#judith-2-39">39</a> <a href="#judith-2-40">40</a> <a href="#judith-2-41">41</a> <a href="#judith-2-42">42</a> <a href="#judith-2-43">43</a> <a href="#judith-2-44">44</a> <a href="#judith-2-45">45</a> <a href="#judith-2-46">46</a> <a href="#judith-2-47">47</a></p>
<p id="judith-2-1"><span class="verse-num">2:1</span> <span class="verse-body">et cum conplerentur dies pentecostes erant omnes pariter in eodem loco</span></p>
<p id="judith-2-2"><span class="verse-num">2:2</span> <span class="verse-body">et factus est repente de caelo sonus tamquam advenientis spiritus vehementis et replevit totam domum ubi erant sedentes</span></p>
<p id="judith-2-3"><span class="verse-num">2:3</span> <span class="verse-body">et apparuerunt illis dispertitae linguae tamquam ignis seditque supra singulos eorum</span></p>
<p id="judith-2-4"><span class="verse-num">2:4</span> <span class="verse-body">et repleti sunt omnes Spiritu Sancto et coeperunt loqui aliis linguis prout Spiritus Sanctus dabat eloqui illis</span></p>
<p id="judith-2-5"><span class="verse-num">2:5</span> <span class="verse-body">erant autem in Hierusalem habitantes Iudaei viri religiosi ex omni natione quae sub caelo sunt</span></p>
<p id="judith-2-6"><span class="verse-num">2:6</span> <span class="verse-body">facta autem hac voce convenit multitudo et mente confusa est quoniam audiebat unusquisque lingua sua illos loquentes</span></p>
<p id="judith-2-7"><span class="verse-num">2:7</span> <span class="verse-body">stupebant autem omnes et mirabantur dicentes nonne omnes ecce isti qui loquuntur Galilaei sunt</span></p>
<p id="judith-2-8"><span class="verse-num">2:8</span> <span class="verse-body">et quomodo nos audivimus unusquisque lingua nostra in qua nati sumus</span></p>
<p id="judith-2-9"><span class="verse-num">2:9</span> <span class="verse-body">Parthi et Medi et Elamitae et qui habitant Mesopotamiam et Iudaeam et Cappadociam Pontum et Asiam</span></p>
<p id="judith-2-10"><span class="verse-num">2:10</span> <span class="verse-body">Frygiam et Pamphiliam Aegyptum et partes Lybiae quae est circa Cyrenen et advenae romani</span></p>
<p id="judith-2-11"><span class="verse-num">2:11</span> <span class="verse-body">Iudaei quoque et proselyti Cretes et Arabes audivimus loquentes eos nostris linguis magnalia Dei</span></p>
<p id="judith-2-12"><span class="verse-num">2:12</span> <span class="verse-body">stupebant autem omnes et mirabantur ad invicem dicentes quidnam hoc vult esse</span></p>
<p id="judith-2-13"><span class="verse-num">2:13</span> <span class="verse-body">alii autem inridentes dicebant quia musto pleni sunt isti</span></p>
<p id="judith-2-14"><span class="verse-num">2:14</span> <span class="verse-body">stans autem Petrus cum undecim levavit vocem suam et locutus est eis viri iudaei et qui habitatis Hierusalem universi hoc vobis notum sit et auribus percipite verba mea</span></p>
<p id="judith-2-15"><span class="verse-num">2:15</span> <span class="verse-body">non enim sicut vos aestimatis hii ebrii sunt cum sit hora diei tertia</span></p>
<p id="judith-2-16"><span class="verse-num">2:16</span> <span class="verse-body">sed hoc est quod dictum est per prophetam Iohel</span></p>
<p id="judith-2-17"><span class="verse-num">2:17</span> <span class="verse-body">et erit in novissimis diebus dicit Dominus effundam de Spiritu meo super omnem carnem et prophetabunt filii vestri et filiae vestrae et iuvenes vestri visiones videbunt et seniores vestri somnia somniabunt</span></p>
<p id="judith-2-18"><span class="verse-num">2:18</span> <span class="verse-body">et quidem super servos meos et super ancillas meas in diebus illis effundam de Spiritu meo et prophetabunt</span></p>
<p id="judith-2-19"><span class="verse-num">2:19</span> <span class="verse-body">et dabo prodigia in caelo sursum et signa in terra deorsum sanguinem et ignem et vaporem fumi</span></p>
<p id="judith-2-20"><span class="verse-num">2:20</span> <span class="verse-body">sol convertetur in tenebras et luna in sanguinem antequam veniat dies Domini magnus et manifestus</span></p>
<p id="judith-2-21"><span class="verse-num">2:21</span> <span class="verse-body">et erit omnis quicumque invocaverit nomen Domini salvus erit</span></p>
<p id="judith-2-22"><span class="verse-num">2:22</span> <span class="verse-body">viri israhelitae audite verba haec Iesum Nazarenum virum adprobatum a Deo in vobis virtutibus et prodigiis et signis quae fecit per illum Deus in medio vestri sicut vos scitis</span></p>
<p id="judith-2-23"><span class="verse-num">2:23</span> <span class="verse-body">hunc definito consilio et praescientia Dei traditum per manus iniquorum adfigentes interemistis</span></p>
<p id="judith-2-24"><span class="verse-num">2:24</span> <span class="verse-body">quem Deus suscitavit solutis doloribus inferni iuxta quod inpossibile erat teneri illum ab eo</span></p>
<p id="judith-2-25"><span class="verse-num">2:25</span> <span class="verse-body">David enim dicit in eum providebam Dominum coram me semper quoniam a dextris meis est ne commovear</span></p>
<p id="judith-2-26"><span class="verse-num">2:26</span> <span class="verse-body">propter hoc laetatum est cor meum et exultavit lingua mea insuper et caro mea requiescet in spe</span></p>
<p id="judith-2-27"><span class="verse-num">2:27</span> <span class="verse-body">quoniam non derelinques animam meam in inferno neque dabis Sanctum tuum videre corruptionem</span></p>
<p id="judith-2-28"><span class="verse-num">2:28</span> <span class="verse-body">notas fecisti mihi vias vitae replebis me iucunditate cum facie tua</span></p>
<p id="judith-2-29"><span class="verse-num">2:29</span> <span class="verse-body">viri fratres liceat audenter dicere ad vos de patriarcha David quoniam et defunctus est et sepultus est et sepulchrum eius est apud nos usque in hodiernum diem</span></p>
<p id="judith-2-30"><span class="verse-num">2:30</span> <span class="verse-body">propheta igitur cum esset et sciret quia iureiurando iurasset illi Deus de fructu lumbi eius sedere super sedem eius</span></p>
<p id="judith-2-31"><span class="verse-num">2:31</span> <span class="verse-body">providens locutus est de resurrectione Christi quia neque derelictus est in inferno neque caro eius vidit corruptionem</span></p>
<p id="judith-2-32"><span class="verse-num">2:32</span> <span class="verse-body">hunc Iesum resuscitavit Deus cui omnes nos testes sumus</span></p>
<p id="judith-2-33"><span class="verse-num">2:33</span> <span class="verse-body">dextera igitur Dei exaltatus et promissione Spiritus Sancti accepta a Patre effudit hunc quem vos videtis et audistis</span></p>
<p id="judith-2-34"><span class="verse-num">2:34</span> <span class="verse-body">non enim David ascendit in caelos dicit autem ipse dixit Dominus Domino meo sede a dextris meis</span></p>
<p id="judith-2-35"><span class="verse-num">2:35</span> <span class="verse-body">donec ponam inimicos tuos scabillum pedum tuorum</span></p>
<p id="judith-2-36"><span class="verse-num">2:36</span> <span class="verse-body">certissime ergo sciat omnis domus Israhel quia et Dominum eum et Christum Deus fecit hunc Iesum quem vos crucifixistis</span></p>
<p id="judith-2-37"><span class="verse-num">2:37</span> <span class="verse-body">his auditis conpuncti sunt corde et dixerunt ad Petrum et ad reliquos apostolos quid faciemus viri fratres</span></p>
<p id="judith-2-38"><span class="verse-num">2:38</span> <span class="verse-body">Petrus vero ad illos paenitentiam inquit agite et baptizetur unusquisque vestrum in nomine Iesu Christi in remissionem peccatorum vestrorum et accipietis donum Sancti Spiritus</span></p>
<p id="judith-2-39"><span class="verse-num">2:39</span> <span class="verse-body">vobis enim est repromissio et filiis vestris et omnibus qui longe sunt quoscumque advocaverit Dominus Deus noster</span></p>
<p id="judith-2-40"><span class="verse-num">2:40</span> <span class="verse-body">aliis etiam verbis pluribus testificatus est et exhortabatur eos dicens salvamini a generatione ista prava</span></p>
<p id="judith-2-41"><span class="verse-num">2:41</span> <span class="verse-body">qui ergo receperunt sermonem eius baptizati sunt et adpositae sunt in illa die animae circiter tria milia</span></p>
<p id="judith-2-42"><span class="verse-num">2:42</span> <span class="verse-body">erant autem perseverantes in doctrina apostolorum et communicatione fractionis panis et orationibus</span></p>
<p id="judith-2-43"><span class="verse-num">2:43</span> <span class="verse-body">fiebat autem omni animae timor multa quoque prodigia et signa per apostolos fiebant in Hierusalem et metus erat magnus in universis</span></p>
<p id="judith-2-44"><span class="verse-num">2:44</span> <span class="verse-body">omnes etiam qui credebant erant pariter et habebant omnia communia</span></p>
<p id="judith-2-45"><span class="verse-num">2:45</span> <span class="verse-body">possessiones et substantias vendebant et dividebant illa omnibus prout cuique opus erat</span></p>
<p id="judith-2-46"><span class="verse-num">2:46</span> <span class="verse-body">cotidie quoque perdurantes unianimiter in templo et frangentes circa domos panem sumebant cibum cum exultatione et simplicitate cordis</span></p>
<p id="judith-2-47"><span class="verse-num">2:47</span> <span class="verse-body">conlaudantes Deum et habentes gratiam ad omnem plebem Dominus autem augebat qui salvi fierent cotidie in id ipsum __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a></p>
<p id="judith-3-1"><span class="verse-num">3:1</span> <span class="verse-body">Petrus autem et Iohannes ascendebant in templum ad horam orationis nonam</span></p>
<p id="judith-3-2"><span class="verse-num">3:2</span> <span class="verse-body">et quidam vir qui erat claudus ex utero matris suae baiulabatur quem ponebant cotidie ad portam templi quae dicitur Speciosa ut peteret elemosynam ab introeuntibus in templum</span></p>
<p id="judith-3-3"><span class="verse-num">3:3</span> <span class="verse-body">is cum vidisset Petrum et Iohannem incipientes introire in templum rogabat ut elemosynam acciperet</span></p>
<p id="judith-3-4"><span class="verse-num">3:4</span> <span class="verse-body">intuens autem in eum Petrus cum Iohanne dixit respice in nos</span></p>
<p id="judith-3-5"><span class="verse-num">3:5</span> <span class="verse-body">at ille intendebat in eos sperans se aliquid accepturum ab eis</span></p>
<p id="judith-3-6"><span class="verse-num">3:6</span> <span class="verse-body">Petrus autem dixit argentum et aurum non est mihi quod autem habeo hoc tibi do in nomine Iesu Christi Nazareni surge et ambula</span></p>
<p id="judith-3-7"><span class="verse-num">3:7</span> <span class="verse-body">et adprehensa ei manu dextera adlevavit eum et protinus consolidatae sunt bases eius et plantae</span></p>
<p id="judith-3-8"><span class="verse-num">3:8</span> <span class="verse-body">et exiliens stetit et ambulabat et intravit cum illis in templum ambulans et exiliens et laudans Dominum</span></p>
<p id="judith-3-9"><span class="verse-num">3:9</span> <span class="verse-body">et vidit omnis populus eum ambulantem et laudantem Deum</span></p>
<p id="judith-3-10"><span class="verse-num">3:10</span> <span class="verse-body">cognoscebant autem illum quoniam ipse erat qui ad elemosynam sedebat ad Speciosam portam templi et impleti sunt stupore et extasi in eo quod contigerat illi</span></p>
<p id="judith-3-11"><span class="verse-num">3:11</span> <span class="verse-body">cum teneret autem Petrum et Iohannem concurrit omnis populus ad eos ad porticum qui appellatur Salomonis stupentes</span></p>
<p id="judith-3-12"><span class="verse-num">3:12</span> <span class="verse-body">videns autem Petrus respondit ad populum viri israhelitae quid miramini in hoc aut nos quid intuemini quasi nostra virtute aut pietate fecerimus hunc ambulare</span></p>
<p id="judith-3-13"><span class="verse-num">3:13</span> <span class="verse-body">Deus Abraham et Deus Isaac et Deus Iacob Deus patrum nostrorum glorificavit Filium suum Iesum quem vos quidem tradidistis et negastis ante faciem Pilati iudicante illo dimitti</span></p>
<p id="judith-3-14"><span class="verse-num">3:14</span> <span class="verse-body">vos autem sanctum et iustum negastis et petistis virum homicidam donari vobis</span></p>
<p id="judith-3-15"><span class="verse-num">3:15</span> <span class="verse-body">auctorem vero vitae interfecistis quem Deus suscitavit a mortuis cuius nos testes sumus</span></p>
<p id="judith-3-16"><span class="verse-num">3:16</span> <span class="verse-body">et in fide nominis eius hunc quem videtis et nostis confirmavit nomen eius et fides quae per eum est dedit integram sanitatem istam in conspectu omnium vestrum</span></p>
<p id="judith-3-17"><span class="verse-num">3:17</span> <span class="verse-body">et nunc fratres scio quia per ignorantiam fecistis sicut et principes vestri</span></p>
<p id="judith-3-18"><span class="verse-num">3:18</span> <span class="verse-body">Deus autem quae praenuntiavit per os omnium prophetarum pati Christum suum implevit sic</span></p>
<p id="judith-3-19"><span class="verse-num">3:19</span> <span class="verse-body">paenitemini igitur et convertimini ut deleantur vestra peccata</span></p>
<p id="judith-3-20"><span class="verse-num">3:20</span> <span class="verse-body">ut cum venerint tempora refrigerii a conspectu Domini et miserit eum qui praedicatus est vobis Iesum Christum</span></p>
<p id="judith-3-21"><span class="verse-num">3:21</span> <span class="verse-body">quem oportet caelum quidem suscipere usque in tempora restitutionis omnium quae locutus est Deus per os sanctorum suorum a saeculo prophetarum</span></p>
<p id="judith-3-22"><span class="verse-num">3:22</span> <span class="verse-body">Moses quidem dixit quia prophetam vobis suscitabit Dominus Deus vester de fratribus vestris tamquam me ipsum audietis iuxta omnia quaecumque locutus fuerit vobis</span></p>
<p id="judith-3-23"><span class="verse-num">3:23</span> <span class="verse-body">erit autem omnis anima quae non audierit prophetam illum exterminabitur de plebe</span></p>
<p id="judith-3-24"><span class="verse-num">3:24</span> <span class="verse-body">et omnes prophetae a Samuhel et deinceps qui locuti sunt et adnuntiaverunt dies istos</span></p>
<p id="judith-3-25"><span class="verse-num">3:25</span> <span class="verse-body">vos estis filii prophetarum et testamenti quod disposuit Deus ad patres vestros dicens ad Abraham et in semine tuo benedicentur omnes familiae terrae</span></p>
<p id="judith-3-26"><span class="verse-num">3:26</span> <span class="verse-body">vobis primum Deus suscitans Filium suum misit eum benedicentem vobis ut convertat se unusquisque a nequitia sua __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a> <a href="#judith-4-33">33</a> <a href="#judith-4-34">34</a> <a href="#judith-4-35">35</a> <a href="#judith-4-36">36</a> <a href="#judith-4-37">37</a></p>
<p id="judith-4-1"><span class="verse-num">4:1</span> <span class="verse-body">loquentibus autem illis ad populum supervenerunt sacerdotes et magistratus templi et Sadducaei</span></p>
<p id="judith-4-2"><span class="verse-num">4:2</span> <span class="verse-body">dolentes quod docerent populum et adnuntiarent in Iesu resurrectionem ex mortuis</span></p>
<p id="judith-4-3"><span class="verse-num">4:3</span> <span class="verse-body">et iniecerunt in eis manus et posuerunt eos in custodiam in crastinum erat enim iam vespera</span></p>
<p id="judith-4-4"><span class="verse-num">4:4</span> <span class="verse-body">multi autem eorum qui audierant verbum crediderunt et factus est numerus virorum quinque milia</span></p>
<p id="judith-4-5"><span class="verse-num">4:5</span> <span class="verse-body">factum est autem in crastinum ut congregarentur principes eorum et seniores et scribae in Hierusalem</span></p>
<p id="judith-4-6"><span class="verse-num">4:6</span> <span class="verse-body">et Annas princeps sacerdotum et Caiphas et Iohannes et Alexander et quotquot erant de genere sacerdotali</span></p>
<p id="judith-4-7"><span class="verse-num">4:7</span> <span class="verse-body">et statuentes eos in medio interrogabant in qua virtute aut in quo nomine fecistis hoc vos</span></p>
<p id="judith-4-8"><span class="verse-num">4:8</span> <span class="verse-body">tunc Petrus repletus Spiritu Sancto dixit ad eos principes populi et seniores</span></p>
<p id="judith-4-9"><span class="verse-num">4:9</span> <span class="verse-body">si nos hodie diiudicamur in benefacto hominis infirmi in quo iste salvus factus est</span></p>
<p id="judith-4-10"><span class="verse-num">4:10</span> <span class="verse-body">notum sit omnibus vobis et omni plebi Israhel quia in nomine Iesu Christi Nazareni quem vos crucifixistis quem Deus suscitavit a mortuis in hoc iste adstat coram vobis sanus</span></p>
<p id="judith-4-11"><span class="verse-num">4:11</span> <span class="verse-body">hic est lapis qui reprobatus est a vobis aedificantibus qui factus est in caput anguli</span></p>
<p id="judith-4-12"><span class="verse-num">4:12</span> <span class="verse-body">et non est in alio aliquo salus nec enim nomen aliud est sub caelo datum hominibus in quo oportet nos salvos fieri</span></p>
<p id="judith-4-13"><span class="verse-num">4:13</span> <span class="verse-body">videntes autem Petri constantiam et Iohannis conperto quod homines essent sine litteris et idiotae admirabantur et cognoscebant eos quoniam cum Iesu fuerant</span></p>
<p id="judith-4-14"><span class="verse-num">4:14</span> <span class="verse-body">hominem quoque videntes stantem cum eis qui curatus fuerat nihil poterant contradicere</span></p>
<p id="judith-4-15"><span class="verse-num">4:15</span> <span class="verse-body">iusserunt autem eos foras extra concilium secedere et conferebant ad invicem</span></p>
<p id="judith-4-16"><span class="verse-num">4:16</span> <span class="verse-body">dicentes quid faciemus hominibus istis quoniam quidem notum signum factum est per eos omnibus habitantibus in Hierusalem manifestum et non possumus negare</span></p>
<p id="judith-4-17"><span class="verse-num">4:17</span> <span class="verse-body">sed ne amplius divulgetur in populum comminemur eis ne ultra loquantur in nomine hoc ulli hominum</span></p>
<p id="judith-4-18"><span class="verse-num">4:18</span> <span class="verse-body">et vocantes eos denuntiaverunt ne omnino loquerentur neque docerent in nomine Iesu</span></p>
<p id="judith-4-19"><span class="verse-num">4:19</span> <span class="verse-body">Petrus vero et Iohannes respondentes dixerunt ad eos si iustum est in conspectu Dei vos potius audire quam Deum iudicate</span></p>
<p id="judith-4-20"><span class="verse-num">4:20</span> <span class="verse-body">non enim possumus quae vidimus et audivimus non loqui</span></p>
<p id="judith-4-21"><span class="verse-num">4:21</span> <span class="verse-body">at illi comminantes dimiserunt eos non invenientes quomodo punirent eos propter populum quia omnes clarificabant Deum in eo quod acciderat</span></p>
<p id="judith-4-22"><span class="verse-num">4:22</span> <span class="verse-body">annorum enim erat amplius quadraginta homo in quo factum erat signum istud sanitatis</span></p>
<p id="judith-4-23"><span class="verse-num">4:23</span> <span class="verse-body">dimissi autem venerunt ad suos et adnuntiaverunt eis quanta ad eos principes sacerdotum et seniores dixissent</span></p>
<p id="judith-4-24"><span class="verse-num">4:24</span> <span class="verse-body">qui cum audissent unianimiter levaverunt vocem ad Deum et dixerunt Domine tu qui fecisti caelum et terram et mare et omnia quae in eis sunt</span></p>
<p id="judith-4-25"><span class="verse-num">4:25</span> <span class="verse-body">qui Spiritu Sancto per os patris nostri David pueri tui dixisti quare fremuerunt gentes et populi meditati sunt inania</span></p>
<p id="judith-4-26"><span class="verse-num">4:26</span> <span class="verse-body">adstiterunt reges terrae et principes convenerunt in unum adversus Dominum et adversus Christum eius</span></p>
<p id="judith-4-27"><span class="verse-num">4:27</span> <span class="verse-body">convenerunt enim vere in civitate ista adversus sanctum puerum tuum Iesum quem unxisti Herodes et Pontius Pilatus cum gentibus et populis Israhel</span></p>
<p id="judith-4-28"><span class="verse-num">4:28</span> <span class="verse-body">facere quae manus tua et consilium decreverunt fieri</span></p>
<p id="judith-4-29"><span class="verse-num">4:29</span> <span class="verse-body">et nunc Domine respice in minas eorum et da servis tuis cum omni fiducia loqui verbum tuum</span></p>
<p id="judith-4-30"><span class="verse-num">4:30</span> <span class="verse-body">in eo cum manum tuam extendas sanitates et signa et prodigia fieri per nomen sancti Filii tui Iesu</span></p>
<p id="judith-4-31"><span class="verse-num">4:31</span> <span class="verse-body">et cum orassent motus est locus in quo erant congregati et repleti sunt omnes Spiritu Sancto et loquebantur verbum Dei cum fiducia</span></p>
<p id="judith-4-32"><span class="verse-num">4:32</span> <span class="verse-body">multitudinis autem credentium erat cor et anima una nec quisquam eorum quae possidebant aliquid suum esse dicebat sed erant illis omnia communia</span></p>
<p id="judith-4-33"><span class="verse-num">4:33</span> <span class="verse-body">et virtute magna reddebant apostoli testimonium resurrectionis Iesu Christi Domini et gratia magna erat in omnibus illis</span></p>
<p id="judith-4-34"><span class="verse-num">4:34</span> <span class="verse-body">neque enim quisquam egens erat inter illos quotquot enim possessores agrorum aut domorum erant vendentes adferebant pretia eorum quae vendebant</span></p>
<p id="judith-4-35"><span class="verse-num">4:35</span> <span class="verse-body">et ponebant ante pedes apostolorum dividebantur autem singulis prout cuique opus erat</span></p>
<p id="judith-4-36"><span class="verse-num">4:36</span> <span class="verse-body">Ioseph autem qui cognominatus est Barnabas ab apostolis quod est interpretatum Filius consolationis Levites Cyprius genere</span></p>
<p id="judith-4-37"><span class="verse-num">4:37</span> <span class="verse-body">cum haberet agrum vendidit illum et adtulit pretium et posuit ante pedes apostolorum __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a> <a href="#judith-5-34">34</a> <a href="#judith-5-35">35</a> <a href="#judith-5-36">36</a> <a href="#judith-5-37">37</a> <a href="#judith-5-38">38</a> <a href="#judith-5-39">39</a> <a href="#judith-5-40">40</a> <a href="#judith-5-41">41</a> <a href="#judith-5-42">42</a></p>
<p id="judith-5-1"><span class="verse-num">5:1</span> <span class="verse-body">vir autem quidam nomine Ananias cum Saffira uxore sua vendidit agrum</span></p>
<p id="judith-5-2"><span class="verse-num">5:2</span> <span class="verse-body">et fraudavit de pretio agri conscia uxore sua et adferens partem quandam ad pedes apostolorum posuit</span></p>
<p id="judith-5-3"><span class="verse-num">5:3</span> <span class="verse-body">dixit autem Petrus Anania cur temptavit Satanas cor tuum mentiri te Spiritui Sancto et fraudare de pretio agri</span></p>
<p id="judith-5-4"><span class="verse-num">5:4</span> <span class="verse-body">nonne manens tibi manebat et venundatum in tua erat potestate quare posuisti in corde tuo hanc rem non es mentitus hominibus sed Deo</span></p>
<p id="judith-5-5"><span class="verse-num">5:5</span> <span class="verse-body">audiens autem Ananias haec verba cecidit et exspiravit et factus est timor magnus in omnes qui audierant</span></p>
<p id="judith-5-6"><span class="verse-num">5:6</span> <span class="verse-body">surgentes autem iuvenes amoverunt eum et efferentes sepelierunt</span></p>
<p id="judith-5-7"><span class="verse-num">5:7</span> <span class="verse-body">factum est autem quasi horarum trium spatium et uxor ipsius nesciens quod factum fuerat introiit</span></p>
<p id="judith-5-8"><span class="verse-num">5:8</span> <span class="verse-body">respondit autem ei Petrus dic mihi si tanti agrum vendidistis at illa dixit etiam tanti</span></p>
<p id="judith-5-9"><span class="verse-num">5:9</span> <span class="verse-body">Petrus autem ad eam quid utique convenit vobis temptare Spiritum Domini ecce pedes eorum qui sepelierunt virum tuum ad ostium et efferent te</span></p>
<p id="judith-5-10"><span class="verse-num">5:10</span> <span class="verse-body">confestim cecidit ante pedes eius et exspiravit intrantes autem iuvenes invenerunt illam mortuam et extulerunt et sepelierunt ad virum suum</span></p>
<p id="judith-5-11"><span class="verse-num">5:11</span> <span class="verse-body">et factus est timor magnus in universa ecclesia et in omnes qui audierunt haec</span></p>
<p id="judith-5-12"><span class="verse-num">5:12</span> <span class="verse-body">per manus autem apostolorum fiebant signa et prodigia multa in plebe et erant unianimiter omnes in porticu Salomonis</span></p>
<p id="judith-5-13"><span class="verse-num">5:13</span> <span class="verse-body">ceterorum autem nemo audebat coniungere se illis sed magnificabat eos populus</span></p>
<p id="judith-5-14"><span class="verse-num">5:14</span> <span class="verse-body">magis autem augebatur credentium in Domino multitudo virorum ac mulierum</span></p>
<p id="judith-5-15"><span class="verse-num">5:15</span> <span class="verse-body">ita ut in plateas eicerent infirmos et ponerent in lectulis et grabattis ut veniente Petro saltim umbra illius obumbraret quemquam eorum</span></p>
<p id="judith-5-16"><span class="verse-num">5:16</span> <span class="verse-body">concurrebat autem et multitudo vicinarum civitatum Hierusalem adferentes aegros et vexatos ab spiritibus inmundis qui curabantur omnes</span></p>
<p id="judith-5-17"><span class="verse-num">5:17</span> <span class="verse-body">exsurgens autem princeps sacerdotum et omnes qui cum illo erant quae est heresis Sadducaeorum repleti sunt zelo</span></p>
<p id="judith-5-18"><span class="verse-num">5:18</span> <span class="verse-body">et iniecerunt manus in apostolos et posuerunt illos in custodia publica</span></p>
<p id="judith-5-19"><span class="verse-num">5:19</span> <span class="verse-body">angelus autem Domini per noctem aperiens ianuas carceris et educens eos dixit</span></p>
<p id="judith-5-20"><span class="verse-num">5:20</span> <span class="verse-body">ite et stantes loquimini in templo plebi omnia verba vitae huius</span></p>
<p id="judith-5-21"><span class="verse-num">5:21</span> <span class="verse-body">qui cum audissent intraverunt diluculo in templum et docebant adveniens autem princeps sacerdotum et qui cum eo erant convocaverunt concilium et omnes seniores filiorum Israhel et miserunt in carcerem ut adducerentur</span></p>
<p id="judith-5-22"><span class="verse-num">5:22</span> <span class="verse-body">cum venissent autem ministri et aperto carcere non invenissent illos reversi nuntiaverunt</span></p>
<p id="judith-5-23"><span class="verse-num">5:23</span> <span class="verse-body">dicentes carcerem quidem invenimus clausum cum omni diligentia et custodes stantes ad ianuas aperientes autem neminem intus invenimus</span></p>
<p id="judith-5-24"><span class="verse-num">5:24</span> <span class="verse-body">ut audierunt autem hos sermones magistratus templi et principes sacerdotum ambigebant de illis quidnam fieret</span></p>
<p id="judith-5-25"><span class="verse-num">5:25</span> <span class="verse-body">adveniens autem quidam nuntiavit eis quia ecce viri quos posuistis in carcere sunt in templo stantes et docentes populum</span></p>
<p id="judith-5-26"><span class="verse-num">5:26</span> <span class="verse-body">tunc abiit magistratus cum ministris et adduxit illos sine vi timebant enim populum ne lapidarentur</span></p>
<p id="judith-5-27"><span class="verse-num">5:27</span> <span class="verse-body">et cum adduxissent illos statuerunt in concilio et interrogavit eos princeps sacerdotum</span></p>
<p id="judith-5-28"><span class="verse-num">5:28</span> <span class="verse-body">dicens praecipiendo praecepimus vobis ne doceretis in nomine isto et ecce replestis Hierusalem doctrina vestra et vultis inducere super nos sanguinem hominis istius</span></p>
<p id="judith-5-29"><span class="verse-num">5:29</span> <span class="verse-body">respondens autem Petrus et apostoli dixerunt oboedire oportet Deo magis quam hominibus</span></p>
<p id="judith-5-30"><span class="verse-num">5:30</span> <span class="verse-body">Deus patrum nostrorum suscitavit Iesum quem vos interemistis suspendentes in ligno</span></p>
<p id="judith-5-31"><span class="verse-num">5:31</span> <span class="verse-body">hunc Deus principem et salvatorem exaltavit dextera sua ad dandam paenitentiam Israhel et remissionem peccatorum</span></p>
<p id="judith-5-32"><span class="verse-num">5:32</span> <span class="verse-body">et nos sumus testes horum verborum et Spiritus Sanctus quem dedit Deus omnibus oboedientibus sibi</span></p>
<p id="judith-5-33"><span class="verse-num">5:33</span> <span class="verse-body">haec cum audissent dissecabantur et cogitabant interficere illos</span></p>
<p id="judith-5-34"><span class="verse-num">5:34</span> <span class="verse-body">surgens autem quidam in concilio Pharisaeus nomine Gamalihel legis doctor honorabilis universae plebi iussit foras ad breve homines fieri</span></p>
<p id="judith-5-35"><span class="verse-num">5:35</span> <span class="verse-body">dixitque ad illos viri israhelitae adtendite vobis super hominibus istis quid acturi sitis</span></p>
<p id="judith-5-36"><span class="verse-num">5:36</span> <span class="verse-body">ante hos enim dies extitit Theodas dicens esse se aliquem cui consensit virorum numerus circiter quadringentorum qui occisus est et omnes quicumque credebant ei dissipati sunt et redactus est ad nihilum</span></p>
<p id="judith-5-37"><span class="verse-num">5:37</span> <span class="verse-body">post hunc extitit Iudas Galilaeus in diebus professionis et avertit populum post se et ipse periit et omnes quotquot consenserunt ei dispersi sunt</span></p>
<p id="judith-5-38"><span class="verse-num">5:38</span> <span class="verse-body">et nunc itaque dico vobis discedite ab hominibus istis et sinite illos quoniam si est ex hominibus consilium hoc aut opus dissolvetur</span></p>
<p id="judith-5-39"><span class="verse-num">5:39</span> <span class="verse-body">si vero ex Deo est non poteritis dissolvere eos ne forte et Deo repugnare inveniamini consenserunt autem illi</span></p>
<p id="judith-5-40"><span class="verse-num">5:40</span> <span class="verse-body">et convocantes apostolos caesis denuntiaverunt ne loquerentur in nomine Iesu et dimiserunt eos</span></p>
<p id="judith-5-41"><span class="verse-num">5:41</span> <span class="verse-body">et illi quidem ibant gaudentes a conspectu concilii quoniam digni habiti sunt pro nomine Iesu contumeliam pati</span></p>
<p id="judith-5-42"><span class="verse-num">5:42</span> <span class="verse-body">omni autem die in templo et circa domos non cessabant docentes et evangelizantes Christum Iesum __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a></p>
<p id="judith-6-1"><span class="verse-num">6:1</span> <span class="verse-body">in diebus autem illis crescente numero discipulorum factus est murmur Graecorum adversus Hebraeos eo quod dispicerentur in ministerio cotidiano viduae eorum</span></p>
<p id="judith-6-2"><span class="verse-num">6:2</span> <span class="verse-body">convocantes autem duodecim multitudinem discipulorum dixerunt non est aequum nos derelinquere verbum Dei et ministrare mensis</span></p>
<p id="judith-6-3"><span class="verse-num">6:3</span> <span class="verse-body">considerate ergo fratres viros ex vobis boni testimonii septem plenos Spiritu et sapientia quos constituamus super hoc opus</span></p>
<p id="judith-6-4"><span class="verse-num">6:4</span> <span class="verse-body">nos vero orationi et ministerio verbi instantes erimus</span></p>
<p id="judith-6-5"><span class="verse-num">6:5</span> <span class="verse-body">et placuit sermo coram omni multitudine et elegerunt Stephanum virum plenum fide et Spiritu Sancto et Philippum et Prochorum et Nicanorem et Timonem et Parmenam et Nicolaum advenam Antiochenum</span></p>
<p id="judith-6-6"><span class="verse-num">6:6</span> <span class="verse-body">hos statuerunt ante conspectum apostolorum et orantes inposuerunt eis manus</span></p>
<p id="judith-6-7"><span class="verse-num">6:7</span> <span class="verse-body">et verbum Dei crescebat et multiplicabatur numerus discipulorum in Hierusalem valde multa etiam turba sacerdotum oboediebat fidei</span></p>
<p id="judith-6-8"><span class="verse-num">6:8</span> <span class="verse-body">Stephanus autem plenus gratia et fortitudine faciebat prodigia et signa magna in populo</span></p>
<p id="judith-6-9"><span class="verse-num">6:9</span> <span class="verse-body">surrexerunt autem quidam de synagoga quae appellatur Libertinorum et Cyrenensium et Alexandrinorum et eorum qui erant a Cilicia et Asia disputantes cum Stephano</span></p>
<p id="judith-6-10"><span class="verse-num">6:10</span> <span class="verse-body">et non poterant resistere sapientiae et Spiritui quo loquebatur</span></p>
<p id="judith-6-11"><span class="verse-num">6:11</span> <span class="verse-body">tunc submiserunt viros qui dicerent se audisse eum dicentem verba blasphemiae in Mosen et Deum</span></p>
<p id="judith-6-12"><span class="verse-num">6:12</span> <span class="verse-body">commoverunt itaque plebem et seniores et scribas et concurrentes rapuerunt eum et adduxerunt in concilium</span></p>
<p id="judith-6-13"><span class="verse-num">6:13</span> <span class="verse-body">et statuerunt testes falsos dicentes homo iste non cessat loqui verba adversus locum sanctum et legem</span></p>
<p id="judith-6-14"><span class="verse-num">6:14</span> <span class="verse-body">audivimus enim eum dicentem quoniam Iesus Nazarenus hic destruet locum istum et mutabit traditiones quas tradidit nobis Moses</span></p>
<p id="judith-6-15"><span class="verse-num">6:15</span> <span class="verse-body">et intuentes eum omnes qui sedebant in concilio viderunt faciem eius tamquam faciem angeli __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a> <a href="#judith-7-41">41</a> <a href="#judith-7-42">42</a> <a href="#judith-7-43">43</a> <a href="#judith-7-44">44</a> <a href="#judith-7-45">45</a> <a href="#judith-7-46">46</a> <a href="#judith-7-47">47</a> <a href="#judith-7-48">48</a> <a href="#judith-7-49">49</a> <a href="#judith-7-50">50</a> <a href="#judith-7-51">51</a> <a href="#judith-7-52">52</a> <a href="#judith-7-53">53</a> <a href="#judith-7-54">54</a> <a href="#judith-7-55">55</a> <a href="#judith-7-56">56</a> <a href="#judith-7-57">57</a> <a href="#judith-7-58">58</a> <a href="#judith-7-59">59</a></p>
<p id="judith-7-1"><span class="verse-num">7:1</span> <span class="verse-body">dixit autem princeps sacerdotum si haec ita se habent</span></p>
<p id="judith-7-2"><span class="verse-num">7:2</span> <span class="verse-body">qui ait viri fratres et patres audite Deus gloriae apparuit patri nostro Abraham cum esset in Mesopotamiam priusquam moraretur in Charram</span></p>
<p id="judith-7-3"><span class="verse-num">7:3</span> <span class="verse-body">et dixit ad illum exi de terra tua et de cognatione tua et veni in terram quam tibi monstravero</span></p>
<p id="judith-7-4"><span class="verse-num">7:4</span> <span class="verse-body">tunc exiit de terra Chaldeorum et habitavit in Charram et inde postquam mortuus est pater eius transtulit illum in terram istam in qua nunc vos habitatis</span></p>
<p id="judith-7-5"><span class="verse-num">7:5</span> <span class="verse-body">et non dedit illi hereditatem in ea nec passum pedis et repromisit dare illi eam in possessionem et semini eius post ipsum cum non haberet filium</span></p>
<p id="judith-7-6"><span class="verse-num">7:6</span> <span class="verse-body">locutus est autem Deus quia erit semen eius accola in terra aliena et servituti eos subicient et male tractabunt eos annis quadringentis</span></p>
<p id="judith-7-7"><span class="verse-num">7:7</span> <span class="verse-body">et gentem cui servierint iudicabo ego dixit Deus et post haec exibunt et deservient mihi in loco isto</span></p>
<p id="judith-7-8"><span class="verse-num">7:8</span> <span class="verse-body">et dedit illi testamentum circumcisionis et sic genuit Isaac et circumcidit eum die octava et Isaac Iacob et Iacob duodecim patriarchas</span></p>
<p id="judith-7-9"><span class="verse-num">7:9</span> <span class="verse-body">et patriarchae aemulantes Ioseph vendiderunt in Aegyptum et erat Deus cum eo</span></p>
<p id="judith-7-10"><span class="verse-num">7:10</span> <span class="verse-body">et eripuit eum ex omnibus tribulationibus eius et dedit ei gratiam et sapientiam in conspectu Pharaonis regis Aegypti et constituit eum praepositum super Aegyptum et super omnem domum suam</span></p>
<p id="judith-7-11"><span class="verse-num">7:11</span> <span class="verse-body">venit autem fames in universam Aegyptum et Chanaan et tribulatio magna et non inveniebant cibos patres nostri</span></p>
<p id="judith-7-12"><span class="verse-num">7:12</span> <span class="verse-body">cum audisset autem Iacob esse frumentum in Aegypto misit patres nostros primum</span></p>
<p id="judith-7-13"><span class="verse-num">7:13</span> <span class="verse-body">et in secundo cognitus est Ioseph a fratribus suis et manifestatum est Pharaoni genus eius</span></p>
<p id="judith-7-14"><span class="verse-num">7:14</span> <span class="verse-body">mittens autem Ioseph accersivit Iacob patrem suum et omnem cognationem in animabus septuaginta quinque</span></p>
<p id="judith-7-15"><span class="verse-num">7:15</span> <span class="verse-body">et descendit Iacob in Aegyptum et defunctus est ipse et patres nostri</span></p>
<p id="judith-7-16"><span class="verse-num">7:16</span> <span class="verse-body">et translati sunt in Sychem et positi sunt in sepulchro quod emit Abraham pretio argenti a filiis Emmor filii Sychem</span></p>
<p id="judith-7-17"><span class="verse-num">7:17</span> <span class="verse-body">cum adpropinquaret autem tempus repromissionis quam confessus erat Deus Abrahae crevit populus et multiplicatus est in Aegypto</span></p>
<p id="judith-7-18"><span class="verse-num">7:18</span> <span class="verse-body">quoadusque surrexit rex alius in Aegypto qui non sciebat Ioseph</span></p>
<p id="judith-7-19"><span class="verse-num">7:19</span> <span class="verse-body">hic circumveniens genus nostrum adflixit patres ut exponerent infantes suos ne vivificarentur</span></p>
<p id="judith-7-20"><span class="verse-num">7:20</span> <span class="verse-body">eodem tempore natus est Moses et fuit gratus Deo qui nutritus est tribus mensibus in domo patris sui</span></p>
<p id="judith-7-21"><span class="verse-num">7:21</span> <span class="verse-body">exposito autem illo sustulit eum filia Pharaonis et enutrivit eum sibi in filium</span></p>
<p id="judith-7-22"><span class="verse-num">7:22</span> <span class="verse-body">et eruditus est Moses omni sapientia Aegyptiorum et erat potens in verbis et in operibus suis</span></p>
<p id="judith-7-23"><span class="verse-num">7:23</span> <span class="verse-body">cum autem impleretur ei quadraginta annorum tempus ascendit in cor eius ut visitaret fratres suos filios Israhel</span></p>
<p id="judith-7-24"><span class="verse-num">7:24</span> <span class="verse-body">et cum vidisset quendam iniuriam patientem vindicavit illum et fecit ultionem ei qui iniuriam sustinebat percusso Aegyptio</span></p>
<p id="judith-7-25"><span class="verse-num">7:25</span> <span class="verse-body">existimabat autem intellegere fratres quoniam Deus per manum ipsius daret salutem illis at illi non intellexerunt</span></p>
<p id="judith-7-26"><span class="verse-num">7:26</span> <span class="verse-body">sequenti vero die apparuit illis litigantibus et reconciliabat eos in pacem dicens viri fratres estis ut quid nocetis alterutrum</span></p>
<p id="judith-7-27"><span class="verse-num">7:27</span> <span class="verse-body">qui autem iniuriam faciebat proximo reppulit eum dicens quis te constituit principem et iudicem super nos</span></p>
<p id="judith-7-28"><span class="verse-num">7:28</span> <span class="verse-body">numquid interficere me tu vis quemadmodum interfecisti heri Aegyptium</span></p>
<p id="judith-7-29"><span class="verse-num">7:29</span> <span class="verse-body">fugit autem Moses in verbo isto et factus est advena in terra Madiam ubi generavit filios duos</span></p>
<p id="judith-7-30"><span class="verse-num">7:30</span> <span class="verse-body">et expletis annis quadraginta apparuit illi in deserto montis Sina angelus in igne flammae rubi</span></p>
<p id="judith-7-31"><span class="verse-num">7:31</span> <span class="verse-body">Moses autem videns admiratus est visum et accedente illo ut consideraret facta est vox Domini</span></p>
<p id="judith-7-32"><span class="verse-num">7:32</span> <span class="verse-body">ego Deus patrum tuorum Deus Abraham et Deus Isaac et Deus Iacob tremefactus autem Moses non audebat considerare</span></p>
<p id="judith-7-33"><span class="verse-num">7:33</span> <span class="verse-body">dixit autem illi Dominus solve calciamentum pedum tuorum locus enim in quo stas terra sancta est</span></p>
<p id="judith-7-34"><span class="verse-num">7:34</span> <span class="verse-body">videns vidi adflictionem populi mei qui est in Aegypto et gemitum eorum audivi et descendi liberare eos et nunc veni et mittam te in Aegyptum</span></p>
<p id="judith-7-35"><span class="verse-num">7:35</span> <span class="verse-body">hunc Mosen quem negaverunt dicentes quis te constituit principem et iudicem hunc Deus principem et redemptorem misit cum manu angeli qui apparuit illi in rubo</span></p>
<p id="judith-7-36"><span class="verse-num">7:36</span> <span class="verse-body">hic eduxit illos faciens prodigia et signa in terra Aegypti et in Rubro mari et in deserto annis quadraginta</span></p>
<p id="judith-7-37"><span class="verse-num">7:37</span> <span class="verse-body">hic est Moses qui dixit filiis Israhel prophetam vobis suscitabit Deus de fratribus vestris tamquam me</span></p>
<p id="judith-7-38"><span class="verse-num">7:38</span> <span class="verse-body">hic est qui fuit in ecclesia in solitudine cum angelo qui loquebatur ei in monte Sina et cum patribus nostris qui accepit verba vitae dare nobis</span></p>
<p id="judith-7-39"><span class="verse-num">7:39</span> <span class="verse-body">cui noluerunt oboedire patres nostri sed reppulerunt et aversi sunt cordibus suis in Aegyptum</span></p>
<p id="judith-7-40"><span class="verse-num">7:40</span> <span class="verse-body">dicentes ad Aaron fac nobis deos qui praecedant nos Moses enim hic qui eduxit nos de terra Aegypti nescimus quid factum sit ei</span></p>
<p id="judith-7-41"><span class="verse-num">7:41</span> <span class="verse-body">et vitulum fecerunt in illis diebus et obtulerunt hostiam simulacro et laetabantur in operibus manuum suarum</span></p>
<p id="judith-7-42"><span class="verse-num">7:42</span> <span class="verse-body">convertit autem Deus et tradidit eos servire militiae caeli sicut scriptum est in libro Prophetarum numquid victimas aut hostias obtulistis mihi annis quadraginta in deserto domus Israhel</span></p>
<p id="judith-7-43"><span class="verse-num">7:43</span> <span class="verse-body">et suscepistis tabernaculum Moloch et sidus dei vestri Rempham figuras quas fecistis adorare eas et transferam vos trans Babylonem</span></p>
<p id="judith-7-44"><span class="verse-num">7:44</span> <span class="verse-body">tabernaculum testimonii fuit patribus nostris in deserto sicut disposuit loquens ad Mosen ut faceret illud secundum formam quam viderat</span></p>
<p id="judith-7-45"><span class="verse-num">7:45</span> <span class="verse-body">quod et induxerunt suscipientes patres nostri cum Iesu in possessionem gentium quas expulit Deus a facie patrum nostrorum usque in diebus David</span></p>
<p id="judith-7-46"><span class="verse-num">7:46</span> <span class="verse-body">qui invenit gratiam ante Deum et petiit ut inveniret tabernaculum Deo Iacob</span></p>
<p id="judith-7-47"><span class="verse-num">7:47</span> <span class="verse-body">Salomon autem aedificavit illi domum</span></p>
<p id="judith-7-48"><span class="verse-num">7:48</span> <span class="verse-body">sed non Excelsus in manufactis habitat sicut propheta dicit</span></p>
<p id="judith-7-49"><span class="verse-num">7:49</span> <span class="verse-body">caelum mihi sedis est terra autem scabillum pedum meorum quam domum aedificabitis mihi dicit Dominus aut quis locus requietionis meae est</span></p>
<p id="judith-7-50"><span class="verse-num">7:50</span> <span class="verse-body">nonne manus mea fecit haec omnia</span></p>
<p id="judith-7-51"><span class="verse-num">7:51</span> <span class="verse-body">dura cervice et incircumcisi cordibus et auribus vos semper Spiritui Sancto resistitis sicut patres vestri et vos</span></p>
<p id="judith-7-52"><span class="verse-num">7:52</span> <span class="verse-body">quem prophetarum non sunt persecuti patres vestri et occiderunt eos qui praenuntiabant de adventu Iusti cuius vos nunc proditores et homicidae fuistis</span></p>
<p id="judith-7-53"><span class="verse-num">7:53</span> <span class="verse-body">qui accepistis legem in dispositionem angelorum et non custodistis</span></p>
<p id="judith-7-54"><span class="verse-num">7:54</span> <span class="verse-body">audientes autem haec dissecabantur cordibus suis et stridebant dentibus in eum</span></p>
<p id="judith-7-55"><span class="verse-num">7:55</span> <span class="verse-body">cum autem esset plenus Spiritu Sancto intendens in caelum vidit gloriam Dei et Iesum stantem a dextris Dei et ait ecce video caelos apertos et Filium hominis a dextris stantem Dei</span></p>
<p id="judith-7-56"><span class="verse-num">7:56</span> <span class="verse-body">exclamantes autem voce magna continuerunt aures suas et impetum fecerunt unianimiter in eum</span></p>
<p id="judith-7-57"><span class="verse-num">7:57</span> <span class="verse-body">et eicientes eum extra civitatem lapidabant et testes deposuerunt vestimenta sua secus pedes adulescentis qui vocabatur Saulus</span></p>
<p id="judith-7-58"><span class="verse-num">7:58</span> <span class="verse-body">et lapidabant Stephanum invocantem et dicentem Domine Iesu suscipe spiritum meum</span></p>
<p id="judith-7-59"><span class="verse-num">7:59</span> <span class="verse-body">positis autem genibus clamavit voce magna Domine ne statuas illis hoc peccatum et cum hoc dixisset obdormivit Saulus autem erat consentiens neci eius __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a> <a href="#judith-8-37">37</a> <a href="#judith-8-38">38</a> <a href="#judith-8-39">39</a> <a href="#judith-8-40">40</a></p>
<p id="judith-8-1"><span class="verse-num">8:1</span> <span class="verse-body">facta est autem in illa die persecutio magna in ecclesia quae erat Hierosolymis et omnes dispersi sunt per regiones Iudaeae et Samariae praeter apostolos</span></p>
<p id="judith-8-2"><span class="verse-num">8:2</span> <span class="verse-body">curaverunt autem Stephanum viri timorati et fecerunt planctum magnum super illum</span></p>
<p id="judith-8-3"><span class="verse-num">8:3</span> <span class="verse-body">Saulus vero devastabat ecclesiam per domos intrans et trahens viros ac mulieres tradebat in custodiam</span></p>
<p id="judith-8-4"><span class="verse-num">8:4</span> <span class="verse-body">igitur qui dispersi erant pertransiebant evangelizantes verbum</span></p>
<p id="judith-8-5"><span class="verse-num">8:5</span> <span class="verse-body">Philippus autem descendens in civitatem Samariae praedicabat illis Christum</span></p>
<p id="judith-8-6"><span class="verse-num">8:6</span> <span class="verse-body">intendebant autem turbae his quae a Philippo dicebantur unianimiter audientes et videntes signa quae faciebat</span></p>
<p id="judith-8-7"><span class="verse-num">8:7</span> <span class="verse-body">multi enim eorum qui habebant spiritus inmundos clamantes voce magna exiebant multi autem paralytici et claudi curati sunt</span></p>
<p id="judith-8-8"><span class="verse-num">8:8</span> <span class="verse-body">factum est ergo magnum gaudium in illa civitate</span></p>
<p id="judith-8-9"><span class="verse-num">8:9</span> <span class="verse-body">vir autem quidam nomine Simon qui ante fuerat in civitate magus seducens gentem Samariae dicens esse se aliquem magnum</span></p>
<p id="judith-8-10"><span class="verse-num">8:10</span> <span class="verse-body">cui auscultabant omnes a minimo usque ad maximum dicentes hic est virtus Dei quae vocatur Magna</span></p>
<p id="judith-8-11"><span class="verse-num">8:11</span> <span class="verse-body">adtendebant autem eum propter quod multo tempore magicis suis dementasset eos</span></p>
<p id="judith-8-12"><span class="verse-num">8:12</span> <span class="verse-body">cum vero credidissent Philippo evangelizanti de regno Dei et nomine Iesu Christi baptizabantur viri ac mulieres</span></p>
<p id="judith-8-13"><span class="verse-num">8:13</span> <span class="verse-body">tunc Simon et ipse credidit et cum baptizatus esset adherebat Philippo videns etiam signa et virtutes maximas fieri stupens admirabatur</span></p>
<p id="judith-8-14"><span class="verse-num">8:14</span> <span class="verse-body">cum autem audissent apostoli qui erant Hierosolymis quia recepit Samaria verbum Dei miserunt ad illos Petrum et Iohannem</span></p>
<p id="judith-8-15"><span class="verse-num">8:15</span> <span class="verse-body">qui cum venissent oraverunt pro ipsis ut acciperent Spiritum Sanctum</span></p>
<p id="judith-8-16"><span class="verse-num">8:16</span> <span class="verse-body">nondum enim in quemquam illorum venerat sed baptizati tantum erant in nomine Domini Iesu</span></p>
<p id="judith-8-17"><span class="verse-num">8:17</span> <span class="verse-body">tunc inponebant manus super illos et accipiebant Spiritum Sanctum</span></p>
<p id="judith-8-18"><span class="verse-num">8:18</span> <span class="verse-body">cum vidisset autem Simon quia per inpositionem manus apostolorum daretur Spiritus Sanctus obtulit eis pecuniam</span></p>
<p id="judith-8-19"><span class="verse-num">8:19</span> <span class="verse-body">dicens date et mihi hanc potestatem ut cuicumque inposuero manus accipiat Spiritum Sanctum Petrus autem dixit ad eum</span></p>
<p id="judith-8-20"><span class="verse-num">8:20</span> <span class="verse-body">pecunia tua tecum sit in perditionem quoniam donum Dei existimasti pecunia possideri</span></p>
<p id="judith-8-21"><span class="verse-num">8:21</span> <span class="verse-body">non est tibi pars neque sors in sermone isto cor enim tuum non est rectum coram Deo</span></p>
<p id="judith-8-22"><span class="verse-num">8:22</span> <span class="verse-body">paenitentiam itaque age ab hac nequitia tua et roga Deum si forte remittatur tibi haec cogitatio cordis tui</span></p>
<p id="judith-8-23"><span class="verse-num">8:23</span> <span class="verse-body">in felle enim amaritudinis et obligatione iniquitatis video te esse</span></p>
<p id="judith-8-24"><span class="verse-num">8:24</span> <span class="verse-body">respondens autem Simon dixit precamini vos pro me ad Dominum ut nihil veniat super me horum quae dixistis</span></p>
<p id="judith-8-25"><span class="verse-num">8:25</span> <span class="verse-body">et illi quidem testificati et locuti verbum Domini rediebant Hierosolymam et multis regionibus Samaritanorum evangelizabant</span></p>
<p id="judith-8-26"><span class="verse-num">8:26</span> <span class="verse-body">angelus autem Domini locutus est ad Philippum dicens surge et vade contra meridianum ad viam quae descendit ab Hierusalem in Gazam haec est deserta</span></p>
<p id="judith-8-27"><span class="verse-num">8:27</span> <span class="verse-body">et surgens abiit et ecce vir aethiops eunuchus potens Candacis reginae Aethiopum qui erat super omnes gazas eius venerat adorare in Hierusalem</span></p>
<p id="judith-8-28"><span class="verse-num">8:28</span> <span class="verse-body">et revertebatur sedens super currum suum legensque prophetam Esaiam</span></p>
<p id="judith-8-29"><span class="verse-num">8:29</span> <span class="verse-body">dixit autem Spiritus Philippo accede et adiunge te ad currum istum</span></p>
<p id="judith-8-30"><span class="verse-num">8:30</span> <span class="verse-body">adcurrens autem Philippus audivit illum legentem Esaiam prophetam et dixit putasne intellegis quae legis</span></p>
<p id="judith-8-31"><span class="verse-num">8:31</span> <span class="verse-body">qui ait et quomodo possum si non aliquis ostenderit mihi rogavitque Philippum ut ascenderet et sederet secum</span></p>
<p id="judith-8-32"><span class="verse-num">8:32</span> <span class="verse-body">locus autem scripturae quam legebat erat hic tamquam ovis ad occisionem ductus est et sicut agnus coram tondente se sine voce sic non aperuit os suum</span></p>
<p id="judith-8-33"><span class="verse-num">8:33</span> <span class="verse-body">in humilitate iudicium eius sublatum est generationem illius quis enarrabit quoniam tollitur de terra vita eius</span></p>
<p id="judith-8-34"><span class="verse-num">8:34</span> <span class="verse-body">respondens autem eunuchus Philippo dixit obsecro te de quo propheta dicit hoc de se an de alio aliquo</span></p>
<p id="judith-8-35"><span class="verse-num">8:35</span> <span class="verse-body">aperiens autem Philippus os suum et incipiens ab scriptura ista evangelizavit illi Iesum</span></p>
<p id="judith-8-36"><span class="verse-num">8:36</span> <span class="verse-body">et dum irent per viam venerunt ad quandam aquam et ait eunuchus ecce aqua quid prohibet me baptizari</span></p>
<p id="judith-8-37"><span class="verse-num">8:37</span> <span class="verse-body">[]</span></p>
<p id="judith-8-38"><span class="verse-num">8:38</span> <span class="verse-body">et iussit stare currum et descenderunt uterque in aquam Philippus et eunuchus et baptizavit eum</span></p>
<p id="judith-8-39"><span class="verse-num">8:39</span> <span class="verse-body">cum autem ascendissent de aqua Spiritus Domini rapuit Philippum et amplius non vidit eum eunuchus ibat enim per viam suam gaudens</span></p>
<p id="judith-8-40"><span class="verse-num">8:40</span> <span class="verse-body">Philippus autem inventus est in Azoto et pertransiens evangelizabat civitatibus cunctis donec veniret Caesaream __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a> <a href="#judith-9-34">34</a> <a href="#judith-9-35">35</a> <a href="#judith-9-36">36</a> <a href="#judith-9-37">37</a> <a href="#judith-9-38">38</a> <a href="#judith-9-39">39</a> <a href="#judith-9-40">40</a> <a href="#judith-9-41">41</a> <a href="#judith-9-42">42</a> <a href="#judith-9-43">43</a></p>
<p id="judith-9-1"><span class="verse-num">9:1</span> <span class="verse-body">Saulus autem adhuc inspirans minarum et caedis in discipulos Domini accessit ad principem sacerdotum</span></p>
<p id="judith-9-2"><span class="verse-num">9:2</span> <span class="verse-body">et petiit ab eo epistulas in Damascum ad synagogas ut si quos invenisset huius viae viros ac mulieres vinctos perduceret in Hierusalem</span></p>
<p id="judith-9-3"><span class="verse-num">9:3</span> <span class="verse-body">et cum iter faceret contigit ut adpropinquaret Damasco et subito circumfulsit eum lux de caelo</span></p>
<p id="judith-9-4"><span class="verse-num">9:4</span> <span class="verse-body">et cadens in terram audivit vocem dicentem sibi Saule Saule quid me persequeris</span></p>
<p id="judith-9-5"><span class="verse-num">9:5</span> <span class="verse-body">qui dixit quis es Domine et ille ego sum Iesus quem tu persequeris</span></p>
<p id="judith-9-6"><span class="verse-num">9:6</span> <span class="verse-body">[]</span></p>
<p id="judith-9-7"><span class="verse-num">9:7</span> <span class="verse-body">sed surge et ingredere civitatem et dicetur tibi quid te oporteat facere viri autem illi qui comitabantur cum eo stabant stupefacti audientes quidem vocem neminem autem videntes</span></p>
<p id="judith-9-8"><span class="verse-num">9:8</span> <span class="verse-body">surrexit autem Saulus de terra apertisque oculis nihil videbat ad manus autem illum trahentes introduxerunt Damascum</span></p>
<p id="judith-9-9"><span class="verse-num">9:9</span> <span class="verse-body">et erat tribus diebus non videns et non manducavit neque bibit</span></p>
<p id="judith-9-10"><span class="verse-num">9:10</span> <span class="verse-body">erat autem quidam discipulus Damasci nomine Ananias et dixit ad illum in visu Dominus Anania at ille ait ecce ego Domine</span></p>
<p id="judith-9-11"><span class="verse-num">9:11</span> <span class="verse-body">et Dominus ad illum surgens vade in vicum qui vocatur Rectus et quaere in domo Iudae Saulum nomine Tarsensem ecce enim orat</span></p>
<p id="judith-9-12"><span class="verse-num">9:12</span> <span class="verse-body">et vidit virum Ananiam nomine introeuntem et inponentem sibi manus ut visum recipiat</span></p>
<p id="judith-9-13"><span class="verse-num">9:13</span> <span class="verse-body">respondit autem Ananias Domine audivi a multis de viro hoc quanta mala sanctis tuis fecerit in Hierusalem</span></p>
<p id="judith-9-14"><span class="verse-num">9:14</span> <span class="verse-body">et hic habet potestatem a principibus sacerdotum alligandi omnes qui invocant nomen tuum</span></p>
<p id="judith-9-15"><span class="verse-num">9:15</span> <span class="verse-body">dixit autem ad eum Dominus vade quoniam vas electionis est mihi iste ut portet nomen meum coram gentibus et regibus et filiis Israhel</span></p>
<p id="judith-9-16"><span class="verse-num">9:16</span> <span class="verse-body">ego enim ostendam illi quanta oporteat eum pro nomine meo pati</span></p>
<p id="judith-9-17"><span class="verse-num">9:17</span> <span class="verse-body">et abiit Ananias et introivit in domum et inponens ei manus dixit Saule frater Dominus misit me Iesus qui apparuit tibi in via qua veniebas ut videas et implearis Spiritu Sancto</span></p>
<p id="judith-9-18"><span class="verse-num">9:18</span> <span class="verse-body">et confestim ceciderunt ab oculis eius tamquam squamae et visum recepit et surgens baptizatus est</span></p>
<p id="judith-9-19"><span class="verse-num">9:19</span> <span class="verse-body">et cum accepisset cibum confortatus est fuit autem cum discipulis qui erant Damasci per dies aliquot</span></p>
<p id="judith-9-20"><span class="verse-num">9:20</span> <span class="verse-body">et continuo in synagogis praedicabat Iesum quoniam hic est Filius Dei</span></p>
<p id="judith-9-21"><span class="verse-num">9:21</span> <span class="verse-body">stupebant autem omnes qui audiebant et dicebant nonne hic est qui expugnabat in Hierusalem eos qui invocabant nomen istud et huc ad hoc venit ut vinctos illos duceret ad principes sacerdotum</span></p>
<p id="judith-9-22"><span class="verse-num">9:22</span> <span class="verse-body">Saulus autem magis convalescebat et confundebat Iudaeos qui habitabant Damasci adfirmans quoniam hic est Christus</span></p>
<p id="judith-9-23"><span class="verse-num">9:23</span> <span class="verse-body">cum implerentur autem dies multi consilium fecerunt Iudaei ut eum interficerent</span></p>
<p id="judith-9-24"><span class="verse-num">9:24</span> <span class="verse-body">notae autem factae sunt Saulo insidiae eorum custodiebant autem et portas die ac nocte ut eum interficerent</span></p>
<p id="judith-9-25"><span class="verse-num">9:25</span> <span class="verse-body">accipientes autem discipuli eius nocte per murum dimiserunt eum submittentes in sporta</span></p>
<p id="judith-9-26"><span class="verse-num">9:26</span> <span class="verse-body">cum autem venisset in Hierusalem temptabat iungere se discipulis et omnes timebant eum non credentes quia esset discipulus</span></p>
<p id="judith-9-27"><span class="verse-num">9:27</span> <span class="verse-body">Barnabas autem adprehensum illum duxit ad apostolos et narravit illis quomodo in via vidisset Dominum et quia locutus est ei et quomodo in Damasco fiducialiter egerit in nomine Iesu</span></p>
<p id="judith-9-28"><span class="verse-num">9:28</span> <span class="verse-body">et erat cum illis intrans et exiens in Hierusalem et fiducialiter agens in nomine Domini</span></p>
<p id="judith-9-29"><span class="verse-num">9:29</span> <span class="verse-body">loquebatur quoque et disputabat cum Graecis illi autem quaerebant occidere eum</span></p>
<p id="judith-9-30"><span class="verse-num">9:30</span> <span class="verse-body">quod cum cognovissent fratres deduxerunt eum Caesaream et dimiserunt Tarsum</span></p>
<p id="judith-9-31"><span class="verse-num">9:31</span> <span class="verse-body">ecclesia quidem per totam Iudaeam et Galilaeam et Samariam habebat pacem et aedificabatur ambulans in timore Domini et consolatione Sancti Spiritus replebatur</span></p>
<p id="judith-9-32"><span class="verse-num">9:32</span> <span class="verse-body">factum est autem Petrum dum pertransiret universos devenire et ad sanctos qui habitabant Lyddae</span></p>
<p id="judith-9-33"><span class="verse-num">9:33</span> <span class="verse-body">invenit autem ibi hominem quendam nomine Aeneam ab annis octo iacentem in grabatto qui erat paralyticus</span></p>
<p id="judith-9-34"><span class="verse-num">9:34</span> <span class="verse-body">et ait illi Petrus Aeneas sanat te Iesus Christus surge et sterne tibi et continuo surrexit</span></p>
<p id="judith-9-35"><span class="verse-num">9:35</span> <span class="verse-body">et viderunt illum omnes qui habitabant Lyddae et Saronae qui conversi sunt ad Dominum</span></p>
<p id="judith-9-36"><span class="verse-num">9:36</span> <span class="verse-body">in Ioppe autem fuit quaedam discipula nomine Tabitas quae interpretata dicitur Dorcas haec erat plena operibus bonis et elemosynis quas faciebat</span></p>
<p id="judith-9-37"><span class="verse-num">9:37</span> <span class="verse-body">factum est autem in diebus illis ut infirmata moreretur quam cum lavissent posuerunt eam in cenaculo</span></p>
<p id="judith-9-38"><span class="verse-num">9:38</span> <span class="verse-body">cum autem prope esset Lydda ab Ioppe discipuli audientes quia Petrus esset in ea miserunt duos viros ad eum rogantes ne pigriteris venire usque ad nos</span></p>
<p id="judith-9-39"><span class="verse-num">9:39</span> <span class="verse-body">exsurgens autem Petrus venit cum illis et cum advenisset duxerunt illum in cenaculum et circumsteterunt illum omnes viduae flentes et ostendentes tunicas et vestes quas faciebat illis Dorcas</span></p>
<p id="judith-9-40"><span class="verse-num">9:40</span> <span class="verse-body">eiectis autem omnibus foras Petrus ponens genua oravit et conversus ad corpus dixit Tabita surge at illa aperuit oculos suos et viso Petro resedit</span></p>
<p id="judith-9-41"><span class="verse-num">9:41</span> <span class="verse-body">dans autem illi manum erexit eam et cum vocasset sanctos et viduas adsignavit eam vivam</span></p>
<p id="judith-9-42"><span class="verse-num">9:42</span> <span class="verse-body">notum autem factum est per universam Ioppen et crediderunt multi in Domino</span></p>
<p id="judith-9-43"><span class="verse-num">9:43</span> <span class="verse-body">factum est autem ut dies multos moraretur in Ioppe apud quendam Simonem coriarium __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a> <a href="#judith-10-34">34</a> <a href="#judith-10-35">35</a> <a href="#judith-10-36">36</a> <a href="#judith-10-37">37</a> <a href="#judith-10-38">38</a> <a href="#judith-10-39">39</a> <a href="#judith-10-40">40</a> <a href="#judith-10-41">41</a> <a href="#judith-10-42">42</a> <a href="#judith-10-43">43</a> <a href="#judith-10-44">44</a> <a href="#judith-10-45">45</a> <a href="#judith-10-46">46</a> <a href="#judith-10-47">47</a> <a href="#judith-10-48">48</a></p>
<p id="judith-10-1"><span class="verse-num">10:1</span> <span class="verse-body">vir autem quidam erat in Caesarea nomine Cornelius centurio cohortis quae dicitur Italica</span></p>
<p id="judith-10-2"><span class="verse-num">10:2</span> <span class="verse-body">religiosus et timens Deum cum omni domo sua faciens elemosynas multas plebi et deprecans Deum semper</span></p>
<p id="judith-10-3"><span class="verse-num">10:3</span> <span class="verse-body">vidit in visu manifeste quasi hora nona diei angelum Dei introeuntem ad se et dicentem sibi Corneli</span></p>
<p id="judith-10-4"><span class="verse-num">10:4</span> <span class="verse-body">at ille intuens eum timore correptus dixit quid est domine dixit autem illi orationes tuae et elemosynae tuae ascenderunt in memoriam in conspectu Dei</span></p>
<p id="judith-10-5"><span class="verse-num">10:5</span> <span class="verse-body">et nunc mitte viros in Ioppen et accersi Simonem quendam qui cognominatur Petrus</span></p>
<p id="judith-10-6"><span class="verse-num">10:6</span> <span class="verse-body">hic hospitatur apud Simonem quendam coriarium cuius est domus iuxta mare</span></p>
<p id="judith-10-7"><span class="verse-num">10:7</span> <span class="verse-body">et cum discessisset angelus qui loquebatur illi vocavit duos domesticos suos et militem metuentem Dominum ex his qui illi parebant</span></p>
<p id="judith-10-8"><span class="verse-num">10:8</span> <span class="verse-body">quibus cum narrasset omnia misit illos in Ioppen</span></p>
<p id="judith-10-9"><span class="verse-num">10:9</span> <span class="verse-body">postera autem die iter illis facientibus et adpropinquantibus civitati ascendit Petrus in superiora ut oraret circa horam sextam</span></p>
<p id="judith-10-10"><span class="verse-num">10:10</span> <span class="verse-body">et cum esuriret voluit gustare parantibus autem eis cecidit super eum mentis excessus</span></p>
<p id="judith-10-11"><span class="verse-num">10:11</span> <span class="verse-body">et videt caelum apertum et descendens vas quoddam velut linteum magnum quattuor initiis submitti de caelo in terram</span></p>
<p id="judith-10-12"><span class="verse-num">10:12</span> <span class="verse-body">in quo erant omnia quadrupedia et serpentia terrae et volatilia caeli</span></p>
<p id="judith-10-13"><span class="verse-num">10:13</span> <span class="verse-body">et facta est vox ad eum surge Petre et occide et manduca</span></p>
<p id="judith-10-14"><span class="verse-num">10:14</span> <span class="verse-body">ait autem Petrus absit Domine quia numquam manducavi omne commune et inmundum</span></p>
<p id="judith-10-15"><span class="verse-num">10:15</span> <span class="verse-body">et vox iterum secundo ad eum quae Deus purificavit ne tu commune dixeris</span></p>
<p id="judith-10-16"><span class="verse-num">10:16</span> <span class="verse-body">hoc autem factum est per ter et statim receptum est vas in caelum</span></p>
<p id="judith-10-17"><span class="verse-num">10:17</span> <span class="verse-body">et dum intra se haesitaret Petrus quidnam esset visio quam vidisset ecce viri qui missi erant a Cornelio inquirentes domum Simonis adstiterunt ad ianuam</span></p>
<p id="judith-10-18"><span class="verse-num">10:18</span> <span class="verse-body">et cum vocassent interrogabant si Simon qui cognominatur Petrus illic haberet hospitium</span></p>
<p id="judith-10-19"><span class="verse-num">10:19</span> <span class="verse-body">Petro autem cogitante de visione dixit Spiritus ei ecce viri tres quaerunt te</span></p>
<p id="judith-10-20"><span class="verse-num">10:20</span> <span class="verse-body">surge itaque et descende et vade cum eis nihil dubitans quia ego misi illos</span></p>
<p id="judith-10-21"><span class="verse-num">10:21</span> <span class="verse-body">descendens autem Petrus ad viros dixit ecce ego sum quem quaeritis quae causa est propter quam venistis</span></p>
<p id="judith-10-22"><span class="verse-num">10:22</span> <span class="verse-body">qui dixerunt Cornelius centurio vir iustus et timens Deum et testimonium habens ab universa gente Iudaeorum responsum accepit ab angelo sancto accersire te in domum suam et audire verba abs te</span></p>
<p id="judith-10-23"><span class="verse-num">10:23</span> <span class="verse-body">introducens igitur eos recepit hospitio sequenti autem die surgens profectus est cum eis et quidam ex fratribus ab Ioppe comitati sunt eum</span></p>
<p id="judith-10-24"><span class="verse-num">10:24</span> <span class="verse-body">altera autem die introivit Caesaream Cornelius vero expectabat illos convocatis cognatis suis et necessariis amicis</span></p>
<p id="judith-10-25"><span class="verse-num">10:25</span> <span class="verse-body">et factum est cum introisset Petrus obvius ei Cornelius et procidens ad pedes adoravit</span></p>
<p id="judith-10-26"><span class="verse-num">10:26</span> <span class="verse-body">Petrus vero levavit eum dicens surge et ego ipse homo sum</span></p>
<p id="judith-10-27"><span class="verse-num">10:27</span> <span class="verse-body">et loquens cum illo intravit et invenit multos qui convenerant</span></p>
<p id="judith-10-28"><span class="verse-num">10:28</span> <span class="verse-body">dixitque ad illos vos scitis quomodo abominatum sit viro iudaeo coniungi aut accedere ad alienigenam et mihi ostendit Deus neminem communem aut inmundum dicere hominem</span></p>
<p id="judith-10-29"><span class="verse-num">10:29</span> <span class="verse-body">propter quod sine dubitatione veni accersitus interrogo ergo quam ob causam accersistis me</span></p>
<p id="judith-10-30"><span class="verse-num">10:30</span> <span class="verse-body">et Cornelius ait a nudius quartana die usque in hanc horam orans eram hora nona in domo mea et ecce vir stetit ante me in veste candida et ait</span></p>
<p id="judith-10-31"><span class="verse-num">10:31</span> <span class="verse-body">Corneli exaudita est oratio tua et elemosynae tuae commemoratae sunt in conspectu Dei</span></p>
<p id="judith-10-32"><span class="verse-num">10:32</span> <span class="verse-body">mitte ergo in Ioppen et accersi Simonem qui cognominatur Petrus hic hospitatur in domo Simonis coriarii iuxta mare</span></p>
<p id="judith-10-33"><span class="verse-num">10:33</span> <span class="verse-body">confestim igitur misi ad te et tu bene fecisti veniendo nunc ergo omnes nos in conspectu tuo adsumus audire omnia quaecumque tibi praecepta sunt a Domino</span></p>
<p id="judith-10-34"><span class="verse-num">10:34</span> <span class="verse-body">aperiens autem Petrus os dixit in veritate conperi quoniam non est personarum acceptor Deus</span></p>
<p id="judith-10-35"><span class="verse-num">10:35</span> <span class="verse-body">sed in omni gente qui timet eum et operatur iustitiam acceptus est illi</span></p>
<p id="judith-10-36"><span class="verse-num">10:36</span> <span class="verse-body">verbum misit filiis Israhel adnuntians pacem per Iesum Christum hic est omnium Dominus</span></p>
<p id="judith-10-37"><span class="verse-num">10:37</span> <span class="verse-body">vos scitis quod factum est verbum per universam Iudaeam incipiens enim a Galilaea post baptismum quod praedicavit Iohannes</span></p>
<p id="judith-10-38"><span class="verse-num">10:38</span> <span class="verse-body">Iesum a Nazareth quomodo unxit eum Deus Spiritu Sancto et virtute qui pertransivit benefaciendo et sanando omnes oppressos a diabolo quoniam Deus erat cum illo</span></p>
<p id="judith-10-39"><span class="verse-num">10:39</span> <span class="verse-body">et nos testes sumus omnium quae fecit in regione Iudaeorum et Hierusalem quem et occiderunt suspendentes in ligno</span></p>
<p id="judith-10-40"><span class="verse-num">10:40</span> <span class="verse-body">hunc Deus suscitavit tertia die et dedit eum manifestum fieri</span></p>
<p id="judith-10-41"><span class="verse-num">10:41</span> <span class="verse-body">non omni populo sed testibus praeordinatis a Deo nobis qui manducavimus et bibimus cum illo postquam resurrexit a mortuis</span></p>
<p id="judith-10-42"><span class="verse-num">10:42</span> <span class="verse-body">et praecepit nobis praedicare populo et testificari quia ipse est qui constitutus est a Deo iudex vivorum et mortuorum</span></p>
<p id="judith-10-43"><span class="verse-num">10:43</span> <span class="verse-body">huic omnes prophetae testimonium perhibent remissionem peccatorum accipere per nomen eius omnes qui credunt in eum</span></p>
<p id="judith-10-44"><span class="verse-num">10:44</span> <span class="verse-body">adhuc loquente Petro verba haec cecidit Spiritus Sanctus super omnes qui audiebant verbum</span></p>
<p id="judith-10-45"><span class="verse-num">10:45</span> <span class="verse-body">et obstipuerunt ex circumcisione fideles qui venerant cum Petro quia et in nationes gratia Spiritus Sancti effusa est</span></p>
<p id="judith-10-46"><span class="verse-num">10:46</span> <span class="verse-body">audiebant enim illos loquentes linguis et magnificantes Deum</span></p>
<p id="judith-10-47"><span class="verse-num">10:47</span> <span class="verse-body">tunc respondit Petrus numquid aquam quis prohibere potest ut non baptizentur hii qui Spiritum Sanctum acceperunt sicut et nos</span></p>
<p id="judith-10-48"><span class="verse-num">10:48</span> <span class="verse-body">et iussit eos in nomine Iesu Christi baptizari tunc rogaverunt eum ut maneret aliquot diebus __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a></p>
<p id="judith-11-1"><span class="verse-num">11:1</span> <span class="verse-body">audierunt autem apostoli et fratres qui erant in Iudaea quoniam et gentes receperunt verbum Dei</span></p>
<p id="judith-11-2"><span class="verse-num">11:2</span> <span class="verse-body">cum ascendisset autem Petrus in Hierosolymam disceptabant adversus illum qui erant ex circumcisione</span></p>
<p id="judith-11-3"><span class="verse-num">11:3</span> <span class="verse-body">dicentes quare introisti ad viros praeputium habentes et manducasti cum illis</span></p>
<p id="judith-11-4"><span class="verse-num">11:4</span> <span class="verse-body">incipiens autem Petrus exponebat illis ordinem dicens</span></p>
<p id="judith-11-5"><span class="verse-num">11:5</span> <span class="verse-body">ego eram in civitate Ioppe orans et vidi in excessu mentis visionem descendens vas quoddam velut linteum magnum quattuor initiis submitti de caelo et venit usque ad me</span></p>
<p id="judith-11-6"><span class="verse-num">11:6</span> <span class="verse-body">in quod intuens considerabam et vidi quadrupedia terrae et bestias et reptilia et volatilia caeli</span></p>
<p id="judith-11-7"><span class="verse-num">11:7</span> <span class="verse-body">audivi autem et vocem dicentem mihi surgens Petre occide et manduca</span></p>
<p id="judith-11-8"><span class="verse-num">11:8</span> <span class="verse-body">dixi autem nequaquam Domine quia commune aut inmundum numquam introivit in os meum</span></p>
<p id="judith-11-9"><span class="verse-num">11:9</span> <span class="verse-body">respondit autem vox secundo de caelo quae Deus mundavit tu ne commune dixeris</span></p>
<p id="judith-11-10"><span class="verse-num">11:10</span> <span class="verse-body">hoc autem factum est per ter et recepta sunt rursum omnia in caelum</span></p>
<p id="judith-11-11"><span class="verse-num">11:11</span> <span class="verse-body">et ecce confestim tres viri adstiterunt in domo in qua eram missi a Caesarea ad me</span></p>
<p id="judith-11-12"><span class="verse-num">11:12</span> <span class="verse-body">dixit autem Spiritus mihi ut irem cum illis nihil haesitans venerunt autem mecum et sex fratres isti et ingressi sumus in domum viri</span></p>
<p id="judith-11-13"><span class="verse-num">11:13</span> <span class="verse-body">narravit autem nobis quomodo vidisset angelum in domo sua stantem et dicentem sibi mitte in Ioppen et accersi Simonem qui cognominatur Petrus</span></p>
<p id="judith-11-14"><span class="verse-num">11:14</span> <span class="verse-body">qui loquetur tibi verba in quibus salvus eris tu et universa domus tua</span></p>
<p id="judith-11-15"><span class="verse-num">11:15</span> <span class="verse-body">cum autem coepissem loqui decidit Spiritus Sanctus super eos sicut et in nos in initio</span></p>
<p id="judith-11-16"><span class="verse-num">11:16</span> <span class="verse-body">recordatus sum autem verbi Domini sicut dicebat Iohannes quidem baptizavit aqua vos autem baptizabimini Spiritu Sancto</span></p>
<p id="judith-11-17"><span class="verse-num">11:17</span> <span class="verse-body">si ergo eandem gratiam dedit illis Deus sicut et nobis qui credidimus in Dominum Iesum Christum ego quis eram qui possem prohibere Deum</span></p>
<p id="judith-11-18"><span class="verse-num">11:18</span> <span class="verse-body">his auditis tacuerunt et glorificaverunt Deum dicentes ergo et gentibus Deus paenitentiam ad vitam dedit</span></p>
<p id="judith-11-19"><span class="verse-num">11:19</span> <span class="verse-body">et illi quidem qui dispersi fuerant a tribulatione quae facta fuerat sub Stephano perambulaverunt usque Foenicen et Cyprum et Antiochiam nemini loquentes verbum nisi solis Iudaeis</span></p>
<p id="judith-11-20"><span class="verse-num">11:20</span> <span class="verse-body">erant autem quidam ex eis viri cyprii et cyrenei qui cum introissent Antiochiam loquebantur et ad Graecos adnuntiantes Dominum Iesum</span></p>
<p id="judith-11-21"><span class="verse-num">11:21</span> <span class="verse-body">et erat manus Domini cum eis multusque numerus credentium conversus est ad Dominum</span></p>
<p id="judith-11-22"><span class="verse-num">11:22</span> <span class="verse-body">pervenit autem sermo ad aures ecclesiae quae erat Hierosolymis super istis et miserunt Barnaban usque Antiochiam</span></p>
<p id="judith-11-23"><span class="verse-num">11:23</span> <span class="verse-body">qui cum pervenisset et vidisset gratiam Dei gavisus est et hortabatur omnes proposito cordis permanere in Domino</span></p>
<p id="judith-11-24"><span class="verse-num">11:24</span> <span class="verse-body">quia erat vir bonus et plenus Spiritu Sancto et fide et adposita est turba multa Domino</span></p>
<p id="judith-11-25"><span class="verse-num">11:25</span> <span class="verse-body">profectus est autem Tarsum ut quaereret Saulum quem cum invenisset perduxit Antiochiam</span></p>
<p id="judith-11-26"><span class="verse-num">11:26</span> <span class="verse-body">et annum totum conversati sunt in ecclesia et docuerunt turbam multam ita ut cognominarentur primum Antiochiae discipuli Christiani</span></p>
<p id="judith-11-27"><span class="verse-num">11:27</span> <span class="verse-body">in his autem diebus supervenerunt ab Hierosolymis prophetae Antiochiam</span></p>
<p id="judith-11-28"><span class="verse-num">11:28</span> <span class="verse-body">et surgens unus ex eis nomine Agabus significabat per Spiritum famem magnam futuram in universo orbe terrarum quae facta est sub Claudio</span></p>
<p id="judith-11-29"><span class="verse-num">11:29</span> <span class="verse-body">discipuli autem prout quis habebat proposuerunt singuli eorum in ministerium mittere habitantibus in Iudaea fratribus</span></p>
<p id="judith-11-30"><span class="verse-num">11:30</span> <span class="verse-body">quod et fecerunt mittentes ad seniores per manus Barnabae et Sauli __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a></p>
<p id="judith-12-1"><span class="verse-num">12:1</span> <span class="verse-body">eodem autem tempore misit Herodes rex manus ut adfligeret quosdam de ecclesia</span></p>
<p id="judith-12-2"><span class="verse-num">12:2</span> <span class="verse-body">occidit autem Iacobum fratrem Iohannis gladio</span></p>
<p id="judith-12-3"><span class="verse-num">12:3</span> <span class="verse-body">videns autem quia placeret Iudaeis adposuit adprehendere et Petrum erant autem dies azymorum</span></p>
<p id="judith-12-4"><span class="verse-num">12:4</span> <span class="verse-body">quem cum adprehendisset misit in carcerem tradens quattuor quaternionibus militum custodire eum volens post pascha producere eum populo</span></p>
<p id="judith-12-5"><span class="verse-num">12:5</span> <span class="verse-body">et Petrus quidem servabatur in carcere oratio autem fiebat sine intermissione ab ecclesia ad Deum pro eo</span></p>
<p id="judith-12-6"><span class="verse-num">12:6</span> <span class="verse-body">cum autem producturus eum esset Herodes in ipsa nocte erat Petrus dormiens inter duos milites vinctus catenis duabus et custodes ante ostium custodiebant carcerem</span></p>
<p id="judith-12-7"><span class="verse-num">12:7</span> <span class="verse-body">et ecce angelus Domini adstitit et lumen refulsit in habitaculo percussoque latere Petri suscitavit eum dicens surge velociter et ceciderunt catenae de manibus eius</span></p>
<p id="judith-12-8"><span class="verse-num">12:8</span> <span class="verse-body">dixit autem angelus ad eum praecingere et calcia te gallicas tuas et fecit sic et dixit illi circumda tibi vestimentum tuum et sequere me</span></p>
<p id="judith-12-9"><span class="verse-num">12:9</span> <span class="verse-body">et exiens sequebatur et nesciebat quia verum est quod fiebat per angelum aestimabat autem se visum videre</span></p>
<p id="judith-12-10"><span class="verse-num">12:10</span> <span class="verse-body">transeuntes autem primam et secundam custodiam venerunt ad portam ferream quae ducit ad civitatem quae ultro aperta est eis et exeuntes processerunt vicum unum et continuo discessit angelus ab eo</span></p>
<p id="judith-12-11"><span class="verse-num">12:11</span> <span class="verse-body">et Petrus ad se reversus dixit nunc scio vere quia misit Dominus angelum suum et eripuit me de manu Herodis et de omni expectatione plebis Iudaeorum</span></p>
<p id="judith-12-12"><span class="verse-num">12:12</span> <span class="verse-body">consideransque venit ad domum Mariae matris Iohannis qui cognominatus est Marcus ubi erant multi congregati et orantes</span></p>
<p id="judith-12-13"><span class="verse-num">12:13</span> <span class="verse-body">pulsante autem eo ostium ianuae processit puella ad audiendum nomine Rhode</span></p>
<p id="judith-12-14"><span class="verse-num">12:14</span> <span class="verse-body">et ut cognovit vocem Petri prae gaudio non aperuit ianuam sed intro currens nuntiavit stare Petrum ante ianuam</span></p>
<p id="judith-12-15"><span class="verse-num">12:15</span> <span class="verse-body">at illi dixerunt ad eam insanis illa autem adfirmabat sic se habere illi autem dicebant angelus eius est</span></p>
<p id="judith-12-16"><span class="verse-num">12:16</span> <span class="verse-body">Petrus autem perseverabat pulsans cum autem aperuissent viderunt eum et obstipuerunt</span></p>
<p id="judith-12-17"><span class="verse-num">12:17</span> <span class="verse-body">annuens autem eis manu ut tacerent enarravit quomodo Dominus eduxisset eum de carcere dixitque nuntiate Iacobo et fratribus haec et egressus abiit in alium locum</span></p>
<p id="judith-12-18"><span class="verse-num">12:18</span> <span class="verse-body">facta autem die erat non parva turbatio inter milites quidnam de Petro factum esset</span></p>
<p id="judith-12-19"><span class="verse-num">12:19</span> <span class="verse-body">Herodes autem cum requisisset eum et non invenisset inquisitione facta de custodibus iussit eos duci descendensque a Iudaea in Caesaream ibi commoratus est</span></p>
<p id="judith-12-20"><span class="verse-num">12:20</span> <span class="verse-body">erat autem iratus Tyriis et Sidoniis at illi unianimes venerunt ad eum et persuaso Blasto qui erat super cubiculum regis postulabant pacem eo quod alerentur regiones eorum ab illo</span></p>
<p id="judith-12-21"><span class="verse-num">12:21</span> <span class="verse-body">statuto autem die Herodes vestitus veste regia sedit pro tribunali et contionabatur ad eos</span></p>
<p id="judith-12-22"><span class="verse-num">12:22</span> <span class="verse-body">populus autem adclamabat dei voces et non hominis</span></p>
<p id="judith-12-23"><span class="verse-num">12:23</span> <span class="verse-body">confestim autem percussit eum angelus Domini eo quod non dedisset honorem Deo et consumptus a vermibus exspiravit</span></p>
<p id="judith-12-24"><span class="verse-num">12:24</span> <span class="verse-body">verbum autem Domini crescebat et multiplicabatur</span></p>
<p id="judith-12-25"><span class="verse-num">12:25</span> <span class="verse-body">Barnabas autem et Saulus reversi sunt ab Hierosolymis expleto ministerio adsumpto Iohanne qui cognominatus est Marcus __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a> <a href="#judith-13-15">15</a> <a href="#judith-13-16">16</a> <a href="#judith-13-17">17</a> <a href="#judith-13-18">18</a> <a href="#judith-13-19">19</a> <a href="#judith-13-20">20</a> <a href="#judith-13-21">21</a> <a href="#judith-13-22">22</a> <a href="#judith-13-23">23</a> <a href="#judith-13-24">24</a> <a href="#judith-13-25">25</a> <a href="#judith-13-26">26</a> <a href="#judith-13-27">27</a> <a href="#judith-13-28">28</a> <a href="#judith-13-29">29</a> <a href="#judith-13-30">30</a> <a href="#judith-13-31">31</a> <a href="#judith-13-32">32</a> <a href="#judith-13-33">33</a> <a href="#judith-13-34">34</a> <a href="#judith-13-35">35</a> <a href="#judith-13-36">36</a> <a href="#judith-13-37">37</a> <a href="#judith-13-38">38</a> <a href="#judith-13-39">39</a> <a href="#judith-13-40">40</a> <a href="#judith-13-41">41</a> <a href="#judith-13-42">42</a> <a href="#judith-13-43">43</a> <a href="#judith-13-44">44</a> <a href="#judith-13-45">45</a> <a href="#judith-13-46">46</a> <a href="#judith-13-47">47</a> <a href="#judith-13-48">48</a> <a href="#judith-13-49">49</a> <a href="#judith-13-50">50</a> <a href="#judith-13-51">51</a> <a href="#judith-13-52">52</a></p>
<p id="judith-13-1"><span class="verse-num">13:1</span> <span class="verse-body">erant autem in ecclesia quae erat Antiochiae prophetae et doctores in quibus Barnabas et Symeon qui vocabatur Niger et Lucius Cyrenensis et Manaen qui erat Herodis tetrarchae conlactaneus et Saulus</span></p>
<p id="judith-13-2"><span class="verse-num">13:2</span> <span class="verse-body">ministrantibus autem illis Domino et ieiunantibus dixit Spiritus Sanctus separate mihi Barnaban et Saulum in opus quod adsumpsi eos</span></p>
<p id="judith-13-3"><span class="verse-num">13:3</span> <span class="verse-body">tunc ieiunantes et orantes inponentesque eis manus dimiserunt illos</span></p>
<p id="judith-13-4"><span class="verse-num">13:4</span> <span class="verse-body">et ipsi quidem missi ab Spiritu Sancto abierunt Seleuciam et inde navigaverunt Cyprum</span></p>
<p id="judith-13-5"><span class="verse-num">13:5</span> <span class="verse-body">et cum venissent Salamina praedicabant verbum Dei in synagogis Iudaeorum habebant autem et Iohannem in ministerio</span></p>
<p id="judith-13-6"><span class="verse-num">13:6</span> <span class="verse-body">et cum perambulassent universam insulam usque Paphum invenerunt quendam virum magum pseudoprophetam Iudaeum cui nomen erat Bariesu</span></p>
<p id="judith-13-7"><span class="verse-num">13:7</span> <span class="verse-body">qui erat cum proconsule Sergio Paulo viro prudente hic accitis Barnaba et Saulo desiderabat audire verbum Dei</span></p>
<p id="judith-13-8"><span class="verse-num">13:8</span> <span class="verse-body">resistebat autem illis Elymas magus sic enim interpretatur nomen eius quaerens avertere proconsulem a fide</span></p>
<p id="judith-13-9"><span class="verse-num">13:9</span> <span class="verse-body">Saulus autem qui et Paulus repletus Spiritu Sancto intuens in eum</span></p>
<p id="judith-13-10"><span class="verse-num">13:10</span> <span class="verse-body">dixit o plene omni dolo et omni fallacia fili diaboli inimice omnis iustitiae non desinis subvertere vias Domini rectas</span></p>
<p id="judith-13-11"><span class="verse-num">13:11</span> <span class="verse-body">et nunc ecce manus Domini super te et eris caecus non videns solem usque ad tempus et confestim cecidit in eum caligo et tenebrae et circumiens quaerebat qui ei manum daret</span></p>
<p id="judith-13-12"><span class="verse-num">13:12</span> <span class="verse-body">tunc proconsul cum vidisset factum credidit admirans super doctrinam Domini</span></p>
<p id="judith-13-13"><span class="verse-num">13:13</span> <span class="verse-body">et cum a Papho navigassent Paulus et qui cum eo venerunt Pergen Pamphiliae Iohannes autem discedens ab eis reversus est Hierosolymam</span></p>
<p id="judith-13-14"><span class="verse-num">13:14</span> <span class="verse-body">illi vero pertranseuntes Pergen venerunt Antiochiam Pisidiae et ingressi synagogam die sabbatorum sederunt</span></p>
<p id="judith-13-15"><span class="verse-num">13:15</span> <span class="verse-body">post lectionem autem legis et prophetarum miserunt principes synagogae ad eos dicentes viri fratres si quis est in vobis sermo exhortationis ad plebem dicite</span></p>
<p id="judith-13-16"><span class="verse-num">13:16</span> <span class="verse-body">surgens autem Paulus et manu silentium indicens ait viri israhelitae et qui timetis Deum audite</span></p>
<p id="judith-13-17"><span class="verse-num">13:17</span> <span class="verse-body">Deus plebis Israhel elegit patres nostros et plebem exaltavit cum essent incolae in terra Aegypti et in brachio excelso eduxit eos ex ea</span></p>
<p id="judith-13-18"><span class="verse-num">13:18</span> <span class="verse-body">et per quadraginta annorum tempus mores eorum sustinuit in deserto</span></p>
<p id="judith-13-19"><span class="verse-num">13:19</span> <span class="verse-body">et destruens gentes septem in terra Chanaan sorte distribuit eis terram eorum</span></p>
<p id="judith-13-20"><span class="verse-num">13:20</span> <span class="verse-body">quasi post quadringentos et quinquaginta annos et post haec dedit iudices usque ad Samuhel prophetam</span></p>
<p id="judith-13-21"><span class="verse-num">13:21</span> <span class="verse-body">et exinde postulaverunt regem et dedit illis Deus Saul filium Cis virum de tribu Beniamin annis quadraginta</span></p>
<p id="judith-13-22"><span class="verse-num">13:22</span> <span class="verse-body">et amoto illo suscitavit illis David regem cui et testimonium perhibens dixit inveni David filium Iesse virum secundum cor meum qui faciet omnes voluntates meas</span></p>
<p id="judith-13-23"><span class="verse-num">13:23</span> <span class="verse-body">huius Deus ex semine secundum promissionem eduxit Israhel salvatorem Iesum</span></p>
<p id="judith-13-24"><span class="verse-num">13:24</span> <span class="verse-body">praedicante Iohanne ante faciem adventus eius baptismum paenitentiae omni populo Israhel</span></p>
<p id="judith-13-25"><span class="verse-num">13:25</span> <span class="verse-body">cum impleret autem Iohannes cursum suum dicebat quem me arbitramini esse non sum ego sed ecce venit post me cuius non sum dignus calciamenta pedum solvere</span></p>
<p id="judith-13-26"><span class="verse-num">13:26</span> <span class="verse-body">viri fratres filii generis Abraham et qui in vobis timent Deum vobis verbum salutis huius missum est</span></p>
<p id="judith-13-27"><span class="verse-num">13:27</span> <span class="verse-body">qui enim habitabant Hierusalem et principes eius hunc ignorantes et voces prophetarum quae per omne sabbatum leguntur iudicantes impleverunt</span></p>
<p id="judith-13-28"><span class="verse-num">13:28</span> <span class="verse-body">et nullam causam mortis invenientes in eum petierunt a Pilato ut interficerent eum</span></p>
<p id="judith-13-29"><span class="verse-num">13:29</span> <span class="verse-body">cumque consummassent omnia quae de eo scripta erant deponentes eum de ligno posuerunt in monumento</span></p>
<p id="judith-13-30"><span class="verse-num">13:30</span> <span class="verse-body">Deus vero suscitavit eum a mortuis qui visus est per dies multos his</span></p>
<p id="judith-13-31"><span class="verse-num">13:31</span> <span class="verse-body">qui simul ascenderant cum eo de Galilaea in Hierusalem qui usque nunc sunt testes eius ad plebem</span></p>
<p id="judith-13-32"><span class="verse-num">13:32</span> <span class="verse-body">et nos vobis adnuntiamus ea quae ad patres nostros repromissio facta est</span></p>
<p id="judith-13-33"><span class="verse-num">13:33</span> <span class="verse-body">quoniam hanc Deus adimplevit filiis nostris resuscitans Iesum sicut et in psalmo secundo scriptum est Filius meus es tu ego hodie genui te</span></p>
<p id="judith-13-34"><span class="verse-num">13:34</span> <span class="verse-body">quod autem suscitaverit eum a mortuis amplius iam non reversurum in corruptionem ita dixit quia dabo vobis sancta David fidelia</span></p>
<p id="judith-13-35"><span class="verse-num">13:35</span> <span class="verse-body">ideoque et alias dicit non dabis Sanctum tuum videre corruptionem</span></p>
<p id="judith-13-36"><span class="verse-num">13:36</span> <span class="verse-body">David enim sua generatione cum administrasset voluntati Dei dormivit et adpositus est ad patres suos et vidit corruptionem</span></p>
<p id="judith-13-37"><span class="verse-num">13:37</span> <span class="verse-body">quem vero Deus suscitavit non vidit corruptionem</span></p>
<p id="judith-13-38"><span class="verse-num">13:38</span> <span class="verse-body">notum igitur sit vobis viri fratres quia per hunc vobis remissio peccatorum adnuntiatur ab omnibus quibus non potuistis in lege Mosi iustificari</span></p>
<p id="judith-13-39"><span class="verse-num">13:39</span> <span class="verse-body">in hoc omnis qui credit iustificatur</span></p>
<p id="judith-13-40"><span class="verse-num">13:40</span> <span class="verse-body">videte ergo ne superveniat quod dictum est in prophetis</span></p>
<p id="judith-13-41"><span class="verse-num">13:41</span> <span class="verse-body">videte contemptores et admiramini et disperdimini quia opus operor ego in diebus vestris opus quod non credetis si quis enarraverit vobis</span></p>
<p id="judith-13-42"><span class="verse-num">13:42</span> <span class="verse-body">exeuntibus autem illis rogabant ut sequenti sabbato loquerentur sibi verba haec</span></p>
<p id="judith-13-43"><span class="verse-num">13:43</span> <span class="verse-body">cumque dimissa esset synagoga secuti sunt multi Iudaeorum et colentium advenarum Paulum et Barnaban qui loquentes suadebant eis ut permanerent in gratia Dei</span></p>
<p id="judith-13-44"><span class="verse-num">13:44</span> <span class="verse-body">sequenti vero sabbato paene universa civitas convenit audire verbum Domini</span></p>
<p id="judith-13-45"><span class="verse-num">13:45</span> <span class="verse-body">videntes autem turbas Iudaei repleti sunt zelo et contradicebant his quae a Paulo dicebantur blasphemantes</span></p>
<p id="judith-13-46"><span class="verse-num">13:46</span> <span class="verse-body">tunc constanter Paulus et Barnabas dixerunt vobis oportebat primum loqui verbum Dei sed quoniam repellitis illud et indignos vos iudicastis aeternae vitae ecce convertimur ad gentes</span></p>
<p id="judith-13-47"><span class="verse-num">13:47</span> <span class="verse-body">sic enim praecepit nobis Dominus posui te in lumen gentibus ut sis in salutem usque ad extremum terrae</span></p>
<p id="judith-13-48"><span class="verse-num">13:48</span> <span class="verse-body">audientes autem gentes gavisae sunt et glorificabant verbum Domini et crediderunt quotquot erant praeordinati ad vitam aeternam</span></p>
<p id="judith-13-49"><span class="verse-num">13:49</span> <span class="verse-body">disseminabatur autem verbum Domini per universam regionem</span></p>
<p id="judith-13-50"><span class="verse-num">13:50</span> <span class="verse-body">Iudaei autem concitaverunt religiosas mulieres et honestas et primos civitatis et excitaverunt persecutionem in Paulum et Barnaban et eiecerunt eos de finibus suis</span></p>
<p id="judith-13-51"><span class="verse-num">13:51</span> <span class="verse-body">at illi excusso pulvere pedum in eos venerunt Iconium</span></p>
<p id="judith-13-52"><span class="verse-num">13:52</span> <span class="verse-body">discipuli quoque replebantur gaudio et Spiritu Sancto __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a></p>
<p id="judith-14-1"><span class="verse-num">14:1</span> <span class="verse-body">factum est autem Iconii ut simul introirent synagogam Iudaeorum et loquerentur ita ut crederet Iudaeorum et Graecorum copiosa multitudo</span></p>
<p id="judith-14-2"><span class="verse-num">14:2</span> <span class="verse-body">qui vero increduli fuerunt Iudaei suscitaverunt et ad iracundiam concitaverunt animas gentium adversus fratres</span></p>
<p id="judith-14-3"><span class="verse-num">14:3</span> <span class="verse-body">multo igitur tempore demorati sunt fiducialiter agentes in Domino testimonium perhibente verbo gratiae suae dante signa et prodigia fieri per manus eorum</span></p>
<p id="judith-14-4"><span class="verse-num">14:4</span> <span class="verse-body">divisa est autem multitudo civitatis et quidam quidem erant cum Iudaeis quidam vero cum apostolis</span></p>
<p id="judith-14-5"><span class="verse-num">14:5</span> <span class="verse-body">cum autem factus esset impetus gentilium et Iudaeorum cum principibus suis ut contumeliis adficerent et lapidarent eos</span></p>
<p id="judith-14-6"><span class="verse-num">14:6</span> <span class="verse-body">intellegentes confugerunt ad civitates Lycaoniae Lystram et Derben et universam in circuitu regionem et ibi evangelizantes erant</span></p>
<p id="judith-14-7"><span class="verse-num">14:7</span> <span class="verse-body">et quidam vir in Lystris infirmus pedibus sedebat claudus ex utero matris suae qui numquam ambulaverat</span></p>
<p id="judith-14-8"><span class="verse-num">14:8</span> <span class="verse-body">hic audivit Paulum loquentem qui intuitus eum et videns quia haberet fidem ut salvus fieret</span></p>
<p id="judith-14-9"><span class="verse-num">14:9</span> <span class="verse-body">dixit magna voce surge super pedes tuos rectus et exilivit et ambulabat</span></p>
<p id="judith-14-10"><span class="verse-num">14:10</span> <span class="verse-body">turbae autem cum vidissent quod fecerat Paulus levaverunt vocem suam lycaonice dicentes dii similes facti hominibus descenderunt ad nos</span></p>
<p id="judith-14-11"><span class="verse-num">14:11</span> <span class="verse-body">et vocabant Barnaban Iovem Paulum vero Mercurium quoniam ipse erat dux verbi</span></p>
<p id="judith-14-12"><span class="verse-num">14:12</span> <span class="verse-body">sacerdos quoque Iovis qui erat ante civitatem tauros et coronas ante ianuas adferens cum populis volebat sacrificare</span></p>
<p id="judith-14-13"><span class="verse-num">14:13</span> <span class="verse-body">quod ubi audierunt apostoli Barnabas et Paulus conscissis tunicis suis exilierunt in turbas clamantes</span></p>
<p id="judith-14-14"><span class="verse-num">14:14</span> <span class="verse-body">et dicentes viri quid haec facitis et nos mortales sumus similes vobis homines adnuntiantes vobis ab his vanis converti ad Deum vivum qui fecit caelum et terram et mare et omnia quae in eis sunt</span></p>
<p id="judith-14-15"><span class="verse-num">14:15</span> <span class="verse-body">qui in praeteritis generationibus dimisit omnes gentes ingredi in vias suas</span></p>
<p id="judith-14-16"><span class="verse-num">14:16</span> <span class="verse-body">et quidem non sine testimonio semet ipsum reliquit benefaciens de caelo dans pluvias et tempora fructifera implens cibo et laetitia corda vestra</span></p>
<p id="judith-14-17"><span class="verse-num">14:17</span> <span class="verse-body">et haec dicentes vix sedaverunt turbas ne sibi immolarent</span></p>
<p id="judith-14-18"><span class="verse-num">14:18</span> <span class="verse-body">supervenerunt autem quidam ab Antiochia et Iconio Iudaei et persuasis turbis lapidantesque Paulum traxerunt extra civitatem aestimantes eum mortuum esse</span></p>
<p id="judith-14-19"><span class="verse-num">14:19</span> <span class="verse-body">circumdantibus autem eum discipulis surgens intravit civitatem et postera die profectus est cum Barnaba in Derben</span></p>
<p id="judith-14-20"><span class="verse-num">14:20</span> <span class="verse-body">cumque evangelizassent civitati illi et docuissent multos reversi sunt Lystram et Iconium et Antiochiam</span></p>
<p id="judith-14-21"><span class="verse-num">14:21</span> <span class="verse-body">confirmantes animas discipulorum exhortantes ut permanerent in fide et quoniam per multas tribulationes oportet nos intrare in regnum Dei</span></p>
<p id="judith-14-22"><span class="verse-num">14:22</span> <span class="verse-body">et cum constituissent illis per singulas ecclesias presbyteros et orassent cum ieiunationibus commendaverunt eos Domino in quem crediderunt</span></p>
<p id="judith-14-23"><span class="verse-num">14:23</span> <span class="verse-body">transeuntesque Pisidiam venerunt Pamphiliam</span></p>
<p id="judith-14-24"><span class="verse-num">14:24</span> <span class="verse-body">et loquentes in Pergen verbum Domini descenderunt in Attaliam</span></p>
<p id="judith-14-25"><span class="verse-num">14:25</span> <span class="verse-body">et inde navigaverunt Antiochiam unde erant traditi gratiae Dei in opus quod conpleverunt</span></p>
<p id="judith-14-26"><span class="verse-num">14:26</span> <span class="verse-body">cum autem venissent et congregassent ecclesiam rettulerunt quanta fecisset Deus cum illis quia aperuisset gentibus ostium fidei</span></p>
<p id="judith-14-27"><span class="verse-num">14:27</span> <span class="verse-body">morati sunt autem tempus non modicum cum discipulis __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a> <a href="#judith-15-40">40</a> <a href="#judith-15-41">41</a></p>
<p id="judith-15-1"><span class="verse-num">15:1</span> <span class="verse-body">et quidam descendentes de Iudaea docebant fratres quia nisi circumcidamini secundum morem Mosi non potestis salvi fieri</span></p>
<p id="judith-15-2"><span class="verse-num">15:2</span> <span class="verse-body">facta ergo seditione non minima Paulo et Barnabae adversum illos statuerunt ut ascenderent Paulus et Barnabas et quidam alii ex illis ad apostolos et presbyteros in Hierusalem super hac quaestione</span></p>
<p id="judith-15-3"><span class="verse-num">15:3</span> <span class="verse-body">illi igitur deducti ab ecclesia pertransiebant Foenicen et Samariam narrantes conversionem gentium et faciebant gaudium magnum omnibus fratribus</span></p>
<p id="judith-15-4"><span class="verse-num">15:4</span> <span class="verse-body">cum autem venissent Hierosolymam suscepti sunt ab ecclesia et ab apostolis et senioribus adnuntiantes quanta Deus fecisset cum illis</span></p>
<p id="judith-15-5"><span class="verse-num">15:5</span> <span class="verse-body">surrexerunt autem quidam de heresi Pharisaeorum qui crediderant dicentes quia oportet circumcidi eos praecipere quoque servare legem Mosi</span></p>
<p id="judith-15-6"><span class="verse-num">15:6</span> <span class="verse-body">conveneruntque apostoli et seniores videre de verbo hoc</span></p>
<p id="judith-15-7"><span class="verse-num">15:7</span> <span class="verse-body">cum autem magna conquisitio fieret surgens Petrus dixit ad eos viri fratres vos scitis quoniam ab antiquis diebus in nobis elegit Deus per os meum audire gentes verbum evangelii et credere</span></p>
<p id="judith-15-8"><span class="verse-num">15:8</span> <span class="verse-body">et qui novit corda Deus testimonium perhibuit dans illis Spiritum Sanctum sicut et nobis</span></p>
<p id="judith-15-9"><span class="verse-num">15:9</span> <span class="verse-body">et nihil discrevit inter nos et illos fide purificans corda eorum</span></p>
<p id="judith-15-10"><span class="verse-num">15:10</span> <span class="verse-body">nunc ergo quid temptatis Deum inponere iugum super cervicem discipulorum quod neque patres nostri neque nos portare potuimus</span></p>
<p id="judith-15-11"><span class="verse-num">15:11</span> <span class="verse-body">sed per gratiam Domini Iesu credimus salvari quemadmodum et illi</span></p>
<p id="judith-15-12"><span class="verse-num">15:12</span> <span class="verse-body">tacuit autem omnis multitudo et audiebant Barnaban et Paulum narrantes quanta fecisset Deus signa et prodigia in gentibus per eos</span></p>
<p id="judith-15-13"><span class="verse-num">15:13</span> <span class="verse-body">et postquam tacuerunt respondit Iacobus dicens viri fratres audite me</span></p>
<p id="judith-15-14"><span class="verse-num">15:14</span> <span class="verse-body">Simeon narravit quemadmodum primum Deus visitavit sumere ex gentibus populum nomini suo</span></p>
<p id="judith-15-15"><span class="verse-num">15:15</span> <span class="verse-body">et huic concordant verba prophetarum sicut scriptum est</span></p>
<p id="judith-15-16"><span class="verse-num">15:16</span> <span class="verse-body">post haec revertar et aedificabo tabernaculum David quod decidit et diruta eius reaedificabo et erigam illud</span></p>
<p id="judith-15-17"><span class="verse-num">15:17</span> <span class="verse-body">ut requirant ceteri hominum Dominum et omnes gentes super quas invocatum est nomen meum dicit Dominus faciens haec</span></p>
<p id="judith-15-18"><span class="verse-num">15:18</span> <span class="verse-body">notum a saeculo est Domino opus suum</span></p>
<p id="judith-15-19"><span class="verse-num">15:19</span> <span class="verse-body">propter quod ego iudico non inquietari eos qui ex gentibus convertuntur ad Deum</span></p>
<p id="judith-15-20"><span class="verse-num">15:20</span> <span class="verse-body">sed scribere ad eos ut abstineant se a contaminationibus simulacrorum et fornicatione et suffocatis et sanguine</span></p>
<p id="judith-15-21"><span class="verse-num">15:21</span> <span class="verse-body">Moses enim a temporibus antiquis habet in singulis civitatibus qui eum praedicent in synagogis ubi per omne sabbatum legitur</span></p>
<p id="judith-15-22"><span class="verse-num">15:22</span> <span class="verse-body">tunc placuit apostolis et senioribus cum omni ecclesia eligere viros ex eis et mittere Antiochiam cum Paulo et Barnaba Iudam qui cognominatur Barsabban et Silam viros primos in fratribus</span></p>
<p id="judith-15-23"><span class="verse-num">15:23</span> <span class="verse-body">scribentes per manus eorum apostoli et seniores fratres his qui sunt Antiochiae et Syriae et Ciliciae fratribus ex gentibus salutem</span></p>
<p id="judith-15-24"><span class="verse-num">15:24</span> <span class="verse-body">quoniam audivimus quia quidam ex nobis exeuntes turbaverunt vos verbis evertentes animas vestras quibus non mandavimus</span></p>
<p id="judith-15-25"><span class="verse-num">15:25</span> <span class="verse-body">placuit nobis collectis in unum eligere viros et mittere ad vos cum carissimis nostris Barnaba et Paulo</span></p>
<p id="judith-15-26"><span class="verse-num">15:26</span> <span class="verse-body">hominibus qui tradiderunt animas suas pro nomine Domini nostri Iesu Christi</span></p>
<p id="judith-15-27"><span class="verse-num">15:27</span> <span class="verse-body">misimus ergo Iudam et Silam qui et ipsi vobis verbis referent eadem</span></p>
<p id="judith-15-28"><span class="verse-num">15:28</span> <span class="verse-body">visum est enim Spiritui Sancto et nobis nihil ultra inponere vobis oneris quam haec necessario</span></p>
<p id="judith-15-29"><span class="verse-num">15:29</span> <span class="verse-body">ut abstineatis vos ab immolatis simulacrorum et sanguine suffocato et fornicatione a quibus custodientes vos bene agetis valete</span></p>
<p id="judith-15-30"><span class="verse-num">15:30</span> <span class="verse-body">illi igitur dimissi descenderunt Antiochiam et congregata multitudine tradiderunt epistulam</span></p>
<p id="judith-15-31"><span class="verse-num">15:31</span> <span class="verse-body">quam cum legissent gavisi sunt super consolatione</span></p>
<p id="judith-15-32"><span class="verse-num">15:32</span> <span class="verse-body">Iudas autem et Silas et ipsi cum essent prophetae verbo plurimo consolati sunt fratres et confirmaverunt</span></p>
<p id="judith-15-33"><span class="verse-num">15:33</span> <span class="verse-body">facto autem ibi tempore dimissi sunt cum pace a fratribus ad eos qui miserant illos</span></p>
<p id="judith-15-34"><span class="verse-num">15:34</span> <span class="verse-body">[]</span></p>
<p id="judith-15-35"><span class="verse-num">15:35</span> <span class="verse-body">Paulus autem et Barnabas demorabantur Antiochiae docentes et evangelizantes cum aliis pluribus verbum Domini</span></p>
<p id="judith-15-36"><span class="verse-num">15:36</span> <span class="verse-body">post aliquot autem dies dixit ad Barnaban Paulus revertentes visitemus fratres per universas civitates in quibus praedicavimus verbum Domini quomodo se habeant</span></p>
<p id="judith-15-37"><span class="verse-num">15:37</span> <span class="verse-body">Barnabas autem volebat secum adsumere et Iohannem qui cognominatur Marcus</span></p>
<p id="judith-15-38"><span class="verse-num">15:38</span> <span class="verse-body">Paulus autem rogabat eum qui discessisset ab eis a Pamphilia et non isset cum eis in opus non debere recipi eum</span></p>
<p id="judith-15-39"><span class="verse-num">15:39</span> <span class="verse-body">facta est autem dissensio ita ut discederent ab invicem et Barnabas adsumpto Marco navigaret Cyprum</span></p>
<p id="judith-15-40"><span class="verse-num">15:40</span> <span class="verse-body">Paulus vero electo Sila profectus est traditus gratiae Domini a fratribus</span></p>
<p id="judith-15-41"><span class="verse-num">15:41</span> <span class="verse-body">perambulabat autem Syriam et Ciliciam confirmans ecclesias __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a> <a href="#judith-16-27">27</a> <a href="#judith-16-28">28</a> <a href="#judith-16-29">29</a> <a href="#judith-16-30">30</a> <a href="#judith-16-31">31</a> <a href="#judith-16-32">32</a> <a href="#judith-16-33">33</a> <a href="#judith-16-34">34</a> <a href="#judith-16-35">35</a> <a href="#judith-16-36">36</a> <a href="#judith-16-37">37</a> <a href="#judith-16-38">38</a> <a href="#judith-16-39">39</a> <a href="#judith-16-40">40</a></p>
<p id="judith-16-1"><span class="verse-num">16:1</span> <span class="verse-body">pervenit autem in Derben et Lystram et ecce discipulus quidam erat ibi nomine Timotheus filius mulieris iudaeae fidelis patre gentili</span></p>
<p id="judith-16-2"><span class="verse-num">16:2</span> <span class="verse-body">huic testimonium reddebant qui in Lystris erant et Iconii fratres</span></p>
<p id="judith-16-3"><span class="verse-num">16:3</span> <span class="verse-body">hunc voluit Paulus secum proficisci et adsumens circumcidit eum propter Iudaeos qui erant in illis locis sciebant enim omnes quod pater eius gentilis esset</span></p>
<p id="judith-16-4"><span class="verse-num">16:4</span> <span class="verse-body">cum autem pertransirent civitates tradebant eis custodire dogmata quae erant decreta ab apostolis et senioribus qui essent Hierosolymis</span></p>
<p id="judith-16-5"><span class="verse-num">16:5</span> <span class="verse-body">et ecclesiae quidem confirmabantur fide et abundabant numero cotidie</span></p>
<p id="judith-16-6"><span class="verse-num">16:6</span> <span class="verse-body">transeuntes autem Frygiam et Galatiae regionem vetati sunt a Sancto Spiritu loqui verbum in Asia</span></p>
<p id="judith-16-7"><span class="verse-num">16:7</span> <span class="verse-body">cum venissent autem in Mysiam temptabant ire Bithyniam et non permisit eos Spiritus Iesu</span></p>
<p id="judith-16-8"><span class="verse-num">16:8</span> <span class="verse-body">cum autem pertransissent Mysiam descenderunt Troadem</span></p>
<p id="judith-16-9"><span class="verse-num">16:9</span> <span class="verse-body">et visio per noctem Paulo ostensa est vir macedo quidam erat stans et deprecans eum et dicens transiens in Macedoniam adiuva nos</span></p>
<p id="judith-16-10"><span class="verse-num">16:10</span> <span class="verse-body">ut autem visum vidit statim quaesivimus proficisci in Macedoniam certi facti quia vocasset nos Deus evangelizare eis</span></p>
<p id="judith-16-11"><span class="verse-num">16:11</span> <span class="verse-body">navigantes autem a Troade recto cursu venimus Samothraciam et sequenti die Neapolim</span></p>
<p id="judith-16-12"><span class="verse-num">16:12</span> <span class="verse-body">et inde Philippis quae est prima partis Macedoniae civitas colonia eramus autem in hac urbe diebus aliquot conferentes</span></p>
<p id="judith-16-13"><span class="verse-num">16:13</span> <span class="verse-body">die autem sabbatorum egressi sumus foras portam iuxta flumen ubi videbatur oratio esse et sedentes loquebamur mulieribus quae convenerant</span></p>
<p id="judith-16-14"><span class="verse-num">16:14</span> <span class="verse-body">et quaedam mulier nomine Lydia purpuraria civitatis Thyatirenorum colens Deum audivit cuius Dominus aperuit cor intendere his quae dicebantur a Paulo</span></p>
<p id="judith-16-15"><span class="verse-num">16:15</span> <span class="verse-body">cum autem baptizata esset et domus eius deprecata est dicens si iudicastis me fidelem Domino esse introite in domum meam et manete et coegit nos</span></p>
<p id="judith-16-16"><span class="verse-num">16:16</span> <span class="verse-body">factum est autem euntibus nobis ad orationem puellam quandam habentem spiritum pythonem obviare nobis quae quaestum magnum praestabat dominis suis divinando</span></p>
<p id="judith-16-17"><span class="verse-num">16:17</span> <span class="verse-body">haec subsecuta Paulum et nos clamabat dicens isti homines servi Dei excelsi sunt qui adnuntiant vobis viam salutis</span></p>
<p id="judith-16-18"><span class="verse-num">16:18</span> <span class="verse-body">hoc autem faciebat multis diebus dolens autem Paulus et conversus spiritui dixit praecipio tibi in nomine Iesu Christi exire ab ea et exiit eadem hora</span></p>
<p id="judith-16-19"><span class="verse-num">16:19</span> <span class="verse-body">videntes autem domini eius quia exivit spes quaestus eorum adprehendentes Paulum et Silam perduxerunt in forum ad principes</span></p>
<p id="judith-16-20"><span class="verse-num">16:20</span> <span class="verse-body">et offerentes eos magistratibus dixerunt hii homines conturbant civitatem nostram cum sint Iudaei</span></p>
<p id="judith-16-21"><span class="verse-num">16:21</span> <span class="verse-body">et adnuntiant morem quem non licet nobis suscipere neque facere cum simus Romani</span></p>
<p id="judith-16-22"><span class="verse-num">16:22</span> <span class="verse-body">et concurrit plebs adversus eos et magistratus scissis tunicis eorum iusserunt virgis caedi</span></p>
<p id="judith-16-23"><span class="verse-num">16:23</span> <span class="verse-body">et cum multas plagas eis inposuissent miserunt eos in carcerem praecipientes custodi ut diligenter custodiret eos</span></p>
<p id="judith-16-24"><span class="verse-num">16:24</span> <span class="verse-body">qui cum tale praeceptum accepisset misit eos in interiorem carcerem et pedes eorum strinxit in ligno</span></p>
<p id="judith-16-25"><span class="verse-num">16:25</span> <span class="verse-body">media autem nocte Paulus et Silas adorantes laudabant Deum et audiebant eos qui in custodia erant</span></p>
<p id="judith-16-26"><span class="verse-num">16:26</span> <span class="verse-body">subito vero terraemotus factus est magnus ita ut moverentur fundamenta carceris et aperta sunt statim ostia omnia et universorum vincula soluta sunt</span></p>
<p id="judith-16-27"><span class="verse-num">16:27</span> <span class="verse-body">expergefactus autem custos carceris et videns apertas ianuas carceris evaginato gladio volebat se interficere aestimans fugisse vinctos</span></p>
<p id="judith-16-28"><span class="verse-num">16:28</span> <span class="verse-body">clamavit autem Paulus magna voce dicens nihil feceris tibi mali universi enim hic sumus</span></p>
<p id="judith-16-29"><span class="verse-num">16:29</span> <span class="verse-body">petitoque lumine introgressus est et tremefactus procidit Paulo et Silae</span></p>
<p id="judith-16-30"><span class="verse-num">16:30</span> <span class="verse-body">et producens eos foras ait domini quid me oportet facere ut salvus fiam</span></p>
<p id="judith-16-31"><span class="verse-num">16:31</span> <span class="verse-body">at illi dixerunt crede in Domino Iesu et salvus eris tu et domus tua</span></p>
<p id="judith-16-32"><span class="verse-num">16:32</span> <span class="verse-body">et locuti sunt ei verbum Domini cum omnibus qui erant in domo eius</span></p>
<p id="judith-16-33"><span class="verse-num">16:33</span> <span class="verse-body">et tollens eos in illa hora noctis lavit plagas eorum et baptizatus est ipse et omnes eius continuo</span></p>
<p id="judith-16-34"><span class="verse-num">16:34</span> <span class="verse-body">cumque perduxisset eos in domum suam adposuit eis mensam et laetatus est cum omni domo sua credens Deo</span></p>
<p id="judith-16-35"><span class="verse-num">16:35</span> <span class="verse-body">et cum dies factus esset miserunt magistratus lictores dicentes dimitte homines illos</span></p>
<p id="judith-16-36"><span class="verse-num">16:36</span> <span class="verse-body">nuntiavit autem custos carceris verba haec Paulo quia miserunt magistratus ut dimittamini nunc igitur exeuntes ite in pace</span></p>
<p id="judith-16-37"><span class="verse-num">16:37</span> <span class="verse-body">Paulus autem dixit eis caesos nos publice indemnatos homines romanos miserunt in carcerem et nunc occulte nos eiciunt non ita sed veniant</span></p>
<p id="judith-16-38"><span class="verse-num">16:38</span> <span class="verse-body">et ipsi nos eiciant nuntiaverunt autem magistratibus lictores verba haec timueruntque audito quod Romani essent</span></p>
<p id="judith-16-39"><span class="verse-num">16:39</span> <span class="verse-body">et venientes deprecati sunt eos et educentes rogabant ut egrederentur urbem</span></p>
<p id="judith-16-40"><span class="verse-num">16:40</span> <span class="verse-body">exeuntes autem de carcere introierunt ad Lydiam et visis fratribus consolati sunt eos et profecti sunt __________________________________________________________________</span></p>
<h2 id="judith-ch-17">Chapter 17</h2>
<p class="verses"><a href="#judith-17-1">1</a> <a href="#judith-17-2">2</a> <a href="#judith-17-3">3</a> <a href="#judith-17-4">4</a> <a href="#judith-17-5">5</a> <a href="#judith-17-6">6</a> <a href="#judith-17-7">7</a> <a href="#judith-17-8">8</a> <a href="#judith-17-9">9</a> <a href="#judith-17-10">10</a> <a href="#judith-17-11">11</a> <a href="#judith-17-12">12</a> <a href="#judith-17-13">13</a> <a href="#judith-17-14">14</a> <a href="#judith-17-15">15</a> <a href="#judith-17-16">16</a> <a href="#judith-17-17">17</a> <a href="#judith-17-18">18</a> <a href="#judith-17-19">19</a> <a href="#judith-17-20">20</a> <a href="#judith-17-21">21</a> <a href="#judith-17-22">22</a> <a href="#judith-17-23">23</a> <a href="#judith-17-24">24</a> <a href="#judith-17-25">25</a> <a href="#judith-17-26">26</a> <a href="#judith-17-27">27</a> <a href="#judith-17-28">28</a> <a href="#judith-17-29">29</a> <a href="#judith-17-30">30</a> <a href="#judith-17-31">31</a> <a href="#judith-17-32">32</a> <a href="#judith-17-33">33</a> <a href="#judith-17-34">34</a></p>
<p id="judith-17-1"><span class="verse-num">17:1</span> <span class="verse-body">cum autem perambulassent Amphipolim et Apolloniam venerunt Thessalonicam ubi erat synagoga Iudaeorum</span></p>
<p id="judith-17-2"><span class="verse-num">17:2</span> <span class="verse-body">secundum consuetudinem autem Paulus introivit ad eos et per sabbata tria disserebat eis de scripturis</span></p>
<p id="judith-17-3"><span class="verse-num">17:3</span> <span class="verse-body">adaperiens et insinuans quia Christum oportuit pati et resurgere a mortuis et quia hic est Christus Iesus quem ego adnuntio vobis</span></p>
<p id="judith-17-4"><span class="verse-num">17:4</span> <span class="verse-body">et quidam ex eis crediderunt et adiuncti sunt Paulo et Silae et de colentibus gentilibusque multitudo magna et mulieres nobiles non paucae</span></p>
<p id="judith-17-5"><span class="verse-num">17:5</span> <span class="verse-body">zelantes autem Iudaei adsumentesque de vulgo viros quosdam malos et turba facta concitaverunt civitatem et adsistentes domui Iasonis quaerebant eos producere in populum</span></p>
<p id="judith-17-6"><span class="verse-num">17:6</span> <span class="verse-body">et cum non invenissent eos trahebant Iasonem et quosdam fratres ad principes civitatis clamantes quoniam hii qui orbem concitant et huc venerunt</span></p>
<p id="judith-17-7"><span class="verse-num">17:7</span> <span class="verse-body">quos suscepit Iason et hii omnes contra decreta Caesaris faciunt regem alium dicentes esse Iesum</span></p>
<p id="judith-17-8"><span class="verse-num">17:8</span> <span class="verse-body">concitaverunt autem plebem et principes civitatis audientes haec</span></p>
<p id="judith-17-9"><span class="verse-num">17:9</span> <span class="verse-body">et accepto satis ab Iasone et a ceteris dimiserunt eos</span></p>
<p id="judith-17-10"><span class="verse-num">17:10</span> <span class="verse-body">fratres vero confestim per noctem dimiserunt Paulum et Silam in Beroeam qui cum advenissent in synagogam Iudaeorum introierunt</span></p>
<p id="judith-17-11"><span class="verse-num">17:11</span> <span class="verse-body">hii autem erant nobiliores eorum qui sunt Thessalonicae qui susceperunt verbum cum omni aviditate cotidie scrutantes scripturas si haec ita se haberent</span></p>
<p id="judith-17-12"><span class="verse-num">17:12</span> <span class="verse-body">et multi quidem crediderunt ex eis et gentilium mulierum honestarum et viri non pauci</span></p>
<p id="judith-17-13"><span class="verse-num">17:13</span> <span class="verse-body">cum autem cognovissent in Thessalonica Iudaei quia et Beroeae praedicatum est a Paulo verbum Dei venerunt et illuc commoventes et turbantes multitudinem</span></p>
<p id="judith-17-14"><span class="verse-num">17:14</span> <span class="verse-body">statimque tunc Paulum dimiserunt fratres ut iret usque ad mare Silas autem et Timotheus remanserunt ibi</span></p>
<p id="judith-17-15"><span class="verse-num">17:15</span> <span class="verse-body">qui autem deducebant Paulum perduxerunt usque Athenas et accepto mandato ab eo ad Silam et Timotheum ut quam celeriter venirent ad illum profecti sunt</span></p>
<p id="judith-17-16"><span class="verse-num">17:16</span> <span class="verse-body">Paulus autem cum Athenis eos expectaret incitabatur spiritus eius in ipso videns idolatriae deditam civitatem</span></p>
<p id="judith-17-17"><span class="verse-num">17:17</span> <span class="verse-body">disputabat igitur in synagoga cum Iudaeis et colentibus et in foro per omnes dies ad eos qui aderant</span></p>
<p id="judith-17-18"><span class="verse-num">17:18</span> <span class="verse-body">quidam autem epicurei et stoici philosophi disserebant cum eo et quidam dicebant quid vult seminiverbius hic dicere alii vero novorum daemoniorum videtur adnuntiator esse quia Iesum et resurrectionem adnuntiabat eis</span></p>
<p id="judith-17-19"><span class="verse-num">17:19</span> <span class="verse-body">et adprehensum eum ad Ariopagum duxerunt dicentes possumus scire quae est haec nova quae a te dicitur doctrina</span></p>
<p id="judith-17-20"><span class="verse-num">17:20</span> <span class="verse-body">nova enim quaedam infers auribus nostris volumus ergo scire quidnam velint haec esse</span></p>
<p id="judith-17-21"><span class="verse-num">17:21</span> <span class="verse-body">Athenienses autem omnes et advenae hospites ad nihil aliud vacabant nisi aut dicere aut audire aliquid novi</span></p>
<p id="judith-17-22"><span class="verse-num">17:22</span> <span class="verse-body">stans autem Paulus in medio Ariopagi ait viri athenienses per omnia quasi superstitiosiores vos video</span></p>
<p id="judith-17-23"><span class="verse-num">17:23</span> <span class="verse-body">praeteriens enim et videns simulacra vestra inveni et aram in qua scriptum erat ignoto deo quod ergo ignorantes colitis hoc ego adnuntio vobis</span></p>
<p id="judith-17-24"><span class="verse-num">17:24</span> <span class="verse-body">Deus qui fecit mundum et omnia quae in eo sunt hic caeli et terrae cum sit Dominus non in manufactis templis inhabitat</span></p>
<p id="judith-17-25"><span class="verse-num">17:25</span> <span class="verse-body">nec manibus humanis colitur indigens aliquo cum ipse det omnibus vitam et inspirationem et omnia</span></p>
<p id="judith-17-26"><span class="verse-num">17:26</span> <span class="verse-body">fecitque ex uno omne genus hominum inhabitare super universam faciem terrae definiens statuta tempora et terminos habitationis eorum</span></p>
<p id="judith-17-27"><span class="verse-num">17:27</span> <span class="verse-body">quaerere Deum si forte adtractent eum aut inveniant quamvis non longe sit ab unoquoque nostrum</span></p>
<p id="judith-17-28"><span class="verse-num">17:28</span> <span class="verse-body">in ipso enim vivimus et movemur et sumus sicut et quidam vestrum poetarum dixerunt ipsius enim et genus sumus</span></p>
<p id="judith-17-29"><span class="verse-num">17:29</span> <span class="verse-body">genus ergo cum simus Dei non debemus aestimare auro aut argento aut lapidi sculpturae artis et cogitationis hominis divinum esse simile</span></p>
<p id="judith-17-30"><span class="verse-num">17:30</span> <span class="verse-body">et tempora quidem huius ignorantiae despiciens Deus nunc adnuntiat hominibus ut omnes ubique paenitentiam agant</span></p>
<p id="judith-17-31"><span class="verse-num">17:31</span> <span class="verse-body">eo quod statuit diem in qua iudicaturus est orbem in aequitate in viro in quo statuit fidem praebens omnibus suscitans eum a mortuis</span></p>
<p id="judith-17-32"><span class="verse-num">17:32</span> <span class="verse-body">cum audissent autem resurrectionem mortuorum quidam quidem inridebant quidam vero dixerunt audiemus te de hoc iterum</span></p>
<p id="judith-17-33"><span class="verse-num">17:33</span> <span class="verse-body">sic Paulus exivit de medio eorum</span></p>
<p id="judith-17-34"><span class="verse-num">17:34</span> <span class="verse-body">quidam vero viri adherentes ei crediderunt in quibus et Dionisius Ariopagita et mulier nomine Damaris et alii cum eis __________________________________________________________________</span></p>
<h2 id="judith-ch-18">Chapter 18</h2>
<p class="verses"><a href="#judith-18-1">1</a> <a href="#judith-18-2">2</a> <a href="#judith-18-3">3</a> <a href="#judith-18-4">4</a> <a href="#judith-18-5">5</a> <a href="#judith-18-6">6</a> <a href="#judith-18-7">7</a> <a href="#judith-18-8">8</a> <a href="#judith-18-9">9</a> <a href="#judith-18-10">10</a> <a href="#judith-18-11">11</a> <a href="#judith-18-12">12</a> <a href="#judith-18-13">13</a> <a href="#judith-18-14">14</a> <a href="#judith-18-15">15</a> <a href="#judith-18-16">16</a> <a href="#judith-18-17">17</a> <a href="#judith-18-18">18</a> <a href="#judith-18-19">19</a> <a href="#judith-18-20">20</a> <a href="#judith-18-21">21</a> <a href="#judith-18-22">22</a> <a href="#judith-18-23">23</a> <a href="#judith-18-24">24</a> <a href="#judith-18-25">25</a> <a href="#judith-18-26">26</a> <a href="#judith-18-27">27</a> <a href="#judith-18-28">28</a></p>
<p id="judith-18-1"><span class="verse-num">18:1</span> <span class="verse-body">post haec egressus ab Athenis venit Corinthum</span></p>
<p id="judith-18-2"><span class="verse-num">18:2</span> <span class="verse-body">et inveniens quendam Iudaeum nomine Aquilam Ponticum genere qui nuper venerat ab Italia et Priscillam uxorem eius eo quod praecepisset Claudius discedere omnes Iudaeos a Roma accessit ad eos</span></p>
<p id="judith-18-3"><span class="verse-num">18:3</span> <span class="verse-body">et quia eiusdem erat artis manebat apud eos et operabatur erat autem scenofactoriae artis</span></p>
<p id="judith-18-4"><span class="verse-num">18:4</span> <span class="verse-body">[]</span></p>
<p id="judith-18-5"><span class="verse-num">18:5</span> <span class="verse-body">cum venissent autem de Macedonia Silas et Timotheus instabat verbo Paulus testificans Iudaeis esse Christum Iesum</span></p>
<p id="judith-18-6"><span class="verse-num">18:6</span> <span class="verse-body">contradicentibus autem eis et blasphemantibus excutiens vestimenta dixit ad eos sanguis vester super caput vestrum mundus ego ex hoc ad gentes vadam</span></p>
<p id="judith-18-7"><span class="verse-num">18:7</span> <span class="verse-body">et migrans inde intravit in domum cuiusdam nomine Titi Iusti colentis Deum cuius domus erat coniuncta synagogae</span></p>
<p id="judith-18-8"><span class="verse-num">18:8</span> <span class="verse-body">Crispus autem archisynagogus credidit Domino cum omni domo sua et multi Corinthiorum audientes credebant et baptizabantur</span></p>
<p id="judith-18-9"><span class="verse-num">18:9</span> <span class="verse-body">dixit autem Dominus nocte per visionem Paulo noli timere sed loquere et ne taceas</span></p>
<p id="judith-18-10"><span class="verse-num">18:10</span> <span class="verse-body">propter quod ego sum tecum et nemo adponetur tibi ut noceat te quoniam populus est mihi multus in hac civitate</span></p>
<p id="judith-18-11"><span class="verse-num">18:11</span> <span class="verse-body">sedit autem annum et sex menses docens apud eos verbum Dei</span></p>
<p id="judith-18-12"><span class="verse-num">18:12</span> <span class="verse-body">Gallione autem proconsule Achaiae insurrexerunt uno animo Iudaei in Paulum et adduxerunt eum ad tribunal</span></p>
<p id="judith-18-13"><span class="verse-num">18:13</span> <span class="verse-body">dicentes quia contra legem hic persuadet hominibus colere Deum</span></p>
<p id="judith-18-14"><span class="verse-num">18:14</span> <span class="verse-body">incipiente autem Paulo aperire os dixit Gallio ad Iudaeos si quidem esset iniquum aliquid aut facinus pessimum o viri iudaei recte vos sustinerem</span></p>
<p id="judith-18-15"><span class="verse-num">18:15</span> <span class="verse-body">si vero quaestiones sunt de verbo et nominibus et legis vestrae vos ipsi videritis iudex ego horum nolo esse</span></p>
<p id="judith-18-16"><span class="verse-num">18:16</span> <span class="verse-body">et minavit eos a tribunali</span></p>
<p id="judith-18-17"><span class="verse-num">18:17</span> <span class="verse-body">adprehendentes autem omnes Sosthenen principem synagogae percutiebant ante tribunal et nihil eorum Gallioni curae erat</span></p>
<p id="judith-18-18"><span class="verse-num">18:18</span> <span class="verse-body">Paulus vero cum adhuc sustinuisset dies multos fratribus valefaciens navigavit Syriam et cum eo Priscilla et Aquila qui sibi totonderat in Cencris caput habebat enim votum</span></p>
<p id="judith-18-19"><span class="verse-num">18:19</span> <span class="verse-body">devenitque Ephesum et illos ibi reliquit ipse vero ingressus synagogam disputavit cum Iudaeis</span></p>
<p id="judith-18-20"><span class="verse-num">18:20</span> <span class="verse-body">rogantibus autem eis ut ampliori tempore maneret non consensit</span></p>
<p id="judith-18-21"><span class="verse-num">18:21</span> <span class="verse-body">sed valefaciens et dicens iterum revertar ad vos Deo volente profectus est ab Epheso</span></p>
<p id="judith-18-22"><span class="verse-num">18:22</span> <span class="verse-body">et descendens Caesaream ascendit et salutavit ecclesiam et descendit Antiochiam</span></p>
<p id="judith-18-23"><span class="verse-num">18:23</span> <span class="verse-body">et facto ibi aliquanto tempore profectus est perambulans ex ordine galaticam regionem et Frygiam confirmans omnes discipulos</span></p>
<p id="judith-18-24"><span class="verse-num">18:24</span> <span class="verse-body">Iudaeus autem quidam Apollo nomine Alexandrinus natione vir eloquens devenit Ephesum potens in scripturis</span></p>
<p id="judith-18-25"><span class="verse-num">18:25</span> <span class="verse-body">hic erat edoctus viam Domini et fervens spiritu loquebatur et docebat diligenter ea quae sunt Iesu sciens tantum baptisma Iohannis</span></p>
<p id="judith-18-26"><span class="verse-num">18:26</span> <span class="verse-body">hic ergo coepit fiducialiter agere in synagoga quem cum audissent Priscilla et Aquila adsumpserunt eum et diligentius exposuerunt ei viam Dei</span></p>
<p id="judith-18-27"><span class="verse-num">18:27</span> <span class="verse-body">cum autem vellet ire Achaiam exhortati fratres scripserunt discipulis ut susciperent eum qui cum venisset contulit multum his qui crediderant</span></p>
<p id="judith-18-28"><span class="verse-num">18:28</span> <span class="verse-body">vehementer enim Iudaeos revincebat publice ostendens per scripturas esse Christum Iesum __________________________________________________________________</span></p>
<h2 id="judith-ch-19">Chapter 19</h2>
<p class="verses"><a href="#judith-19-1">1</a> <a href="#judith-19-2">2</a> <a href="#judith-19-3">3</a> <a href="#judith-19-4">4</a> <a href="#judith-19-5">5</a> <a href="#judith-19-6">6</a> <a href="#judith-19-7">7</a> <a href="#judith-19-8">8</a> <a href="#judith-19-9">9</a> <a href="#judith-19-10">10</a> <a href="#judith-19-11">11</a> <a href="#judith-19-12">12</a> <a href="#judith-19-13">13</a> <a href="#judith-19-14">14</a> <a href="#judith-19-15">15</a> <a href="#judith-19-16">16</a> <a href="#judith-19-17">17</a> <a href="#judith-19-18">18</a> <a href="#judith-19-19">19</a> <a href="#judith-19-20">20</a> <a href="#judith-19-21">21</a> <a href="#judith-19-22">22</a> <a href="#judith-19-23">23</a> <a href="#judith-19-24">24</a> <a href="#judith-19-25">25</a> <a href="#judith-19-26">26</a> <a href="#judith-19-27">27</a> <a href="#judith-19-28">28</a> <a href="#judith-19-29">29</a> <a href="#judith-19-30">30</a> <a href="#judith-19-31">31</a> <a href="#judith-19-32">32</a> <a href="#judith-19-33">33</a> <a href="#judith-19-34">34</a> <a href="#judith-19-35">35</a> <a href="#judith-19-36">36</a> <a href="#judith-19-37">37</a> <a href="#judith-19-38">38</a> <a href="#judith-19-39">39</a> <a href="#judith-19-40">40</a></p>
<p id="judith-19-1"><span class="verse-num">19:1</span> <span class="verse-body">factum est autem cum Apollo esset Corinthi ut Paulus peragratis superioribus partibus veniret Ephesum et inveniret quosdam discipulos</span></p>
<p id="judith-19-2"><span class="verse-num">19:2</span> <span class="verse-body">dixitque ad eos si Spiritum Sanctum accepistis credentes at illi ad eum sed neque si Spiritus Sanctus est audivimus</span></p>
<p id="judith-19-3"><span class="verse-num">19:3</span> <span class="verse-body">ille vero ait in quo ergo baptizati estis qui dixerunt in Iohannis baptismate</span></p>
<p id="judith-19-4"><span class="verse-num">19:4</span> <span class="verse-body">dixit autem Paulus Iohannes baptizavit baptisma paenitentiae populum dicens in eum qui venturus esset post ipsum ut crederent hoc est in Iesum</span></p>
<p id="judith-19-5"><span class="verse-num">19:5</span> <span class="verse-body">his auditis baptizati sunt in nomine Domini Iesu</span></p>
<p id="judith-19-6"><span class="verse-num">19:6</span> <span class="verse-body">et cum inposuisset illis manum Paulus venit Spiritus Sanctus super eos et loquebantur linguis et prophetabant</span></p>
<p id="judith-19-7"><span class="verse-num">19:7</span> <span class="verse-body">erant autem omnes viri fere duodecim</span></p>
<p id="judith-19-8"><span class="verse-num">19:8</span> <span class="verse-body">introgressus autem synagogam cum fiducia loquebatur per tres menses disputans et suadens de regno Dei</span></p>
<p id="judith-19-9"><span class="verse-num">19:9</span> <span class="verse-body">cum autem quidam indurarentur et non crederent maledicentes viam coram multitudine discedens ab eis segregavit discipulos cotidie disputans in scola Tyranni</span></p>
<p id="judith-19-10"><span class="verse-num">19:10</span> <span class="verse-body">hoc autem factum est per biennium ita ut omnes qui habitabant in Asia audirent verbum Domini Iudaei atque gentiles</span></p>
<p id="judith-19-11"><span class="verse-num">19:11</span> <span class="verse-body">virtutesque non quaslibet Deus faciebat per manus Pauli</span></p>
<p id="judith-19-12"><span class="verse-num">19:12</span> <span class="verse-body">ita ut etiam super languidos deferrentur a corpore eius sudaria vel semicintia et recedebant ab eis languores et spiritus nequam egrediebantur</span></p>
<p id="judith-19-13"><span class="verse-num">19:13</span> <span class="verse-body">temptaverunt autem quidam et de circumeuntibus iudaeis exorcistis invocare super eos qui habebant spiritus malos nomen Domini Iesu dicentes adiuro vos per Iesum quem Paulus praedicat</span></p>
<p id="judith-19-14"><span class="verse-num">19:14</span> <span class="verse-body">erant autem quidam Scevae Iudaei principis sacerdotum septem filii qui hoc faciebant</span></p>
<p id="judith-19-15"><span class="verse-num">19:15</span> <span class="verse-body">respondens autem spiritus nequam dixit eis Iesum novi et Paulum scio vos autem qui estis</span></p>
<p id="judith-19-16"><span class="verse-num">19:16</span> <span class="verse-body">et insiliens homo in eos in quo erat daemonium pessimum et dominatus amborum invaluit contra eos ita ut nudi et vulnerati effugerent de domo illa</span></p>
<p id="judith-19-17"><span class="verse-num">19:17</span> <span class="verse-body">hoc autem notum factum est omnibus Iudaeis atque gentilibus qui habitabant Ephesi et cecidit timor super omnes illos et magnificabatur nomen Domini Iesu</span></p>
<p id="judith-19-18"><span class="verse-num">19:18</span> <span class="verse-body">multique credentium veniebant confitentes et adnuntiantes actus suos</span></p>
<p id="judith-19-19"><span class="verse-num">19:19</span> <span class="verse-body">multi autem ex his qui fuerant curiosa sectati contulerunt libros et conbuserunt coram omnibus et conputatis pretiis illorum invenerunt pecuniam denariorum quinquaginta milium</span></p>
<p id="judith-19-20"><span class="verse-num">19:20</span> <span class="verse-body">ita fortiter verbum Dei crescebat et confirmabatur</span></p>
<p id="judith-19-21"><span class="verse-num">19:21</span> <span class="verse-body">his autem expletis posuit Paulus in Spiritu transita Macedonia et Achaia ire Hierosolymam dicens quoniam postquam fuero ibi oportet me et Romam videre</span></p>
<p id="judith-19-22"><span class="verse-num">19:22</span> <span class="verse-body">mittens autem in Macedoniam duos ex ministrantibus sibi Timotheum et Erastum ipse remansit ad tempus in Asia</span></p>
<p id="judith-19-23"><span class="verse-num">19:23</span> <span class="verse-body">facta est autem in illo tempore turbatio non minima de via</span></p>
<p id="judith-19-24"><span class="verse-num">19:24</span> <span class="verse-body">Demetrius enim quidam nomine argentarius faciens aedes argenteas Dianae praestabat artificibus non modicum quaestum</span></p>
<p id="judith-19-25"><span class="verse-num">19:25</span> <span class="verse-body">quos convocans et eos qui eiusmodi erant opifices dixit viri scitis quia de hoc artificio adquisitio est nobis</span></p>
<p id="judith-19-26"><span class="verse-num">19:26</span> <span class="verse-body">et videtis et auditis quia non solum Ephesi sed paene totius Asiae Paulus hic suadens avertit multam turbam dicens quoniam non sunt dii qui manibus fiunt</span></p>
<p id="judith-19-27"><span class="verse-num">19:27</span> <span class="verse-body">non solum autem haec periclitabitur nobis pars in redargutionem venire sed et magnae deae Dianae templum in nihilum reputabitur sed et destrui incipiet maiestas eius quam tota Asia et orbis colit</span></p>
<p id="judith-19-28"><span class="verse-num">19:28</span> <span class="verse-body">his auditis repleti sunt ira et exclamaverunt dicentes magna Diana Ephesiorum</span></p>
<p id="judith-19-29"><span class="verse-num">19:29</span> <span class="verse-body">et impleta est civitas confusione et impetum fecerunt uno animo in theatrum rapto Gaio et Aristarcho Macedonibus comitibus Pauli</span></p>
<p id="judith-19-30"><span class="verse-num">19:30</span> <span class="verse-body">Paulo autem volente intrare in populum non permiserunt discipuli</span></p>
<p id="judith-19-31"><span class="verse-num">19:31</span> <span class="verse-body">quidam autem et de Asiae principibus qui erant amici eius miserunt ad eum rogantes ne se daret in theatrum</span></p>
<p id="judith-19-32"><span class="verse-num">19:32</span> <span class="verse-body">alii autem aliud clamabant erat enim ecclesia confusa et plures nesciebant qua ex causa convenissent</span></p>
<p id="judith-19-33"><span class="verse-num">19:33</span> <span class="verse-body">de turba autem detraxerunt Alexandrum propellentibus eum Iudaeis Alexander ergo manu silentio postulato volebat rationem reddere populo</span></p>
<p id="judith-19-34"><span class="verse-num">19:34</span> <span class="verse-body">quem ut cognoverunt Iudaeum esse vox facta est una omnium quasi per horas duas clamantium magna Diana Ephesiorum</span></p>
<p id="judith-19-35"><span class="verse-num">19:35</span> <span class="verse-body">et cum sedasset scriba turbas dixit viri ephesii quis enim est hominum qui nesciat Ephesiorum civitatem cultricem esse magnae Dianae Iovisque prolis</span></p>
<p id="judith-19-36"><span class="verse-num">19:36</span> <span class="verse-body">cum ergo his contradici non possit oportet vos sedatos esse et nihil temere agere</span></p>
<p id="judith-19-37"><span class="verse-num">19:37</span> <span class="verse-body">adduxistis enim homines istos neque sacrilegos neque blasphemantes deam vestram</span></p>
<p id="judith-19-38"><span class="verse-num">19:38</span> <span class="verse-body">quod si Demetrius et qui cum eo sunt artifices habent adversus aliquem causam conventus forenses aguntur et pro consulibus sunt accusent invicem</span></p>
<p id="judith-19-39"><span class="verse-num">19:39</span> <span class="verse-body">si quid autem alterius rei quaeritis in legitima ecclesia poterit absolvi</span></p>
<p id="judith-19-40"><span class="verse-num">19:40</span> <span class="verse-body">nam et periclitamur argui seditionis hodiernae cum nullus obnoxius sit de quo non possimus reddere rationem concursus istius et cum haec dixisset dimisit ecclesiam __________________________________________________________________</span></p>
<h2 id="judith-ch-20">Chapter 20</h2>
<p class="verses"><a href="#judith-20-1">1</a> <a href="#judith-20-2">2</a> <a href="#judith-20-3">3</a> <a href="#judith-20-4">4</a> <a href="#judith-20-5">5</a> <a href="#judith-20-6">6</a> <a href="#judith-20-7">7</a> <a href="#judith-20-8">8</a> <a href="#judith-20-9">9</a> <a href="#judith-20-10">10</a> <a href="#judith-20-11">11</a> <a href="#judith-20-12">12</a> <a href="#judith-20-13">13</a> <a href="#judith-20-14">14</a> <a href="#judith-20-15">15</a> <a href="#judith-20-16">16</a> <a href="#judith-20-17">17</a> <a href="#judith-20-18">18</a> <a href="#judith-20-19">19</a> <a href="#judith-20-20">20</a> <a href="#judith-20-21">21</a> <a href="#judith-20-22">22</a> <a href="#judith-20-23">23</a> <a href="#judith-20-24">24</a> <a href="#judith-20-25">25</a> <a href="#judith-20-26">26</a> <a href="#judith-20-27">27</a> <a href="#judith-20-28">28</a> <a href="#judith-20-29">29</a> <a href="#judith-20-30">30</a> <a href="#judith-20-31">31</a> <a href="#judith-20-32">32</a> <a href="#judith-20-33">33</a> <a href="#judith-20-34">34</a> <a href="#judith-20-35">35</a> <a href="#judith-20-36">36</a> <a href="#judith-20-37">37</a> <a href="#judith-20-38">38</a></p>
<p id="judith-20-1"><span class="verse-num">20:1</span> <span class="verse-body">postquam autem cessavit tumultus vocatis Paulus discipulis et exhortatus eos valedixit et profectus est ut iret in Macedoniam</span></p>
<p id="judith-20-2"><span class="verse-num">20:2</span> <span class="verse-body">cum autem perambulasset partes illas et exhortatus eos fuisset multo sermone venit ad Graeciam</span></p>
<p id="judith-20-3"><span class="verse-num">20:3</span> <span class="verse-body">ubi cum fecisset menses tres factae sunt illi insidiae a Iudaeis navigaturo in Syriam habuitque consilium ut reverteretur per Macedoniam</span></p>
<p id="judith-20-4"><span class="verse-num">20:4</span> <span class="verse-body">comitatus est autem eum Sopater Pyrri Beroensis Thessalonicensium vero Aristarchus et Secundus et Gaius Derbeus et Timotheus Asiani vero Tychicus et Trophimus</span></p>
<p id="judith-20-5"><span class="verse-num">20:5</span> <span class="verse-body">hii cum praecessissent sustinebant nos Troade</span></p>
<p id="judith-20-6"><span class="verse-num">20:6</span> <span class="verse-body">nos vero navigavimus post dies azymorum a Philippis et venimus ad eos Troadem in diebus quinque ubi demorati sumus diebus septem</span></p>
<p id="judith-20-7"><span class="verse-num">20:7</span> <span class="verse-body">in una autem sabbati cum convenissemus ad frangendum panem Paulus disputabat eis profecturus in crastinum protraxitque sermonem usque in mediam noctem</span></p>
<p id="judith-20-8"><span class="verse-num">20:8</span> <span class="verse-body">erant autem lampades copiosae in cenaculo ubi eramus congregati</span></p>
<p id="judith-20-9"><span class="verse-num">20:9</span> <span class="verse-body">sedens autem quidam adulescens nomine Eutychus super fenestram cum mergeretur somno gravi disputante diu Paulo eductus somno cecidit de tertio cenaculo deorsum et sublatus est mortuus</span></p>
<p id="judith-20-10"><span class="verse-num">20:10</span> <span class="verse-body">ad quem cum descendisset Paulus incubuit super eum et conplexus dixit nolite turbari anima enim ipsius in eo est</span></p>
<p id="judith-20-11"><span class="verse-num">20:11</span> <span class="verse-body">ascendens autem frangensque panem et gustans satisque adlocutus usque in lucem sic profectus est</span></p>
<p id="judith-20-12"><span class="verse-num">20:12</span> <span class="verse-body">adduxerunt autem puerum viventem et consolati sunt non minime</span></p>
<p id="judith-20-13"><span class="verse-num">20:13</span> <span class="verse-body">nos autem ascendentes navem enavigavimus in Asson inde suscepturi Paulum sic enim disposuerat ipse per terram iter facturus</span></p>
<p id="judith-20-14"><span class="verse-num">20:14</span> <span class="verse-body">cum autem convenisset nos in Asson adsumpto eo venimus Mytilenen</span></p>
<p id="judith-20-15"><span class="verse-num">20:15</span> <span class="verse-body">et inde navigantes sequenti die venimus contra Chium et alia adplicuimus Samum et sequenti venimus Miletum</span></p>
<p id="judith-20-16"><span class="verse-num">20:16</span> <span class="verse-body">proposuerat enim Paulus transnavigare Ephesum ne qua mora illi fieret in Asia festinabat enim si possibile sibi esset ut diem pentecosten faceret Hierosolymis</span></p>
<p id="judith-20-17"><span class="verse-num">20:17</span> <span class="verse-body">a Mileto autem mittens Ephesum vocavit maiores natu ecclesiae</span></p>
<p id="judith-20-18"><span class="verse-num">20:18</span> <span class="verse-body">qui cum venissent ad eum et simul essent dixit eis vos scitis a prima die qua ingressus sum in Asiam qualiter vobiscum per omne tempus fuerim</span></p>
<p id="judith-20-19"><span class="verse-num">20:19</span> <span class="verse-body">serviens Domino cum omni humilitate et lacrimis et temptationibus quae mihi acciderunt ex insidiis Iudaeorum</span></p>
<p id="judith-20-20"><span class="verse-num">20:20</span> <span class="verse-body">quomodo nihil subtraxerim utilium quo minus adnuntiarem vobis et docerem vos publice et per domos</span></p>
<p id="judith-20-21"><span class="verse-num">20:21</span> <span class="verse-body">testificans Iudaeis atque gentilibus in Deum paenitentiam et fidem in Dominum nostrum Iesum Christum</span></p>
<p id="judith-20-22"><span class="verse-num">20:22</span> <span class="verse-body">et nunc ecce alligatus ego Spiritu vado in Hierusalem quae in ea eventura sint mihi ignorans</span></p>
<p id="judith-20-23"><span class="verse-num">20:23</span> <span class="verse-body">nisi quod Spiritus Sanctus per omnes civitates protestatur mihi dicens quoniam vincula et tribulationes me manent</span></p>
<p id="judith-20-24"><span class="verse-num">20:24</span> <span class="verse-body">sed nihil horum vereor nec facio animam pretiosiorem quam me dummodo consummem cursum meum et ministerium quod accepi a Domino Iesu testificari evangelium gratiae Dei</span></p>
<p id="judith-20-25"><span class="verse-num">20:25</span> <span class="verse-body">et nunc ecce ego scio quia amplius non videbitis faciem meam vos omnes per quos transivi praedicans regnum Dei</span></p>
<p id="judith-20-26"><span class="verse-num">20:26</span> <span class="verse-body">quapropter contestor vos hodierna die quia mundus sum a sanguine omnium</span></p>
<p id="judith-20-27"><span class="verse-num">20:27</span> <span class="verse-body">non enim subterfugi quo minus adnuntiarem omne consilium Dei vobis</span></p>
<p id="judith-20-28"><span class="verse-num">20:28</span> <span class="verse-body">adtendite vobis et universo gregi in quo vos Spiritus Sanctus posuit episcopos regere ecclesiam Dei quam adquisivit sanguine suo</span></p>
<p id="judith-20-29"><span class="verse-num">20:29</span> <span class="verse-body">ego scio quoniam intrabunt post discessionem meam lupi graves in vos non parcentes gregi</span></p>
<p id="judith-20-30"><span class="verse-num">20:30</span> <span class="verse-body">et ex vobis ipsis exsurgent viri loquentes perversa ut abducant discipulos post se</span></p>
<p id="judith-20-31"><span class="verse-num">20:31</span> <span class="verse-body">propter quod vigilate memoria retinentes quoniam per triennium nocte et die non cessavi cum lacrimis monens unumquemque vestrum</span></p>
<p id="judith-20-32"><span class="verse-num">20:32</span> <span class="verse-body">et nunc commendo vos Deo et verbo gratiae ipsius qui potens est aedificare et dare hereditatem in sanctificatis omnibus</span></p>
<p id="judith-20-33"><span class="verse-num">20:33</span> <span class="verse-body">argentum aut aurum aut vestem nullius concupivi</span></p>
<p id="judith-20-34"><span class="verse-num">20:34</span> <span class="verse-body">ipsi scitis quoniam ad ea quae mihi opus erant et his qui mecum sunt ministraverunt manus istae</span></p>
<p id="judith-20-35"><span class="verse-num">20:35</span> <span class="verse-body">omnia ostendi vobis quoniam sic laborantes oportet suscipere infirmos ac meminisse verbi Domini Iesu quoniam ipse dixit beatius est magis dare quam accipere</span></p>
<p id="judith-20-36"><span class="verse-num">20:36</span> <span class="verse-body">et cum haec dixisset positis genibus suis cum omnibus illis oravit</span></p>
<p id="judith-20-37"><span class="verse-num">20:37</span> <span class="verse-body">magnus autem fletus factus est omnium et procumbentes super collum Pauli osculabantur eum</span></p>
<p id="judith-20-38"><span class="verse-num">20:38</span> <span class="verse-body">dolentes maxime in verbo quo dixerat quoniam amplius faciem eius non essent visuri et deducebant eum ad navem __________________________________________________________________</span></p>
<h2 id="judith-ch-21">Chapter 21</h2>
<p class="verses"><a href="#judith-21-1">1</a> <a href="#judith-21-2">2</a> <a href="#judith-21-3">3</a> <a href="#judith-21-4">4</a> <a href="#judith-21-5">5</a> <a href="#judith-21-6">6</a> <a href="#judith-21-7">7</a> <a href="#judith-21-8">8</a> <a href="#judith-21-9">9</a> <a href="#judith-21-10">10</a> <a href="#judith-21-11">11</a> <a href="#judith-21-12">12</a> <a href="#judith-21-13">13</a> <a href="#judith-21-14">14</a> <a href="#judith-21-15">15</a> <a href="#judith-21-16">16</a> <a href="#judith-21-17">17</a> <a href="#judith-21-18">18</a> <a href="#judith-21-19">19</a> <a href="#judith-21-20">20</a> <a href="#judith-21-21">21</a> <a href="#judith-21-22">22</a> <a href="#judith-21-23">23</a> <a href="#judith-21-24">24</a> <a href="#judith-21-25">25</a> <a href="#judith-21-26">26</a> <a href="#judith-21-27">27</a> <a href="#judith-21-28">28</a> <a href="#judith-21-29">29</a> <a href="#judith-21-30">30</a> <a href="#judith-21-31">31</a> <a href="#judith-21-32">32</a> <a href="#judith-21-33">33</a> <a href="#judith-21-34">34</a> <a href="#judith-21-35">35</a> <a href="#judith-21-36">36</a> <a href="#judith-21-37">37</a> <a href="#judith-21-38">38</a> <a href="#judith-21-39">39</a> <a href="#judith-21-40">40</a></p>
<p id="judith-21-1"><span class="verse-num">21:1</span> <span class="verse-body">cum autem factum esset ut navigaremus abstracti ab eis recto cursu venimus Cho et sequenti die Rhodum et inde Patara</span></p>
<p id="judith-21-2"><span class="verse-num">21:2</span> <span class="verse-body">et cum invenissemus navem transfretantem in Foenicen ascendentes navigavimus</span></p>
<p id="judith-21-3"><span class="verse-num">21:3</span> <span class="verse-body">cum paruissemus autem Cypro et relinquentes eam ad sinistram navigabamus in Syriam et venimus Tyrum ibi enim navis erat expositura onus</span></p>
<p id="judith-21-4"><span class="verse-num">21:4</span> <span class="verse-body">inventis autem discipulis mansimus ibi diebus septem qui Paulo dicebant per Spiritum ne ascenderet Hierosolymam</span></p>
<p id="judith-21-5"><span class="verse-num">21:5</span> <span class="verse-body">et explicitis diebus profecti ibamus deducentibus nos omnibus cum uxoribus et filiis usque foras civitatem et positis genibus in litore oravimus</span></p>
<p id="judith-21-6"><span class="verse-num">21:6</span> <span class="verse-body">et cum valefecissemus invicem ascendimus in navem illi autem redierunt in sua</span></p>
<p id="judith-21-7"><span class="verse-num">21:7</span> <span class="verse-body">nos vero navigatione explicita a Tyro descendimus Ptolomaida et salutatis fratribus mansimus die una apud illos</span></p>
<p id="judith-21-8"><span class="verse-num">21:8</span> <span class="verse-body">alia autem die profecti venimus Caesaream et intrantes in domum Philippi evangelistae qui erat de septem mansimus apud eum</span></p>
<p id="judith-21-9"><span class="verse-num">21:9</span> <span class="verse-body">huic autem erant filiae quattuor virgines prophetantes</span></p>
<p id="judith-21-10"><span class="verse-num">21:10</span> <span class="verse-body">et cum moraremur per dies aliquot supervenit quidam a Iudaea propheta nomine Agabus</span></p>
<p id="judith-21-11"><span class="verse-num">21:11</span> <span class="verse-body">is cum venisset ad nos tulit zonam Pauli et alligans sibi pedes et manus dixit haec dicit Spiritus Sanctus virum cuius est zona haec sic alligabunt in Hierusalem Iudaei et tradent in manus gentium</span></p>
<p id="judith-21-12"><span class="verse-num">21:12</span> <span class="verse-body">quod cum audissemus rogabamus nos et qui loci illius erant ne ascenderet Hierosolymam</span></p>
<p id="judith-21-13"><span class="verse-num">21:13</span> <span class="verse-body">tunc respondit Paulus et dixit quid facitis flentes et adfligentes cor meum ego enim non solum alligari sed et mori in Hierusalem paratus sum propter nomen Domini Iesu</span></p>
<p id="judith-21-14"><span class="verse-num">21:14</span> <span class="verse-body">et cum ei suadere non possemus quievimus dicentes Domini voluntas fiat</span></p>
<p id="judith-21-15"><span class="verse-num">21:15</span> <span class="verse-body">post dies autem istos praeparati ascendebamus Hierusalem</span></p>
<p id="judith-21-16"><span class="verse-num">21:16</span> <span class="verse-body">venerunt autem et ex discipulis a Caesarea nobiscum adducentes apud quem hospitaremur Mnasonem quendam Cyprium antiquum discipulum</span></p>
<p id="judith-21-17"><span class="verse-num">21:17</span> <span class="verse-body">et cum venissemus Hierosolymam libenter exceperunt nos fratres</span></p>
<p id="judith-21-18"><span class="verse-num">21:18</span> <span class="verse-body">sequenti autem die introibat Paulus nobiscum ad Iacobum omnesque collecti sunt seniores</span></p>
<p id="judith-21-19"><span class="verse-num">21:19</span> <span class="verse-body">quos cum salutasset narrabat per singula quae fecisset Deus in gentibus per ministerium ipsius</span></p>
<p id="judith-21-20"><span class="verse-num">21:20</span> <span class="verse-body">at illi cum audissent magnificabant Deum dixeruntque ei vides frater quot milia sint in Iudaeis qui crediderunt et omnes aemulatores sunt legis</span></p>
<p id="judith-21-21"><span class="verse-num">21:21</span> <span class="verse-body">audierunt autem de te quia discessionem doceas a Mose eorum qui per gentes sunt Iudaeorum dicens non debere circumcidere eos filios suos neque secundum consuetudinem ingredi</span></p>
<p id="judith-21-22"><span class="verse-num">21:22</span> <span class="verse-body">quid ergo est utique oportet convenire multitudinem audient enim te supervenisse</span></p>
<p id="judith-21-23"><span class="verse-num">21:23</span> <span class="verse-body">hoc ergo fac quod tibi dicimus sunt nobis viri quattuor votum habentes super se</span></p>
<p id="judith-21-24"><span class="verse-num">21:24</span> <span class="verse-body">his adsumptis sanctifica te cum illis et inpende in illis ut radant capita et scient omnes quia quae de te audierunt falsa sunt sed ambulas et ipse custodiens legem</span></p>
<p id="judith-21-25"><span class="verse-num">21:25</span> <span class="verse-body">de his autem qui crediderunt ex gentibus nos scripsimus iudicantes ut abstineant se ab idolis immolato et sanguine et suffocato et fornicatione</span></p>
<p id="judith-21-26"><span class="verse-num">21:26</span> <span class="verse-body">tunc Paulus adsumptis viris postera die purificatus cum illis intravit in templum adnuntians expletionem dierum purificationis donec offerretur pro unoquoque eorum oblatio</span></p>
<p id="judith-21-27"><span class="verse-num">21:27</span> <span class="verse-body">dum autem septem dies consummarentur hii qui de Asia erant Iudaei cum vidissent eum in templo concitaverunt omnem populum et iniecerunt ei manus clamantes</span></p>
<p id="judith-21-28"><span class="verse-num">21:28</span> <span class="verse-body">viri israhelitae adiuvate hic est homo qui adversus populum et legem et locum hunc omnes ubique docens insuper et gentiles induxit in templum et violavit sanctum locum istum</span></p>
<p id="judith-21-29"><span class="verse-num">21:29</span> <span class="verse-body">viderant enim Trophimum Ephesium in civitate cum ipso quem aestimaverunt quoniam in templum induxisset Paulus</span></p>
<p id="judith-21-30"><span class="verse-num">21:30</span> <span class="verse-body">commotaque est civitas tota et facta est concursio populi et adprehendentes Paulum trahebant eum extra templum et statim clausae sunt ianuae</span></p>
<p id="judith-21-31"><span class="verse-num">21:31</span> <span class="verse-body">quaerentibus autem eum occidere nuntiatum est tribuno cohortis quia tota confunditur Hierusalem</span></p>
<p id="judith-21-32"><span class="verse-num">21:32</span> <span class="verse-body">qui statim adsumptis militibus et centurionibus decucurrit ad illos qui cum vidissent tribunum et milites cessaverunt percutere Paulum</span></p>
<p id="judith-21-33"><span class="verse-num">21:33</span> <span class="verse-body">tunc accedens tribunus adprehendit eum et iussit alligari catenis duabus et interrogabat quis esset et quid fecisset</span></p>
<p id="judith-21-34"><span class="verse-num">21:34</span> <span class="verse-body">alii autem aliud clamabant in turba et cum non posset certum cognoscere prae tumultu iussit duci eum in castra</span></p>
<p id="judith-21-35"><span class="verse-num">21:35</span> <span class="verse-body">et cum venisset ad gradus contigit ut portaretur a militibus propter vim populi</span></p>
<p id="judith-21-36"><span class="verse-num">21:36</span> <span class="verse-body">sequebatur enim multitudo populi clamans tolle eum</span></p>
<p id="judith-21-37"><span class="verse-num">21:37</span> <span class="verse-body">et cum coepisset induci in castra Paulus dicit tribuno si licet mihi loqui aliquid ad te qui dixit graece nosti</span></p>
<p id="judith-21-38"><span class="verse-num">21:38</span> <span class="verse-body">nonne tu es Aegyptius qui ante hos dies tumultum concitasti et eduxisti in desertum quattuor milia virorum sicariorum</span></p>
<p id="judith-21-39"><span class="verse-num">21:39</span> <span class="verse-body">et dixit ad eum Paulus ego homo sum quidem iudaeus a Tarso Ciliciae non ignotae civitatis municeps rogo autem te permitte mihi loqui ad populum</span></p>
<p id="judith-21-40"><span class="verse-num">21:40</span> <span class="verse-body">et cum ille permisisset Paulus stans in gradibus annuit manu ad plebem et magno silentio facto adlocutus est hebraea lingua dicens __________________________________________________________________</span></p>
<h2 id="judith-ch-22">Chapter 22</h2>
<p class="verses"><a href="#judith-22-1">1</a> <a href="#judith-22-2">2</a> <a href="#judith-22-3">3</a> <a href="#judith-22-4">4</a> <a href="#judith-22-5">5</a> <a href="#judith-22-6">6</a> <a href="#judith-22-7">7</a> <a href="#judith-22-8">8</a> <a href="#judith-22-9">9</a> <a href="#judith-22-10">10</a> <a href="#judith-22-11">11</a> <a href="#judith-22-12">12</a> <a href="#judith-22-13">13</a> <a href="#judith-22-14">14</a> <a href="#judith-22-15">15</a> <a href="#judith-22-16">16</a> <a href="#judith-22-17">17</a> <a href="#judith-22-18">18</a> <a href="#judith-22-19">19</a> <a href="#judith-22-20">20</a> <a href="#judith-22-21">21</a> <a href="#judith-22-22">22</a> <a href="#judith-22-23">23</a> <a href="#judith-22-24">24</a> <a href="#judith-22-25">25</a> <a href="#judith-22-26">26</a> <a href="#judith-22-27">27</a> <a href="#judith-22-28">28</a> <a href="#judith-22-29">29</a> <a href="#judith-22-30">30</a></p>
<p id="judith-22-1"><span class="verse-num">22:1</span> <span class="verse-body">viri fratres et patres audite quam ad vos nunc reddo rationem</span></p>
<p id="judith-22-2"><span class="verse-num">22:2</span> <span class="verse-body">cum audissent autem quia hebraea lingua loquitur ad illos magis praestiterunt silentium</span></p>
<p id="judith-22-3"><span class="verse-num">22:3</span> <span class="verse-body">et dixit ego sum vir iudaeus natus Tarso Ciliciae nutritus autem in ista civitate secus pedes Gamalihel eruditus iuxta veritatem paternae legis aemulator legis sicut et vos omnes estis hodie</span></p>
<p id="judith-22-4"><span class="verse-num">22:4</span> <span class="verse-body">qui hanc viam persecutus sum usque ad mortem alligans et tradens in custodias viros ac mulieres</span></p>
<p id="judith-22-5"><span class="verse-num">22:5</span> <span class="verse-body">sicut princeps sacerdotum testimonium mihi reddit et omnes maiores natu a quibus et epistulas accipiens ad fratres Damascum pergebam ut adducerem inde vinctos in Hierusalem uti punirentur</span></p>
<p id="judith-22-6"><span class="verse-num">22:6</span> <span class="verse-body">factum est autem eunte me et adpropinquante Damasco media die subito de caelo circumfulsit me lux copiosa</span></p>
<p id="judith-22-7"><span class="verse-num">22:7</span> <span class="verse-body">et decidens in terram audivi vocem dicentem mihi Saule Saule quid me persequeris</span></p>
<p id="judith-22-8"><span class="verse-num">22:8</span> <span class="verse-body">ego autem respondi quis es Domine dixitque ad me ego sum Iesus Nazarenus quem tu persequeris</span></p>
<p id="judith-22-9"><span class="verse-num">22:9</span> <span class="verse-body">et qui mecum erant lumen quidem viderunt vocem autem non audierunt eius qui loquebatur mecum</span></p>
<p id="judith-22-10"><span class="verse-num">22:10</span> <span class="verse-body">et dixi quid faciam Domine Dominus autem dixit ad me surgens vade Damascum et ibi tibi dicetur de omnibus quae te oporteat facere</span></p>
<p id="judith-22-11"><span class="verse-num">22:11</span> <span class="verse-body">et cum non viderem prae claritate luminis illius ad manum deductus a comitibus veni Damascum</span></p>
<p id="judith-22-12"><span class="verse-num">22:12</span> <span class="verse-body">Ananias autem quidam vir secundum legem testimonium habens ab omnibus habitantibus Iudaeis</span></p>
<p id="judith-22-13"><span class="verse-num">22:13</span> <span class="verse-body">veniens ad me et adstans dixit mihi Saule frater respice et ego eadem hora respexi in eum</span></p>
<p id="judith-22-14"><span class="verse-num">22:14</span> <span class="verse-body">at ille dixit Deus patrum nostrorum praeordinavit te ut cognosceres voluntatem eius et videres Iustum et audires vocem ex ore eius</span></p>
<p id="judith-22-15"><span class="verse-num">22:15</span> <span class="verse-body">quia eris testis illius ad omnes homines eorum quae vidisti et audisti</span></p>
<p id="judith-22-16"><span class="verse-num">22:16</span> <span class="verse-body">et nunc quid moraris exsurge baptizare et ablue peccata tua invocato nomine ipsius</span></p>
<p id="judith-22-17"><span class="verse-num">22:17</span> <span class="verse-body">factum est autem revertenti mihi in Hierusalem et oranti in templo fieri me in stupore mentis</span></p>
<p id="judith-22-18"><span class="verse-num">22:18</span> <span class="verse-body">et videre illum dicentem mihi festina et exi velociter ex Hierusalem quoniam non recipient testimonium tuum de me</span></p>
<p id="judith-22-19"><span class="verse-num">22:19</span> <span class="verse-body">et ego dixi Domine ipsi sciunt quia ego eram concludens in carcerem et caedens per synagogas eos qui credebant in te</span></p>
<p id="judith-22-20"><span class="verse-num">22:20</span> <span class="verse-body">et cum funderetur sanguis Stephani testis tui ego adstabam et consentiebam et custodiebam vestimenta interficientium illum</span></p>
<p id="judith-22-21"><span class="verse-num">22:21</span> <span class="verse-body">et dixit ad me vade quoniam ego in nationes longe mittam te</span></p>
<p id="judith-22-22"><span class="verse-num">22:22</span> <span class="verse-body">audiebant autem eum usque ad hoc verbum et levaverunt vocem suam dicentes tolle de terra eiusmodi non enim fas est eum vivere</span></p>
<p id="judith-22-23"><span class="verse-num">22:23</span> <span class="verse-body">vociferantibus autem eis et proicientibus vestimenta sua et pulverem iactantibus in aerem</span></p>
<p id="judith-22-24"><span class="verse-num">22:24</span> <span class="verse-body">iussit tribunus induci eum in castra et flagellis caedi et torqueri eum ut sciret propter quam causam sic adclamarent ei</span></p>
<p id="judith-22-25"><span class="verse-num">22:25</span> <span class="verse-body">et cum adstrinxissent eum loris dixit adstanti sibi centurioni Paulus si hominem romanum et indemnatum licet vobis flagellare</span></p>
<p id="judith-22-26"><span class="verse-num">22:26</span> <span class="verse-body">quo audito centurio accessit ad tribunum et nuntiavit dicens quid acturus es hic enim homo civis romanus est</span></p>
<p id="judith-22-27"><span class="verse-num">22:27</span> <span class="verse-body">accedens autem tribunus dixit illi dic mihi tu Romanus es at ille dixit etiam</span></p>
<p id="judith-22-28"><span class="verse-num">22:28</span> <span class="verse-body">et respondit tribunus ego multa summa civitatem hanc consecutus sum et Paulus ait ego autem et natus sum</span></p>
<p id="judith-22-29"><span class="verse-num">22:29</span> <span class="verse-body">protinus ergo discesserunt ab illo qui eum torturi erant tribunus quoque timuit postquam rescivit quia civis romanus esset et quia alligasset eum</span></p>
<p id="judith-22-30"><span class="verse-num">22:30</span> <span class="verse-body">postera autem die volens scire diligentius qua ex causa accusaretur a Iudaeis solvit eum et iussit sacerdotes convenire et omne concilium et producens Paulum statuit inter illos __________________________________________________________________</span></p>
<h2 id="judith-ch-23">Chapter 23</h2>
<p class="verses"><a href="#judith-23-1">1</a> <a href="#judith-23-2">2</a> <a href="#judith-23-3">3</a> <a href="#judith-23-4">4</a> <a href="#judith-23-5">5</a> <a href="#judith-23-6">6</a> <a href="#judith-23-7">7</a> <a href="#judith-23-8">8</a> <a href="#judith-23-9">9</a> <a href="#judith-23-10">10</a> <a href="#judith-23-11">11</a> <a href="#judith-23-12">12</a> <a href="#judith-23-13">13</a> <a href="#judith-23-14">14</a> <a href="#judith-23-15">15</a> <a href="#judith-23-16">16</a> <a href="#judith-23-17">17</a> <a href="#judith-23-18">18</a> <a href="#judith-23-19">19</a> <a href="#judith-23-20">20</a> <a href="#judith-23-21">21</a> <a href="#judith-23-22">22</a> <a href="#judith-23-23">23</a> <a href="#judith-23-24">24</a> <a href="#judith-23-25">25</a> <a href="#judith-23-26">26</a> <a href="#judith-23-27">27</a> <a href="#judith-23-28">28</a> <a href="#judith-23-29">29</a> <a href="#judith-23-30">30</a> <a href="#judith-23-31">31</a> <a href="#judith-23-32">32</a> <a href="#judith-23-33">33</a> <a href="#judith-23-34">34</a> <a href="#judith-23-35">35</a></p>
<p id="judith-23-1"><span class="verse-num">23:1</span> <span class="verse-body">intendens autem concilium Paulus ait viri fratres ego omni conscientia bona conversatus sum ante Deum usque in hodiernum diem</span></p>
<p id="judith-23-2"><span class="verse-num">23:2</span> <span class="verse-body">princeps autem sacerdotum Ananias praecepit adstantibus sibi percutere os eius</span></p>
<p id="judith-23-3"><span class="verse-num">23:3</span> <span class="verse-body">tunc Paulus ad eum dixit percutiet te Deus paries dealbate et tu sedens iudicas me secundum legem et contra legem iubes me percuti</span></p>
<p id="judith-23-4"><span class="verse-num">23:4</span> <span class="verse-body">et qui adstabant dixerunt summum sacerdotem Dei maledicis</span></p>
<p id="judith-23-5"><span class="verse-num">23:5</span> <span class="verse-body">dixit autem Paulus nesciebam fratres quia princeps est sacerdotum scriptum est enim principem populi tui non maledices</span></p>
<p id="judith-23-6"><span class="verse-num">23:6</span> <span class="verse-body">sciens autem Paulus quia una pars esset Sadducaeorum et altera Pharisaeorum exclamavit in concilio viri fratres ego Pharisaeus sum filius Pharisaeorum de spe et resurrectione mortuorum ego iudicor</span></p>
<p id="judith-23-7"><span class="verse-num">23:7</span> <span class="verse-body">et cum haec dixisset facta est dissensio inter Pharisaeos et Sadducaeos et soluta est multitudo</span></p>
<p id="judith-23-8"><span class="verse-num">23:8</span> <span class="verse-body">Sadducaei enim dicunt non esse resurrectionem neque angelum neque spiritum Pharisaei autem utrumque confitentur</span></p>
<p id="judith-23-9"><span class="verse-num">23:9</span> <span class="verse-body">factus est autem clamor magnus et surgentes quidam Pharisaeorum pugnabant dicentes nihil mali invenimus in homine isto quod si spiritus locutus est ei aut angelus</span></p>
<p id="judith-23-10"><span class="verse-num">23:10</span> <span class="verse-body">et cum magna dissensio facta esset timens tribunus ne discerperetur Paulus ab ipsis iussit milites descendere et rapere eum de medio eorum ac deducere eum in castra</span></p>
<p id="judith-23-11"><span class="verse-num">23:11</span> <span class="verse-body">sequenti autem nocte adsistens ei Dominus ait constans esto sicut enim testificatus es de me Hierusalem sic te oportet et Romae testificari</span></p>
<p id="judith-23-12"><span class="verse-num">23:12</span> <span class="verse-body">facta autem die collegerunt se quidam ex Iudaeis et devoverunt se dicentes neque manducaturos neque bibituros donec occiderent Paulum</span></p>
<p id="judith-23-13"><span class="verse-num">23:13</span> <span class="verse-body">erant autem plus quam quadraginta qui hanc coniurationem fecerant</span></p>
<p id="judith-23-14"><span class="verse-num">23:14</span> <span class="verse-body">qui accesserunt ad principes sacerdotum et seniores et dixerunt devotione devovimus nos nihil gustaturos donec occidamus Paulum</span></p>
<p id="judith-23-15"><span class="verse-num">23:15</span> <span class="verse-body">nunc ergo vos notum facite tribuno cum concilio ut producat illum ad vos tamquam aliquid certius cognituri de eo nos vero priusquam adpropiet parati sumus interficere illum</span></p>
<p id="judith-23-16"><span class="verse-num">23:16</span> <span class="verse-body">quod cum audisset filius sororis Pauli insidias venit et intravit in castra nuntiavitque Paulo</span></p>
<p id="judith-23-17"><span class="verse-num">23:17</span> <span class="verse-body">vocans autem Paulus ad se unum ex centurionibus ait adulescentem hunc perduc ad tribunum habet enim aliquid indicare illi</span></p>
<p id="judith-23-18"><span class="verse-num">23:18</span> <span class="verse-body">et ille quidem adsumens eum duxit ad tribunum et ait vinctus Paulus vocans rogavit me hunc adulescentem perducere ad te habentem aliquid loqui tibi</span></p>
<p id="judith-23-19"><span class="verse-num">23:19</span> <span class="verse-body">adprehendens autem tribunus manum illius secessit cum eo seorsum et interrogavit illum quid est quod habes indicare mihi</span></p>
<p id="judith-23-20"><span class="verse-num">23:20</span> <span class="verse-body">ille autem dixit Iudaeis convenit rogare te ut crastina die Paulum producas in concilium quasi aliquid certius inquisituri sint de illo</span></p>
<p id="judith-23-21"><span class="verse-num">23:21</span> <span class="verse-body">tu vero ne credideris illis insidiantur enim ei ex eis viri amplius quadraginta qui se devoverunt non manducare neque bibere donec interficiant eum et nunc parati sunt expectantes promissum tuum</span></p>
<p id="judith-23-22"><span class="verse-num">23:22</span> <span class="verse-body">tribunus igitur dimisit adulescentem praecipiens ne cui loqueretur quoniam haec nota sibi fecisset</span></p>
<p id="judith-23-23"><span class="verse-num">23:23</span> <span class="verse-body">et vocatis duobus centurionibus dixit illis parate milites ducentos ut eant usque Caesaream et equites septuaginta et lancearios ducentos a tertia hora noctis</span></p>
<p id="judith-23-24"><span class="verse-num">23:24</span> <span class="verse-body">et iumenta praeparate ut inponentes Paulum salvum perducerent ad Felicem praesidem</span></p>
<p id="judith-23-25"><span class="verse-num">23:25</span> <span class="verse-body">[]</span></p>
<p id="judith-23-26"><span class="verse-num">23:26</span> <span class="verse-body">scribens epistulam continentem haec Claudius Lysias optimo praesidi Felici salutem</span></p>
<p id="judith-23-27"><span class="verse-num">23:27</span> <span class="verse-body">virum hunc conprehensum a Iudaeis et incipientem interfici ab eis superveniens cum exercitu eripui cognito quia Romanus est</span></p>
<p id="judith-23-28"><span class="verse-num">23:28</span> <span class="verse-body">volensque scire causam quam obiciebant illi deduxi eum in concilium eorum</span></p>
<p id="judith-23-29"><span class="verse-num">23:29</span> <span class="verse-body">quem inveni accusari de quaestionibus legis ipsorum nihil vero dignum morte aut vinculis habentem crimen</span></p>
<p id="judith-23-30"><span class="verse-num">23:30</span> <span class="verse-body">et cum mihi perlatum esset de insidiis quas paraverunt ei misi ad te denuntians et accusatoribus ut dicant apud te</span></p>
<p id="judith-23-31"><span class="verse-num">23:31</span> <span class="verse-body">milites ergo secundum praeceptum sibi adsumentes Paulum duxerunt per noctem in Antipatridem</span></p>
<p id="judith-23-32"><span class="verse-num">23:32</span> <span class="verse-body">et postera die dimissis equitibus ut irent cum eo reversi sunt ad castra</span></p>
<p id="judith-23-33"><span class="verse-num">23:33</span> <span class="verse-body">qui cum venissent Caesaream et tradidissent epistulam praesidi statuerunt ante illum et Paulum</span></p>
<p id="judith-23-34"><span class="verse-num">23:34</span> <span class="verse-body">cum legisset autem et interrogasset de qua provincia esset et cognoscens quia de Cilicia</span></p>
<p id="judith-23-35"><span class="verse-num">23:35</span> <span class="verse-body">audiam te inquit cum et accusatores tui venerint iussitque in praetorio Herodis custodiri eum __________________________________________________________________</span></p>
<h2 id="judith-ch-24">Chapter 24</h2>
<p class="verses"><a href="#judith-24-1">1</a> <a href="#judith-24-2">2</a> <a href="#judith-24-3">3</a> <a href="#judith-24-4">4</a> <a href="#judith-24-5">5</a> <a href="#judith-24-6">6</a> <a href="#judith-24-7">7</a> <a href="#judith-24-8">8</a> <a href="#judith-24-9">9</a> <a href="#judith-24-10">10</a> <a href="#judith-24-11">11</a> <a href="#judith-24-12">12</a> <a href="#judith-24-13">13</a> <a href="#judith-24-14">14</a> <a href="#judith-24-15">15</a> <a href="#judith-24-16">16</a> <a href="#judith-24-17">17</a> <a href="#judith-24-18">18</a> <a href="#judith-24-19">19</a> <a href="#judith-24-20">20</a> <a href="#judith-24-21">21</a> <a href="#judith-24-22">22</a> <a href="#judith-24-23">23</a> <a href="#judith-24-24">24</a> <a href="#judith-24-25">25</a> <a href="#judith-24-26">26</a> <a href="#judith-24-27">27</a></p>
<p id="judith-24-1"><span class="verse-num">24:1</span> <span class="verse-body">post quinque autem dies descendit princeps sacerdotum Ananias cum senioribus quibusdam et Tertullo quodam oratore qui adierunt praesidem adversus Paulum</span></p>
<p id="judith-24-2"><span class="verse-num">24:2</span> <span class="verse-body">et citato Paulo coepit accusare Tertullus dicens cum in multa pace agamus per te et multa corrigantur per tuam providentiam</span></p>
<p id="judith-24-3"><span class="verse-num">24:3</span> <span class="verse-body">semper et ubique suscipimus optime Felix cum omni gratiarum actione</span></p>
<p id="judith-24-4"><span class="verse-num">24:4</span> <span class="verse-body">ne diutius autem te protraham oro breviter audias nos pro tua clementia</span></p>
<p id="judith-24-5"><span class="verse-num">24:5</span> <span class="verse-body">invenimus hunc hominem pestiferum et concitantem seditiones omnibus Iudaeis in universo orbe et auctorem seditionis sectae Nazarenorum</span></p>
<p id="judith-24-6"><span class="verse-num">24:6</span> <span class="verse-body">qui etiam templum violare conatus est quem et adprehendimus</span></p>
<p id="judith-24-7"><span class="verse-num">24:7</span> <span class="verse-body">[]</span></p>
<p id="judith-24-8"><span class="verse-num">24:8</span> <span class="verse-body">a quo poteris ipse iudicans de omnibus istis cognoscere de quibus nos accusamus eum</span></p>
<p id="judith-24-9"><span class="verse-num">24:9</span> <span class="verse-body">adiecerunt autem et Iudaei dicentes haec ita se habere</span></p>
<p id="judith-24-10"><span class="verse-num">24:10</span> <span class="verse-body">respondit autem Paulus annuente sibi praeside dicere ex multis annis esse te iudicem genti huic sciens bono animo pro me satisfaciam</span></p>
<p id="judith-24-11"><span class="verse-num">24:11</span> <span class="verse-body">potes enim cognoscere quia non plus sunt dies mihi quam duodecim ex quo ascendi adorare in Hierusalem</span></p>
<p id="judith-24-12"><span class="verse-num">24:12</span> <span class="verse-body">et neque in templo invenerunt me cum aliquo disputantem aut concursum facientem turbae neque in synagogis neque in civitate</span></p>
<p id="judith-24-13"><span class="verse-num">24:13</span> <span class="verse-body">neque probare possunt tibi de quibus nunc accusant me</span></p>
<p id="judith-24-14"><span class="verse-num">24:14</span> <span class="verse-body">confiteor autem hoc tibi quod secundum sectam quam dicunt heresim sic deservio patrio Deo meo credens omnibus quae in lege et prophetis scripta sunt</span></p>
<p id="judith-24-15"><span class="verse-num">24:15</span> <span class="verse-body">spem habens in Deum quam et hii ipsi expectant resurrectionem futuram iustorum et iniquorum</span></p>
<p id="judith-24-16"><span class="verse-num">24:16</span> <span class="verse-body">in hoc et ipse studeo sine offendiculo conscientiam habere ad Deum et ad homines semper</span></p>
<p id="judith-24-17"><span class="verse-num">24:17</span> <span class="verse-body">post annos autem plures elemosynas facturus in gentem meam veni et oblationes et vota</span></p>
<p id="judith-24-18"><span class="verse-num">24:18</span> <span class="verse-body">in quibus invenerunt me purificatum in templo non cum turba neque cum tumultu</span></p>
<p id="judith-24-19"><span class="verse-num">24:19</span> <span class="verse-body">quidam autem ex Asia Iudaei quos oportebat apud te praesto esse et accusare si quid haberent adversum me</span></p>
<p id="judith-24-20"><span class="verse-num">24:20</span> <span class="verse-body">aut hii ipsi dicant si quid invenerunt in me iniquitatis cum stem in concilio</span></p>
<p id="judith-24-21"><span class="verse-num">24:21</span> <span class="verse-body">nisi de una hac solummodo voce qua clamavi inter eos stans quoniam de resurrectione mortuorum ego iudicor hodie a vobis</span></p>
<p id="judith-24-22"><span class="verse-num">24:22</span> <span class="verse-body">distulit autem illos Felix certissime sciens de via dicens cum tribunus Lysias descenderit audiam vos</span></p>
<p id="judith-24-23"><span class="verse-num">24:23</span> <span class="verse-body">iussitque centurioni custodiri eum et habere requiem nec quemquam prohibere de suis ministrare ei</span></p>
<p id="judith-24-24"><span class="verse-num">24:24</span> <span class="verse-body">post aliquot autem dies veniens Felix cum Drusilla uxore sua quae erat Iudaea vocavit Paulum et audivit ab eo fidem quae est in Iesum Christum</span></p>
<p id="judith-24-25"><span class="verse-num">24:25</span> <span class="verse-body">disputante autem illo de iustitia et castitate et de iudicio futuro timefactus Felix respondit quod nunc adtinet vade tempore autem oportuno accersiam te</span></p>
<p id="judith-24-26"><span class="verse-num">24:26</span> <span class="verse-body">simul et sperans quia pecunia daretur a Paulo propter quod et frequenter accersiens eum loquebatur cum eo</span></p>
<p id="judith-24-27"><span class="verse-num">24:27</span> <span class="verse-body">biennio autem expleto accepit successorem Felix Porcium Festum volens autem gratiam praestare Iudaeis Felix reliquit Paulum vinctum __________________________________________________________________</span></p>
<h2 id="judith-ch-25">Chapter 25</h2>
<p class="verses"><a href="#judith-25-1">1</a> <a href="#judith-25-2">2</a> <a href="#judith-25-3">3</a> <a href="#judith-25-4">4</a> <a href="#judith-25-5">5</a> <a href="#judith-25-6">6</a> <a href="#judith-25-7">7</a> <a href="#judith-25-8">8</a> <a href="#judith-25-9">9</a> <a href="#judith-25-10">10</a> <a href="#judith-25-11">11</a> <a href="#judith-25-12">12</a> <a href="#judith-25-13">13</a> <a href="#judith-25-14">14</a> <a href="#judith-25-15">15</a> <a href="#judith-25-16">16</a> <a href="#judith-25-17">17</a> <a href="#judith-25-18">18</a> <a href="#judith-25-19">19</a> <a href="#judith-25-20">20</a> <a href="#judith-25-21">21</a> <a href="#judith-25-22">22</a> <a href="#judith-25-23">23</a> <a href="#judith-25-24">24</a> <a href="#judith-25-25">25</a> <a href="#judith-25-26">26</a> <a href="#judith-25-27">27</a></p>
<p id="judith-25-1"><span class="verse-num">25:1</span> <span class="verse-body">Festus ergo cum venisset in provinciam post triduum ascendit Hierosolymam a Caesarea</span></p>
<p id="judith-25-2"><span class="verse-num">25:2</span> <span class="verse-body">adieruntque eum principes sacerdotum et primi Iudaeorum adversus Paulum et rogabant eum</span></p>
<p id="judith-25-3"><span class="verse-num">25:3</span> <span class="verse-body">postulantes gratiam adversum eum ut iuberet perduci eum Hierusalem insidias tendentes ut eum interficerent in via</span></p>
<p id="judith-25-4"><span class="verse-num">25:4</span> <span class="verse-body">Festus autem respondit servari Paulum in Caesarea se autem maturius profecturum</span></p>
<p id="judith-25-5"><span class="verse-num">25:5</span> <span class="verse-body">qui ergo in vobis ait potentes sunt descendentes simul si quod est in viro crimen accusent eum</span></p>
<p id="judith-25-6"><span class="verse-num">25:6</span> <span class="verse-body">demoratus autem inter eos dies non amplius quam octo aut decem descendit Caesaream et altera die sedit pro tribunali et iussit Paulum adduci</span></p>
<p id="judith-25-7"><span class="verse-num">25:7</span> <span class="verse-body">qui cum perductus esset circumsteterunt eum qui ab Hierosolyma descenderant Iudaei multas et graves causas obicientes quas non poterant probare</span></p>
<p id="judith-25-8"><span class="verse-num">25:8</span> <span class="verse-body">Paulo autem rationem reddente quoniam neque in legem Iudaeorum neque in templum neque in Caesarem quicquam peccavi</span></p>
<p id="judith-25-9"><span class="verse-num">25:9</span> <span class="verse-body">Festus autem volens Iudaeis gratiam praestare respondens Paulo dixit vis Hierosolymam ascendere et ibi de his iudicari apud me</span></p>
<p id="judith-25-10"><span class="verse-num">25:10</span> <span class="verse-body">dixit autem Paulus ad tribunal Caesaris sto ubi me oportet iudicari Iudaeis non nocui sicut tu melius nosti</span></p>
<p id="judith-25-11"><span class="verse-num">25:11</span> <span class="verse-body">si enim nocui aut dignum morte aliquid feci non recuso mori si vero nihil est eorum quae hii accusant me nemo potest me illis donare Caesarem appello</span></p>
<p id="judith-25-12"><span class="verse-num">25:12</span> <span class="verse-body">tunc Festus cum consilio locutus respondit Caesarem appellasti ad Caesarem ibis</span></p>
<p id="judith-25-13"><span class="verse-num">25:13</span> <span class="verse-body">et cum dies aliquot transacti essent Agrippa rex et Bernice descenderunt Caesaream ad salutandum Festum</span></p>
<p id="judith-25-14"><span class="verse-num">25:14</span> <span class="verse-body">et cum dies plures ibi demorarentur Festus regi indicavit de Paulo dicens vir quidam est derelictus a Felice vinctus</span></p>
<p id="judith-25-15"><span class="verse-num">25:15</span> <span class="verse-body">de quo cum essem Hierosolymis adierunt me principes sacerdotum et seniores Iudaeorum postulantes adversus illum damnationem</span></p>
<p id="judith-25-16"><span class="verse-num">25:16</span> <span class="verse-body">ad quos respondi quia non est consuetudo Romanis donare aliquem hominem priusquam is qui accusatur praesentes habeat accusatores locumque defendendi accipiat ad abluenda crimina</span></p>
<p id="judith-25-17"><span class="verse-num">25:17</span> <span class="verse-body">cum ergo huc convenissent sine ulla dilatione sequenti die sedens pro tribunali iussi adduci virum</span></p>
<p id="judith-25-18"><span class="verse-num">25:18</span> <span class="verse-body">de quo cum stetissent accusatores nullam causam deferebant de quibus ego suspicabar malum</span></p>
<p id="judith-25-19"><span class="verse-num">25:19</span> <span class="verse-body">quaestiones vero quasdam de sua superstitione habebant adversus eum et de quodam Iesu defuncto quem adfirmabat Paulus vivere</span></p>
<p id="judith-25-20"><span class="verse-num">25:20</span> <span class="verse-body">haesitans autem ego de huiusmodi quaestione dicebam si vellet ire Hierosolymam et ibi iudicari de istis</span></p>
<p id="judith-25-21"><span class="verse-num">25:21</span> <span class="verse-body">Paulo autem appellante ut servaretur ad Augusti cognitionem iussi servari eum donec mittam eum ad Caesarem</span></p>
<p id="judith-25-22"><span class="verse-num">25:22</span> <span class="verse-body">Agrippa autem ad Festum volebam et ipse hominem audire cras inquit audies eum</span></p>
<p id="judith-25-23"><span class="verse-num">25:23</span> <span class="verse-body">altera autem die cum venisset Agrippa et Bernice cum multa ambitione et introissent in auditorium cum tribunis et viris principalibus civitatis et iubente Festo adductus est Paulus</span></p>
<p id="judith-25-24"><span class="verse-num">25:24</span> <span class="verse-body">et dixit Festus Agrippa rex et omnes qui simul adestis nobiscum viri videtis hunc de quo omnis multitudo Iudaeorum interpellavit me Hierosolymis petens et hic clamantes non oportere eum vivere amplius</span></p>
<p id="judith-25-25"><span class="verse-num">25:25</span> <span class="verse-body">ego vero conperi nihil dignum eum morte admisisse ipso autem hoc appellante Augustum iudicavi mittere</span></p>
<p id="judith-25-26"><span class="verse-num">25:26</span> <span class="verse-body">de quo quid certum scribam domino non habeo propter quod produxi eum ad vos et maxime ad te rex Agrippa ut interrogatione facta habeam quid scribam</span></p>
<p id="judith-25-27"><span class="verse-num">25:27</span> <span class="verse-body">sine ratione enim mihi videtur mittere vinctum et causas eius non significare __________________________________________________________________</span></p>
<h2 id="judith-ch-26">Chapter 26</h2>
<p class="verses"><a href="#judith-26-1">1</a> <a href="#judith-26-2">2</a> <a href="#judith-26-3">3</a> <a href="#judith-26-4">4</a> <a href="#judith-26-5">5</a> <a href="#judith-26-6">6</a> <a href="#judith-26-7">7</a> <a href="#judith-26-8">8</a> <a href="#judith-26-9">9</a> <a href="#judith-26-10">10</a> <a href="#judith-26-11">11</a> <a href="#judith-26-12">12</a> <a href="#judith-26-13">13</a> <a href="#judith-26-14">14</a> <a href="#judith-26-15">15</a> <a href="#judith-26-16">16</a> <a href="#judith-26-17">17</a> <a href="#judith-26-18">18</a> <a href="#judith-26-19">19</a> <a href="#judith-26-20">20</a> <a href="#judith-26-21">21</a> <a href="#judith-26-22">22</a> <a href="#judith-26-23">23</a> <a href="#judith-26-24">24</a> <a href="#judith-26-25">25</a> <a href="#judith-26-26">26</a> <a href="#judith-26-27">27</a> <a href="#judith-26-28">28</a> <a href="#judith-26-29">29</a> <a href="#judith-26-30">30</a> <a href="#judith-26-31">31</a> <a href="#judith-26-32">32</a></p>
<p id="judith-26-1"><span class="verse-num">26:1</span> <span class="verse-body">Agrippa vero ad Paulum ait permittitur tibi loqui pro temet ipso tunc Paulus extenta manu coepit rationem reddere</span></p>
<p id="judith-26-2"><span class="verse-num">26:2</span> <span class="verse-body">de omnibus quibus accusor a Iudaeis rex Agrippa aestimo me beatum apud te cum sim defensurus me hodie</span></p>
<p id="judith-26-3"><span class="verse-num">26:3</span> <span class="verse-body">maxime te sciente omnia quae apud Iudaeos sunt consuetudines et quaestiones propter quod obsecro patienter me audias</span></p>
<p id="judith-26-4"><span class="verse-num">26:4</span> <span class="verse-body">et quidem vitam meam a iuventute quae ab initio fuit in gente mea in Hierosolymis noverunt omnes Iudaei</span></p>
<p id="judith-26-5"><span class="verse-num">26:5</span> <span class="verse-body">praescientes me ab initio si velint testimonium perhibere quoniam secundum certissimam sectam nostrae religionis vixi Pharisaeus</span></p>
<p id="judith-26-6"><span class="verse-num">26:6</span> <span class="verse-body">et nunc in spe quae ad patres nostros repromissionis facta est a Deo sto iudicio subiectus</span></p>
<p id="judith-26-7"><span class="verse-num">26:7</span> <span class="verse-body">in quam duodecim tribus nostrae nocte ac die deservientes sperant devenire de qua spe accusor a Iudaeis rex</span></p>
<p id="judith-26-8"><span class="verse-num">26:8</span> <span class="verse-body">quid incredibile iudicatur apud vos si Deus mortuos suscitat</span></p>
<p id="judith-26-9"><span class="verse-num">26:9</span> <span class="verse-body">et ego quidem existimaveram me adversus nomen Iesu Nazareni debere multa contraria agere</span></p>
<p id="judith-26-10"><span class="verse-num">26:10</span> <span class="verse-body">quod et feci Hierosolymis et multos sanctorum ego in carceribus inclusi a principibus sacerdotum potestate accepta et cum occiderentur detuli sententiam</span></p>
<p id="judith-26-11"><span class="verse-num">26:11</span> <span class="verse-body">et per omnes synagogas frequenter puniens eos conpellebam blasphemare et amplius insaniens in eos persequebar usque in exteras civitates</span></p>
<p id="judith-26-12"><span class="verse-num">26:12</span> <span class="verse-body">in quibus dum irem Damascum cum potestate et permissu principum sacerdotum</span></p>
<p id="judith-26-13"><span class="verse-num">26:13</span> <span class="verse-body">die media in via vidi rex de caelo supra splendorem solis circumfulsisse me lumen et eos qui mecum simul erant</span></p>
<p id="judith-26-14"><span class="verse-num">26:14</span> <span class="verse-body">omnesque nos cum decidissemus in terram audivi vocem loquentem mihi hebraica lingua Saule Saule quid me persequeris durum est tibi contra stimulum calcitrare</span></p>
<p id="judith-26-15"><span class="verse-num">26:15</span> <span class="verse-body">ego autem dixi quis es Domine Dominus autem dixit ego sum Iesus quem tu persequeris</span></p>
<p id="judith-26-16"><span class="verse-num">26:16</span> <span class="verse-body">sed exsurge et sta super pedes tuos ad hoc enim apparui tibi ut constituam te ministrum et testem eorum quae vidisti et eorum quibus apparebo tibi</span></p>
<p id="judith-26-17"><span class="verse-num">26:17</span> <span class="verse-body">eripiens te de populo et gentibus in quas nunc ego mitto te</span></p>
<p id="judith-26-18"><span class="verse-num">26:18</span> <span class="verse-body">aperire oculos eorum ut convertantur a tenebris ad lucem et de potestate Satanae ad Deum ut accipiant remissionem peccatorum et sortem inter sanctos per fidem quae est in me</span></p>
<p id="judith-26-19"><span class="verse-num">26:19</span> <span class="verse-body">unde rex Agrippa non fui incredulus caelestis visionis</span></p>
<p id="judith-26-20"><span class="verse-num">26:20</span> <span class="verse-body">sed his qui sunt Damasci primum et Hierosolymis et in omnem regionem Iudaeae et gentibus adnuntiabam ut paenitentiam agerent et converterentur ad Deum digna paenitentiae opera facientes</span></p>
<p id="judith-26-21"><span class="verse-num">26:21</span> <span class="verse-body">hac ex causa me Iudaei cum essem in templo conprehensum temptabant interficere</span></p>
<p id="judith-26-22"><span class="verse-num">26:22</span> <span class="verse-body">auxilio autem adiutus Dei usque in hodiernum diem sto testificans minori atque maiori nihil extra dicens quam ea quae prophetae sunt locuti futura esse et Moses</span></p>
<p id="judith-26-23"><span class="verse-num">26:23</span> <span class="verse-body">si passibilis Christus si primus ex resurrectione mortuorum lumen adnuntiaturus est populo et gentibus</span></p>
<p id="judith-26-24"><span class="verse-num">26:24</span> <span class="verse-body">haec loquente eo et rationem reddente Festus magna voce dixit insanis Paule multae te litterae ad insaniam convertunt</span></p>
<p id="judith-26-25"><span class="verse-num">26:25</span> <span class="verse-body">at Paulus non insanio inquit optime Feste sed veritatis et sobrietatis verba eloquor</span></p>
<p id="judith-26-26"><span class="verse-num">26:26</span> <span class="verse-body">scit enim de his rex ad quem et constanter loquor latere enim eum nihil horum arbitror neque enim in angulo quicquam horum gestum est</span></p>
<p id="judith-26-27"><span class="verse-num">26:27</span> <span class="verse-body">credis rex Agrippa prophetis scio quia credis</span></p>
<p id="judith-26-28"><span class="verse-num">26:28</span> <span class="verse-body">Agrippa autem ad Paulum in modico suades me Christianum fieri</span></p>
<p id="judith-26-29"><span class="verse-num">26:29</span> <span class="verse-body">et Paulus opto apud Deum et in modico et in magno non tantum te sed et omnes hos qui audiunt hodie fieri tales qualis et ego sum exceptis vinculis his</span></p>
<p id="judith-26-30"><span class="verse-num">26:30</span> <span class="verse-body">et exsurrexit rex et praeses et Bernice et qui adsidebant eis</span></p>
<p id="judith-26-31"><span class="verse-num">26:31</span> <span class="verse-body">et cum secessissent loquebantur ad invicem dicentes quia nihil morte aut vinculorum dignum quid facit homo iste</span></p>
<p id="judith-26-32"><span class="verse-num">26:32</span> <span class="verse-body">Agrippa autem Festo dixit dimitti poterat homo hic si non appellasset Caesarem __________________________________________________________________</span></p>
<h2 id="judith-ch-27">Chapter 27</h2>
<p class="verses"><a href="#judith-27-1">1</a> <a href="#judith-27-2">2</a> <a href="#judith-27-3">3</a> <a href="#judith-27-4">4</a> <a href="#judith-27-5">5</a> <a href="#judith-27-6">6</a> <a href="#judith-27-7">7</a> <a href="#judith-27-8">8</a> <a href="#judith-27-9">9</a> <a href="#judith-27-10">10</a> <a href="#judith-27-11">11</a> <a href="#judith-27-12">12</a> <a href="#judith-27-13">13</a> <a href="#judith-27-14">14</a> <a href="#judith-27-15">15</a> <a href="#judith-27-16">16</a> <a href="#judith-27-17">17</a> <a href="#judith-27-18">18</a> <a href="#judith-27-19">19</a> <a href="#judith-27-20">20</a> <a href="#judith-27-21">21</a> <a href="#judith-27-22">22</a> <a href="#judith-27-23">23</a> <a href="#judith-27-24">24</a> <a href="#judith-27-25">25</a> <a href="#judith-27-26">26</a> <a href="#judith-27-27">27</a> <a href="#judith-27-28">28</a> <a href="#judith-27-29">29</a> <a href="#judith-27-30">30</a> <a href="#judith-27-31">31</a> <a href="#judith-27-32">32</a> <a href="#judith-27-33">33</a> <a href="#judith-27-34">34</a> <a href="#judith-27-35">35</a> <a href="#judith-27-36">36</a> <a href="#judith-27-37">37</a> <a href="#judith-27-38">38</a> <a href="#judith-27-39">39</a> <a href="#judith-27-40">40</a> <a href="#judith-27-41">41</a> <a href="#judith-27-42">42</a> <a href="#judith-27-43">43</a> <a href="#judith-27-44">44</a></p>
<p id="judith-27-1"><span class="verse-num">27:1</span> <span class="verse-body">ut autem iudicatum est eum navigare in Italiam et tradi Paulum cum reliquis custodiis centurioni nomine Iulio cohortis Augustae</span></p>
<p id="judith-27-2"><span class="verse-num">27:2</span> <span class="verse-body">ascendentes autem navem hadrumetinam incipientem navigare circa Asiae loca sustulimus perseverante nobiscum Aristarcho Macedone Thessalonicense</span></p>
<p id="judith-27-3"><span class="verse-num">27:3</span> <span class="verse-body">sequenti autem die devenimus Sidonem humane autem tractans Iulius Paulum permisit ad amicos ire et curam sui agere</span></p>
<p id="judith-27-4"><span class="verse-num">27:4</span> <span class="verse-body">et inde cum sustulissemus subnavigavimus Cypro propterea quod essent venti contrarii</span></p>
<p id="judith-27-5"><span class="verse-num">27:5</span> <span class="verse-body">et pelagus Ciliciae et Pamphiliae navigantes venimus Lystram quae est Lyciae</span></p>
<p id="judith-27-6"><span class="verse-num">27:6</span> <span class="verse-body">et ibi inveniens centurio navem alexandrinam navigantem in Italiam transposuit nos in eam</span></p>
<p id="judith-27-7"><span class="verse-num">27:7</span> <span class="verse-body">et cum multis diebus tarde navigaremus et vix devenissemus contra Cnidum prohibente nos vento adnavigavimus Cretae secundum Salmonem</span></p>
<p id="judith-27-8"><span class="verse-num">27:8</span> <span class="verse-body">et vix iuxta navigantes venimus in locum quendam qui vocatur Boni portus cui iuxta erat civitas Thalassa</span></p>
<p id="judith-27-9"><span class="verse-num">27:9</span> <span class="verse-body">multo autem tempore peracto et cum iam non esset tuta navigatio eo quod et ieiunium iam praeterisset consolabatur Paulus</span></p>
<p id="judith-27-10"><span class="verse-num">27:10</span> <span class="verse-body">dicens eis viri video quoniam cum iniuria et multo damno non solum oneris et navis sed etiam animarum nostrarum incipit esse navigatio</span></p>
<p id="judith-27-11"><span class="verse-num">27:11</span> <span class="verse-body">centurio autem gubernatori et nauclerio magis credebat quam his quae a Paulo dicebantur</span></p>
<p id="judith-27-12"><span class="verse-num">27:12</span> <span class="verse-body">et cum aptus portus non esset ad hiemandum plurimi statuerunt consilium navigare inde si quo modo possent devenientes Phoenice hiemare portum Cretae respicientem ad africum et ad chorum</span></p>
<p id="judith-27-13"><span class="verse-num">27:13</span> <span class="verse-body">adspirante autem austro aestimantes propositum se tenere cum sustulissent de Asson legebant Cretam</span></p>
<p id="judith-27-14"><span class="verse-num">27:14</span> <span class="verse-body">non post multum autem misit se contra ipsam ventus typhonicus qui vocatur euroaquilo</span></p>
<p id="judith-27-15"><span class="verse-num">27:15</span> <span class="verse-body">cumque arrepta esset navis et non posset conari in ventum data nave flatibus ferebamur</span></p>
<p id="judith-27-16"><span class="verse-num">27:16</span> <span class="verse-body">insulam autem quandam decurrentes quae vocatur Caudam potuimus vix obtinere scapham</span></p>
<p id="judith-27-17"><span class="verse-num">27:17</span> <span class="verse-body">qua sublata adiutoriis utebantur accingentes navem timentes ne in Syrtim inciderent submisso vase sic ferebantur</span></p>
<p id="judith-27-18"><span class="verse-num">27:18</span> <span class="verse-body">valide autem nobis tempestate iactatis sequenti die iactum fecerunt</span></p>
<p id="judith-27-19"><span class="verse-num">27:19</span> <span class="verse-body">et tertia die suis manibus armamenta navis proiecerunt</span></p>
<p id="judith-27-20"><span class="verse-num">27:20</span> <span class="verse-body">neque sole autem neque sideribus apparentibus per plures dies et tempestate non exigua inminente iam ablata erat spes omnis salutis nostrae</span></p>
<p id="judith-27-21"><span class="verse-num">27:21</span> <span class="verse-body">et cum multa ieiunatio fuisset tunc stans Paulus in medio eorum dixit oportebat quidem o viri audito me non tollere a Creta lucrique facere iniuriam hanc et iacturam</span></p>
<p id="judith-27-22"><span class="verse-num">27:22</span> <span class="verse-body">et nunc suadeo vobis bono animo esse amissio enim nullius animae erit ex vobis praeterquam navis</span></p>
<p id="judith-27-23"><span class="verse-num">27:23</span> <span class="verse-body">adstitit enim mihi hac nocte angelus Dei cuius sum ego et cui deservio</span></p>
<p id="judith-27-24"><span class="verse-num">27:24</span> <span class="verse-body">dicens ne timeas Paule Caesari te oportet adsistere et ecce donavit tibi Deus omnes qui navigant tecum</span></p>
<p id="judith-27-25"><span class="verse-num">27:25</span> <span class="verse-body">propter quod bono animo estote viri credo enim Deo quia sic erit quemadmodum dictum est mihi</span></p>
<p id="judith-27-26"><span class="verse-num">27:26</span> <span class="verse-body">in insulam autem quandam oportet nos devenire</span></p>
<p id="judith-27-27"><span class="verse-num">27:27</span> <span class="verse-body">sed posteaquam quartadecima nox supervenit navigantibus nobis in Hadria circa mediam noctem suspicabantur nautae apparere sibi aliquam regionem</span></p>
<p id="judith-27-28"><span class="verse-num">27:28</span> <span class="verse-body">qui submittentes invenerunt passus viginti et pusillum inde separati invenerunt passus quindecim</span></p>
<p id="judith-27-29"><span class="verse-num">27:29</span> <span class="verse-body">timentes autem ne in aspera loca incideremus de puppi mittentes anchoras quattuor optabant diem fieri</span></p>
<p id="judith-27-30"><span class="verse-num">27:30</span> <span class="verse-body">nautis vero quaerentibus fugere de navi cum misissent scapham in mare sub obtentu quasi a prora inciperent anchoras extendere</span></p>
<p id="judith-27-31"><span class="verse-num">27:31</span> <span class="verse-body">dixit Paulus centurioni et militibus nisi hii in navi manserint vos salvi fieri non potestis</span></p>
<p id="judith-27-32"><span class="verse-num">27:32</span> <span class="verse-body">tunc absciderunt milites funes scaphae et passi sunt eam excidere</span></p>
<p id="judith-27-33"><span class="verse-num">27:33</span> <span class="verse-body">et cum lux inciperet fieri rogabat Paulus omnes sumere cibum dicens quartadecima hodie die expectantes ieiuni permanetis nihil accipientes</span></p>
<p id="judith-27-34"><span class="verse-num">27:34</span> <span class="verse-body">propter quod rogo vos accipere cibum pro salute vestra quia nullius vestrum capillus de capite peribit</span></p>
<p id="judith-27-35"><span class="verse-num">27:35</span> <span class="verse-body">et cum haec dixisset sumens panem gratias egit Deo in conspectu omnium et cum fregisset coepit manducare</span></p>
<p id="judith-27-36"><span class="verse-num">27:36</span> <span class="verse-body">animaequiores autem facti omnes et ipsi adsumpserunt cibum</span></p>
<p id="judith-27-37"><span class="verse-num">27:37</span> <span class="verse-body">eramus vero universae animae in navi ducentae septuaginta sex</span></p>
<p id="judith-27-38"><span class="verse-num">27:38</span> <span class="verse-body">et satiati cibo adleviabant navem iactantes triticum in mare</span></p>
<p id="judith-27-39"><span class="verse-num">27:39</span> <span class="verse-body">cum autem dies factus esset terram non agnoscebant sinum vero quendam considerabant habentem litus in quem cogitabant si possent eicere navem</span></p>
<p id="judith-27-40"><span class="verse-num">27:40</span> <span class="verse-body">et cum anchoras abstulissent committebant se mari simul laxantes iuncturas gubernaculorum et levato artemone secundum flatum aurae tendebant ad litus</span></p>
<p id="judith-27-41"><span class="verse-num">27:41</span> <span class="verse-body">et cum incidissemus in locum bithalassum inpegerunt navem et prora quidem fixa manebat inmobilis puppis vero solvebatur a vi maris</span></p>
<p id="judith-27-42"><span class="verse-num">27:42</span> <span class="verse-body">militum autem consilium fuit ut custodias occiderent ne quis cum enatasset effugeret</span></p>
<p id="judith-27-43"><span class="verse-num">27:43</span> <span class="verse-body">centurio autem volens servare Paulum prohibuit fieri iussitque eos qui possent natare mittere se primos et evadere et ad terram exire</span></p>
<p id="judith-27-44"><span class="verse-num">27:44</span> <span class="verse-body">et ceteros alios in tabulis ferebant quosdam super ea quae de navi essent et sic factum est ut omnes animae evaderent ad terram __________________________________________________________________</span></p>
<h2 id="judith-ch-28">Chapter 28</h2>
<p class="verses"><a href="#judith-28-1">1</a> <a href="#judith-28-2">2</a> <a href="#judith-28-3">3</a> <a href="#judith-28-4">4</a> <a href="#judith-28-5">5</a> <a href="#judith-28-6">6</a> <a href="#judith-28-7">7</a> <a href="#judith-28-8">8</a> <a href="#judith-28-9">9</a> <a href="#judith-28-10">10</a> <a href="#judith-28-11">11</a> <a href="#judith-28-12">12</a> <a href="#judith-28-13">13</a> <a href="#judith-28-14">14</a> <a href="#judith-28-15">15</a> <a href="#judith-28-16">16</a> <a href="#judith-28-17">17</a> <a href="#judith-28-18">18</a> <a href="#judith-28-19">19</a> <a href="#judith-28-20">20</a> <a href="#judith-28-21">21</a> <a href="#judith-28-22">22</a> <a href="#judith-28-23">23</a> <a href="#judith-28-24">24</a> <a href="#judith-28-25">25</a> <a href="#judith-28-26">26</a> <a href="#judith-28-27">27</a> <a href="#judith-28-28">28</a> <a href="#judith-28-29">29</a> <a href="#judith-28-30">30</a></p>
<p id="judith-28-1"><span class="verse-num">28:1</span> <span class="verse-body">et cum evasissemus tunc cognovimus quia Militene insula vocatur barbari vero praestabant non modicam humanitatem nobis</span></p>
<p id="judith-28-2"><span class="verse-num">28:2</span> <span class="verse-body">accensa enim pyra reficiebant nos omnes propter imbrem qui inminebat et frigus</span></p>
<p id="judith-28-3"><span class="verse-num">28:3</span> <span class="verse-body">cum congregasset autem Paulus sarmentorum aliquantam multitudinem et inposuisset super ignem vipera a calore cum processisset invasit manum eius</span></p>
<p id="judith-28-4"><span class="verse-num">28:4</span> <span class="verse-body">ut vero viderunt barbari pendentem bestiam de manu eius ad invicem dicebant utique homicida est homo hic qui cum evaserit de mari Ultio non sinit vivere</span></p>
<p id="judith-28-5"><span class="verse-num">28:5</span> <span class="verse-body">et ille quidem excutiens bestiam in ignem nihil mali passus est</span></p>
<p id="judith-28-6"><span class="verse-num">28:6</span> <span class="verse-body">at illi existimabant eum in tumorem convertendum et subito casurum et mori diu autem illis sperantibus et videntibus nihil mali in eo fieri convertentes se dicebant eum esse deum</span></p>
<p id="judith-28-7"><span class="verse-num">28:7</span> <span class="verse-body">in locis autem illis erant praedia principis insulae nomine Publii qui nos suscipiens triduo benigne exhibuit</span></p>
<p id="judith-28-8"><span class="verse-num">28:8</span> <span class="verse-body">contigit autem patrem Publii febribus et dysenteria vexatum iacere ad quem Paulus intravit et cum orasset et inposuisset ei manus salvavit eum</span></p>
<p id="judith-28-9"><span class="verse-num">28:9</span> <span class="verse-body">quo facto et omnes qui in insula habebant infirmitates accedebant et curabantur</span></p>
<p id="judith-28-10"><span class="verse-num">28:10</span> <span class="verse-body">qui etiam multis honoribus nos honoraverunt et navigantibus inposuerunt quae necessaria erant</span></p>
<p id="judith-28-11"><span class="verse-num">28:11</span> <span class="verse-body">post menses autem tres navigavimus in nave alexandrina quae in insula hiemaverat cui erat insigne Castorum</span></p>
<p id="judith-28-12"><span class="verse-num">28:12</span> <span class="verse-body">et cum venissemus Syracusam mansimus ibi triduo</span></p>
<p id="judith-28-13"><span class="verse-num">28:13</span> <span class="verse-body">inde circumlegentes devenimus Regium et post unum diem flante austro secunda die venimus Puteolos</span></p>
<p id="judith-28-14"><span class="verse-num">28:14</span> <span class="verse-body">ubi inventis fratribus rogati sumus manere apud eos dies septem et sic venimus Romam</span></p>
<p id="judith-28-15"><span class="verse-num">28:15</span> <span class="verse-body">et inde cum audissent fratres occurrerunt nobis usque ad Appii Forum et Tribus Tabernis quos cum vidisset Paulus gratias agens Deo accepit fiduciam</span></p>
<p id="judith-28-16"><span class="verse-num">28:16</span> <span class="verse-body">cum venissemus autem Romam permissum est Paulo manere sibimet cum custodiente se milite</span></p>
<p id="judith-28-17"><span class="verse-num">28:17</span> <span class="verse-body">post tertium autem diem convocavit primos Iudaeorum cumque convenissent dicebat eis ego viri fratres nihil adversus plebem faciens aut morem paternum vinctus ab Hierosolymis traditus sum in manus Romanorum</span></p>
<p id="judith-28-18"><span class="verse-num">28:18</span> <span class="verse-body">qui cum interrogationem de me habuissent voluerunt me dimittere eo quod nulla causa esset mortis in me</span></p>
<p id="judith-28-19"><span class="verse-num">28:19</span> <span class="verse-body">contradicentibus autem Iudaeis coactus sum appellare Caesarem non quasi gentem meam habens aliquid accusare</span></p>
<p id="judith-28-20"><span class="verse-num">28:20</span> <span class="verse-body">propter hanc igitur causam rogavi vos videre et adloqui propter spem enim Israhel catena hac circumdatus sum</span></p>
<p id="judith-28-21"><span class="verse-num">28:21</span> <span class="verse-body">at illi dixerunt ad eum nos neque litteras accepimus de te a Iudaea neque adveniens aliquis fratrum nuntiavit aut locutus est quid de te malum</span></p>
<p id="judith-28-22"><span class="verse-num">28:22</span> <span class="verse-body">rogamus autem a te audire quae sentis nam de secta hac notum est nobis quia ubique ei contradicitur</span></p>
<p id="judith-28-23"><span class="verse-num">28:23</span> <span class="verse-body">cum constituissent autem illi diem venerunt ad eum in hospitium plures quibus exponebat testificans regnum Dei suadensque eos de Iesu ex lege Mosi et prophetis a mane usque ad vesperam</span></p>
<p id="judith-28-24"><span class="verse-num">28:24</span> <span class="verse-body">et quidam credebant his quae dicebantur quidam vero non credebant</span></p>
<p id="judith-28-25"><span class="verse-num">28:25</span> <span class="verse-body">cumque invicem non essent consentientes discedebant dicente Paulo unum verbum quia bene Spiritus Sanctus locutus est per Esaiam prophetam ad patres nostros</span></p>
<p id="judith-28-26"><span class="verse-num">28:26</span> <span class="verse-body">dicens vade ad populum istum et dic aure audietis et non intellegetis et videntes videbitis et non perspicietis</span></p>
<p id="judith-28-27"><span class="verse-num">28:27</span> <span class="verse-body">incrassatum est enim cor populi huius et auribus graviter audierunt et oculos suos conpresserunt ne forte videant oculis et auribus audiant et corde intellegant et convertantur et sanem illos</span></p>
<p id="judith-28-28"><span class="verse-num">28:28</span> <span class="verse-body">notum ergo sit vobis quoniam gentibus missum est hoc salutare Dei ipsi et audient</span></p>
<p id="judith-28-29"><span class="verse-num">28:29</span> <span class="verse-body">[]</span></p>
<p id="judith-28-30"><span class="verse-num">28:30</span> <span class="verse-body">mansit autem biennio toto in suo conducto et suscipiebat omnes qui ingrediebantur ad eum __________________________________________________________________ Romans __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a> <a href="#judith-1-32">32</a></p>
<p id="judith-1-1"><span class="verse-num">1:1</span> <span class="verse-body">Paulus servus Christi Iesu vocatus apostolus segregatus in evangelium Dei</span></p>
<p id="judith-1-2"><span class="verse-num">1:2</span> <span class="verse-body">quod ante promiserat per prophetas suos in scripturis sanctis</span></p>
<p id="judith-1-3"><span class="verse-num">1:3</span> <span class="verse-body">de Filio suo qui factus est ex semine David secundum carnem</span></p>
<p id="judith-1-4"><span class="verse-num">1:4</span> <span class="verse-body">qui praedestinatus est Filius Dei in virtute secundum Spiritum sanctificationis ex resurrectione mortuorum Iesu Christi Domini nostri</span></p>
<p id="judith-1-5"><span class="verse-num">1:5</span> <span class="verse-body">per quem accepimus gratiam et apostolatum ad oboediendum fidei in omnibus gentibus pro nomine eius</span></p>
<p id="judith-1-6"><span class="verse-num">1:6</span> <span class="verse-body">in quibus estis et vos vocati Iesu Christi</span></p>
<p id="judith-1-7"><span class="verse-num">1:7</span> <span class="verse-body">omnibus qui sunt Romae dilectis Dei vocatis sanctis gratia vobis et pax a Deo Patre nostro et Domino Iesu Christo</span></p>
<p id="judith-1-8"><span class="verse-num">1:8</span> <span class="verse-body">primum quidem gratias ago Deo meo per Iesum Christum pro omnibus vobis quia fides vestra adnuntiatur in universo mundo</span></p>
<p id="judith-1-9"><span class="verse-num">1:9</span> <span class="verse-body">testis enim mihi est Deus cui servio in spiritu meo in evangelio Filii eius quod sine intermissione memoriam vestri facio</span></p>
<p id="judith-1-10"><span class="verse-num">1:10</span> <span class="verse-body">semper in orationibus meis obsecrans si quo modo tandem aliquando prosperum iter habeam in voluntate Dei veniendi ad vos</span></p>
<p id="judith-1-11"><span class="verse-num">1:11</span> <span class="verse-body">desidero enim videre vos ut aliquid inpertiar gratiae vobis spiritalis ad confirmandos vos</span></p>
<p id="judith-1-12"><span class="verse-num">1:12</span> <span class="verse-body">id est simul consolari in vobis per eam quae invicem est fidem vestram atque meam</span></p>
<p id="judith-1-13"><span class="verse-num">1:13</span> <span class="verse-body">nolo autem vos ignorare fratres quia saepe proposui venire ad vos et prohibitus sum usque adhuc ut aliquem fructum habeam et in vobis sicut et in ceteris gentibus</span></p>
<p id="judith-1-14"><span class="verse-num">1:14</span> <span class="verse-body">Graecis ac barbaris sapientibus et insipientibus debitor sum</span></p>
<p id="judith-1-15"><span class="verse-num">1:15</span> <span class="verse-body">ita quod in me promptum est et vobis qui Romae estis evangelizare</span></p>
<p id="judith-1-16"><span class="verse-num">1:16</span> <span class="verse-body">non enim erubesco evangelium virtus enim Dei est in salutem omni credenti Iudaeo primum et Graeco</span></p>
<p id="judith-1-17"><span class="verse-num">1:17</span> <span class="verse-body">iustitia enim Dei in eo revelatur ex fide in fidem sicut scriptum est iustus autem ex fide vivit</span></p>
<p id="judith-1-18"><span class="verse-num">1:18</span> <span class="verse-body">revelatur enim ira Dei de caelo super omnem impietatem et iniustitiam hominum eorum qui veritatem in iniustitiam detinent</span></p>
<p id="judith-1-19"><span class="verse-num">1:19</span> <span class="verse-body">quia quod notum est Dei manifestum est in illis Deus enim illis manifestavit</span></p>
<p id="judith-1-20"><span class="verse-num">1:20</span> <span class="verse-body">invisibilia enim ipsius a creatura mundi per ea quae facta sunt intellecta conspiciuntur sempiterna quoque eius virtus et divinitas ut sint inexcusabiles</span></p>
<p id="judith-1-21"><span class="verse-num">1:21</span> <span class="verse-body">quia cum cognovissent Deum non sicut Deum glorificaverunt aut gratias egerunt sed evanuerunt in cogitationibus suis et obscuratum est insipiens cor eorum</span></p>
<p id="judith-1-22"><span class="verse-num">1:22</span> <span class="verse-body">dicentes enim se esse sapientes stulti facti sunt</span></p>
<p id="judith-1-23"><span class="verse-num">1:23</span> <span class="verse-body">et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium</span></p>
<p id="judith-1-24"><span class="verse-num">1:24</span> <span class="verse-body">propter quod tradidit illos Deus in desideria cordis eorum in inmunditiam ut contumeliis adficiant corpora sua in semet ipsis</span></p>
<p id="judith-1-25"><span class="verse-num">1:25</span> <span class="verse-body">qui commutaverunt veritatem Dei in mendacio et coluerunt et servierunt creaturae potius quam creatori qui est benedictus in saecula amen</span></p>
<p id="judith-1-26"><span class="verse-num">1:26</span> <span class="verse-body">propterea tradidit illos Deus in passiones ignominiae nam feminae eorum inmutaverunt naturalem usum in eum usum qui est contra naturam</span></p>
<p id="judith-1-27"><span class="verse-num">1:27</span> <span class="verse-body">similiter autem et masculi relicto naturali usu feminae exarserunt in desideriis suis in invicem masculi in masculos turpitudinem operantes et mercedem quam oportuit erroris sui in semet ipsis recipientes</span></p>
<p id="judith-1-28"><span class="verse-num">1:28</span> <span class="verse-body">et sicut non probaverunt Deum habere in notitia tradidit eos Deus in reprobum sensum ut faciant quae non conveniunt</span></p>
<p id="judith-1-29"><span class="verse-num">1:29</span> <span class="verse-body">repletos omni iniquitate malitia fornicatione avaritia nequitia plenos invidia homicidio contentione dolo malignitate susurrones</span></p>
<p id="judith-1-30"><span class="verse-num">1:30</span> <span class="verse-body">detractores Deo odibiles contumeliosos superbos elatos inventores malorum parentibus non oboedientes</span></p>
<p id="judith-1-31"><span class="verse-num">1:31</span> <span class="verse-body">insipientes inconpositos sine affectione absque foedere sine misericordia</span></p>
<p id="judith-1-32"><span class="verse-num">1:32</span> <span class="verse-body">qui cum iustitiam Dei cognovissent non intellexerunt quoniam qui talia agunt digni sunt morte non solum ea faciunt sed et consentiunt facientibus __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a></p>
<p id="judith-2-1"><span class="verse-num">2:1</span> <span class="verse-body">propter quod inexcusabilis es o homo omnis qui iudicas in quo enim iudicas alterum te ipsum condemnas eadem enim agis qui iudicas</span></p>
<p id="judith-2-2"><span class="verse-num">2:2</span> <span class="verse-body">scimus enim quoniam iudicium Dei est secundum veritatem in eos qui talia agunt</span></p>
<p id="judith-2-3"><span class="verse-num">2:3</span> <span class="verse-body">existimas autem hoc o homo qui iudicas eos qui talia agunt et facis ea quia tu effugies iudicium Dei</span></p>
<p id="judith-2-4"><span class="verse-num">2:4</span> <span class="verse-body">an divitias bonitatis eius et patientiae et longanimitatis contemnis ignorans quoniam benignitas Dei ad paenitentiam te adducit</span></p>
<p id="judith-2-5"><span class="verse-num">2:5</span> <span class="verse-body">secundum duritiam autem tuam et inpaenitens cor thesaurizas tibi iram in die irae et revelationis iusti iudicii Dei</span></p>
<p id="judith-2-6"><span class="verse-num">2:6</span> <span class="verse-body">qui reddet unicuique secundum opera eius</span></p>
<p id="judith-2-7"><span class="verse-num">2:7</span> <span class="verse-body">his quidem qui secundum patientiam boni operis gloriam et honorem et incorruptionem quaerentibus vitam aeternam</span></p>
<p id="judith-2-8"><span class="verse-num">2:8</span> <span class="verse-body">his autem qui ex contentione et qui non adquiescunt veritati credunt autem iniquitati ira et indignatio</span></p>
<p id="judith-2-9"><span class="verse-num">2:9</span> <span class="verse-body">tribulatio et angustia in omnem animam hominis operantis malum Iudaei primum et Graeci</span></p>
<p id="judith-2-10"><span class="verse-num">2:10</span> <span class="verse-body">gloria autem et honor et pax omni operanti bonum Iudaeo primum et Graeco</span></p>
<p id="judith-2-11"><span class="verse-num">2:11</span> <span class="verse-body">non est enim personarum acceptio apud Deum</span></p>
<p id="judith-2-12"><span class="verse-num">2:12</span> <span class="verse-body">quicumque enim sine lege peccaverunt sine lege et peribunt et quicumque in lege peccaverunt per legem iudicabuntur</span></p>
<p id="judith-2-13"><span class="verse-num">2:13</span> <span class="verse-body">non enim auditores legis iusti sunt apud Deum sed factores legis iustificabuntur</span></p>
<p id="judith-2-14"><span class="verse-num">2:14</span> <span class="verse-body">cum enim gentes quae legem non habent naturaliter quae legis sunt faciunt eiusmodi legem non habentes ipsi sibi sunt lex</span></p>
<p id="judith-2-15"><span class="verse-num">2:15</span> <span class="verse-body">qui ostendunt opus legis scriptum in cordibus suis testimonium reddente illis conscientia ipsorum et inter se invicem cogitationum accusantium aut etiam defendentium</span></p>
<p id="judith-2-16"><span class="verse-num">2:16</span> <span class="verse-body">in die cum iudicabit Deus occulta hominum secundum evangelium meum per Iesum Christum</span></p>
<p id="judith-2-17"><span class="verse-num">2:17</span> <span class="verse-body">si autem tu Iudaeus cognominaris et requiescis in lege et gloriaris in Deo</span></p>
<p id="judith-2-18"><span class="verse-num">2:18</span> <span class="verse-body">et nosti voluntatem et probas utiliora instructus per legem</span></p>
<p id="judith-2-19"><span class="verse-num">2:19</span> <span class="verse-body">confidis te ipsum ducem esse caecorum lumen eorum qui in tenebris sunt</span></p>
<p id="judith-2-20"><span class="verse-num">2:20</span> <span class="verse-body">eruditorem insipientium magistrum infantium habentem formam scientiae et veritatis in lege</span></p>
<p id="judith-2-21"><span class="verse-num">2:21</span> <span class="verse-body">qui ergo alium doces te ipsum non doces qui praedicas non furandum furaris</span></p>
<p id="judith-2-22"><span class="verse-num">2:22</span> <span class="verse-body">qui dicis non moechandum moecharis qui abominaris idola sacrilegium facis</span></p>
<p id="judith-2-23"><span class="verse-num">2:23</span> <span class="verse-body">qui in lege gloriaris per praevaricationem legis Deum inhonoras</span></p>
<p id="judith-2-24"><span class="verse-num">2:24</span> <span class="verse-body">nomen enim Dei per vos blasphematur inter gentes sicut scriptum est</span></p>
<p id="judith-2-25"><span class="verse-num">2:25</span> <span class="verse-body">circumcisio quidem prodest si legem observes si autem praevaricator legis sis circumcisio tua praeputium facta est</span></p>
<p id="judith-2-26"><span class="verse-num">2:26</span> <span class="verse-body">si igitur praeputium iustitias legis custodiat nonne praeputium illius in circumcisionem reputabitur</span></p>
<p id="judith-2-27"><span class="verse-num">2:27</span> <span class="verse-body">et iudicabit quod ex natura est praeputium legem consummans te qui per litteram et circumcisionem praevaricator legis es</span></p>
<p id="judith-2-28"><span class="verse-num">2:28</span> <span class="verse-body">non enim qui in manifesto Iudaeus est neque quae in manifesto in carne circumcisio</span></p>
<p id="judith-2-29"><span class="verse-num">2:29</span> <span class="verse-body">sed qui in abscondito Iudaeus et circumcisio cordis in spiritu non littera cuius laus non ex hominibus sed ex Deo est __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a> <a href="#judith-3-30">30</a> <a href="#judith-3-31">31</a></p>
<p id="judith-3-1"><span class="verse-num">3:1</span> <span class="verse-body">quid ergo amplius est Iudaeo aut quae utilitas circumcisionis</span></p>
<p id="judith-3-2"><span class="verse-num">3:2</span> <span class="verse-body">multum per omnem modum primum quidem quia credita sunt illis eloquia Dei</span></p>
<p id="judith-3-3"><span class="verse-num">3:3</span> <span class="verse-body">quid enim si quidam illorum non crediderunt numquid incredulitas illorum fidem Dei evacuabit absit</span></p>
<p id="judith-3-4"><span class="verse-num">3:4</span> <span class="verse-body">est autem Deus verax omnis autem homo mendax sicut scriptum est ut iustificeris in sermonibus tuis et vincas cum iudicaris</span></p>
<p id="judith-3-5"><span class="verse-num">3:5</span> <span class="verse-body">si autem iniquitas nostra iustitiam Dei commendat quid dicemus numquid iniquus Deus qui infert iram secundum hominem dico</span></p>
<p id="judith-3-6"><span class="verse-num">3:6</span> <span class="verse-body">absit alioquin quomodo iudicabit Deus mundum</span></p>
<p id="judith-3-7"><span class="verse-num">3:7</span> <span class="verse-body">si enim veritas Dei in meo mendacio abundavit in gloriam ipsius quid adhuc et ego tamquam peccator iudicor</span></p>
<p id="judith-3-8"><span class="verse-num">3:8</span> <span class="verse-body">et non sicut blasphemamur et sicut aiunt nos quidam dicere faciamus mala ut veniant bona quorum damnatio iusta est</span></p>
<p id="judith-3-9"><span class="verse-num">3:9</span> <span class="verse-body">quid igitur praecellimus eos nequaquam causati enim sumus Iudaeos et Graecos omnes sub peccato esse</span></p>
<p id="judith-3-10"><span class="verse-num">3:10</span> <span class="verse-body">sicut scriptum est quia non est iustus quisquam</span></p>
<p id="judith-3-11"><span class="verse-num">3:11</span> <span class="verse-body">non est intellegens non est requirens Deum</span></p>
<p id="judith-3-12"><span class="verse-num">3:12</span> <span class="verse-body">omnes declinaverunt simul inutiles facti sunt non est qui faciat bonum non est usque ad unum</span></p>
<p id="judith-3-13"><span class="verse-num">3:13</span> <span class="verse-body">sepulchrum patens est guttur eorum linguis suis dolose agebant venenum aspidum sub labiis eorum</span></p>
<p id="judith-3-14"><span class="verse-num">3:14</span> <span class="verse-body">quorum os maledictione et amaritudine plenum est</span></p>
<p id="judith-3-15"><span class="verse-num">3:15</span> <span class="verse-body">veloces pedes eorum ad effundendum sanguinem</span></p>
<p id="judith-3-16"><span class="verse-num">3:16</span> <span class="verse-body">contritio et infelicitas in viis eorum</span></p>
<p id="judith-3-17"><span class="verse-num">3:17</span> <span class="verse-body">et viam pacis non cognoverunt</span></p>
<p id="judith-3-18"><span class="verse-num">3:18</span> <span class="verse-body">non est timor Dei ante oculos eorum</span></p>
<p id="judith-3-19"><span class="verse-num">3:19</span> <span class="verse-body">scimus autem quoniam quaecumque lex loquitur his qui in lege sunt loquitur ut omne os obstruatur et subditus fiat omnis mundus Deo</span></p>
<p id="judith-3-20"><span class="verse-num">3:20</span> <span class="verse-body">quia ex operibus legis non iustificabitur omnis caro coram illo per legem enim cognitio peccati</span></p>
<p id="judith-3-21"><span class="verse-num">3:21</span> <span class="verse-body">nunc autem sine lege iustitia Dei manifestata est testificata a lege et prophetis</span></p>
<p id="judith-3-22"><span class="verse-num">3:22</span> <span class="verse-body">iustitia autem Dei per fidem Iesu Christi super omnes qui credunt non enim est distinctio</span></p>
<p id="judith-3-23"><span class="verse-num">3:23</span> <span class="verse-body">omnes enim peccaverunt et egent gloriam Dei</span></p>
<p id="judith-3-24"><span class="verse-num">3:24</span> <span class="verse-body">iustificati gratis per gratiam ipsius per redemptionem quae est in Christo Iesu</span></p>
<p id="judith-3-25"><span class="verse-num">3:25</span> <span class="verse-body">quem proposuit Deus propitiationem per fidem in sanguine ipsius ad ostensionem iustitiae suae propter remissionem praecedentium delictorum</span></p>
<p id="judith-3-26"><span class="verse-num">3:26</span> <span class="verse-body">in sustentatione Dei ad ostensionem iustitiae eius in hoc tempore ut sit ipse iustus et iustificans eum qui ex fide est Iesu</span></p>
<p id="judith-3-27"><span class="verse-num">3:27</span> <span class="verse-body">ubi est ergo gloriatio exclusa est per quam legem factorum non sed per legem fidei</span></p>
<p id="judith-3-28"><span class="verse-num">3:28</span> <span class="verse-body">arbitramur enim iustificari hominem per fidem sine operibus legis</span></p>
<p id="judith-3-29"><span class="verse-num">3:29</span> <span class="verse-body">an Iudaeorum Deus tantum nonne et gentium immo et gentium</span></p>
<p id="judith-3-30"><span class="verse-num">3:30</span> <span class="verse-body">quoniam quidem unus Deus qui iustificabit circumcisionem ex fide et praeputium per fidem</span></p>
<p id="judith-3-31"><span class="verse-num">3:31</span> <span class="verse-body">legem ergo destruimus per fidem absit sed legem statuimus __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a></p>
<p id="judith-4-1"><span class="verse-num">4:1</span> <span class="verse-body">quid ergo dicemus invenisse Abraham patrem nostrum secundum carnem</span></p>
<p id="judith-4-2"><span class="verse-num">4:2</span> <span class="verse-body">si enim Abraham ex operibus iustificatus est habet gloriam sed non apud Deum</span></p>
<p id="judith-4-3"><span class="verse-num">4:3</span> <span class="verse-body">quid enim scriptura dicit credidit Abraham Deo et reputatum est illi ad iustitiam</span></p>
<p id="judith-4-4"><span class="verse-num">4:4</span> <span class="verse-body">ei autem qui operatur merces non inputatur secundum gratiam sed secundum debitum</span></p>
<p id="judith-4-5"><span class="verse-num">4:5</span> <span class="verse-body">ei vero qui non operatur credenti autem in eum qui iustificat impium reputatur fides eius ad iustitiam</span></p>
<p id="judith-4-6"><span class="verse-num">4:6</span> <span class="verse-body">sicut et David dicit beatitudinem hominis cui Deus accepto fert iustitiam sine operibus</span></p>
<p id="judith-4-7"><span class="verse-num">4:7</span> <span class="verse-body">beati quorum remissae sunt iniquitates et quorum tecta sunt peccata</span></p>
<p id="judith-4-8"><span class="verse-num">4:8</span> <span class="verse-body">beatus vir cui non inputabit Dominus peccatum</span></p>
<p id="judith-4-9"><span class="verse-num">4:9</span> <span class="verse-body">beatitudo ergo haec in circumcisione an etiam in praeputio dicimus enim quia reputata est Abrahae fides ad iustitiam</span></p>
<p id="judith-4-10"><span class="verse-num">4:10</span> <span class="verse-body">quomodo ergo reputata est in circumcisione an in praeputio non in circumcisione sed in praeputio</span></p>
<p id="judith-4-11"><span class="verse-num">4:11</span> <span class="verse-body">et signum accepit circumcisionis signaculum iustitiae fidei quae est in praeputio ut sit pater omnium credentium per praeputium ut reputetur et illis ad iustitiam</span></p>
<p id="judith-4-12"><span class="verse-num">4:12</span> <span class="verse-body">et sit pater circumcisionis non his tantum qui sunt ex circumcisione sed et his qui sectantur vestigia quae est in praeputio fidei patris nostri Abrahae</span></p>
<p id="judith-4-13"><span class="verse-num">4:13</span> <span class="verse-body">non enim per legem promissio Abrahae aut semini eius ut heres esset mundi sed per iustitiam fidei</span></p>
<p id="judith-4-14"><span class="verse-num">4:14</span> <span class="verse-body">si enim qui ex lege heredes sunt exinanita est fides abolita est promissio</span></p>
<p id="judith-4-15"><span class="verse-num">4:15</span> <span class="verse-body">lex enim iram operatur ubi enim non est lex nec praevaricatio</span></p>
<p id="judith-4-16"><span class="verse-num">4:16</span> <span class="verse-body">ideo ex fide ut secundum gratiam ut firma sit promissio omni semini non ei qui ex lege est solum sed et ei qui ex fide est Abrahae qui est pater omnium nostrum</span></p>
<p id="judith-4-17"><span class="verse-num">4:17</span> <span class="verse-body">sicut scriptum est quia patrem multarum gentium posui te ante Deum cui credidit qui vivificat mortuos et vocat quae non sunt tamquam ea quae sunt</span></p>
<p id="judith-4-18"><span class="verse-num">4:18</span> <span class="verse-body">qui contra spem in spem credidit ut fieret pater multarum gentium secundum quod dictum est sic erit semen tuum</span></p>
<p id="judith-4-19"><span class="verse-num">4:19</span> <span class="verse-body">et non infirmatus fide consideravit corpus suum emortuum cum fere centum annorum esset et emortuam vulvam Sarrae</span></p>
<p id="judith-4-20"><span class="verse-num">4:20</span> <span class="verse-body">in repromissione etiam Dei non haesitavit diffidentia sed confortatus est fide dans gloriam Deo</span></p>
<p id="judith-4-21"><span class="verse-num">4:21</span> <span class="verse-body">plenissime sciens quia quaecumque promisit potens est et facere</span></p>
<p id="judith-4-22"><span class="verse-num">4:22</span> <span class="verse-body">ideo et reputatum est illi ad iustitiam</span></p>
<p id="judith-4-23"><span class="verse-num">4:23</span> <span class="verse-body">non est autem scriptum tantum propter ipsum quia reputatum est illi</span></p>
<p id="judith-4-24"><span class="verse-num">4:24</span> <span class="verse-body">sed et propter nos quibus reputabitur credentibus in eum qui suscitavit Iesum Dominum nostrum a mortuis</span></p>
<p id="judith-4-25"><span class="verse-num">4:25</span> <span class="verse-body">qui traditus est propter delicta nostra et resurrexit propter iustificationem nostram __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a></p>
<p id="judith-5-1"><span class="verse-num">5:1</span> <span class="verse-body">iustificati igitur ex fide pacem habeamus ad Deum per Dominum nostrum Iesum Christum</span></p>
<p id="judith-5-2"><span class="verse-num">5:2</span> <span class="verse-body">per quem et accessum habemus fide in gratiam istam in qua stamus et gloriamur in spe gloriae filiorum Dei</span></p>
<p id="judith-5-3"><span class="verse-num">5:3</span> <span class="verse-body">non solum autem sed et gloriamur in tribulationibus scientes quod tribulatio patientiam operatur</span></p>
<p id="judith-5-4"><span class="verse-num">5:4</span> <span class="verse-body">patientia autem probationem probatio vero spem</span></p>
<p id="judith-5-5"><span class="verse-num">5:5</span> <span class="verse-body">spes autem non confundit quia caritas Dei diffusa est in cordibus nostris per Spiritum Sanctum qui datus est nobis</span></p>
<p id="judith-5-6"><span class="verse-num">5:6</span> <span class="verse-body">ut quid enim Christus cum adhuc infirmi essemus secundum tempus pro impiis mortuus est</span></p>
<p id="judith-5-7"><span class="verse-num">5:7</span> <span class="verse-body">vix enim pro iusto quis moritur nam pro bono forsitan quis et audeat mori</span></p>
<p id="judith-5-8"><span class="verse-num">5:8</span> <span class="verse-body">commendat autem suam caritatem Deus in nos quoniam cum adhuc peccatores essemus</span></p>
<p id="judith-5-9"><span class="verse-num">5:9</span> <span class="verse-body">Christus pro nobis mortuus est multo igitur magis iustificati nunc in sanguine ipsius salvi erimus ab ira per ipsum</span></p>
<p id="judith-5-10"><span class="verse-num">5:10</span> <span class="verse-body">si enim cum inimici essemus reconciliati sumus Deo per mortem Filii eius multo magis reconciliati salvi erimus in vita ipsius</span></p>
<p id="judith-5-11"><span class="verse-num">5:11</span> <span class="verse-body">non solum autem sed et gloriamur in Deo per Dominum nostrum Iesum Christum per quem nunc reconciliationem accepimus</span></p>
<p id="judith-5-12"><span class="verse-num">5:12</span> <span class="verse-body">propterea sicut per unum hominem in hunc mundum peccatum intravit et per peccatum mors et ita in omnes homines mors pertransiit in quo omnes peccaverunt</span></p>
<p id="judith-5-13"><span class="verse-num">5:13</span> <span class="verse-body">usque ad legem enim peccatum erat in mundo peccatum autem non inputatur cum lex non est</span></p>
<p id="judith-5-14"><span class="verse-num">5:14</span> <span class="verse-body">sed regnavit mors ab Adam usque ad Mosen etiam in eos qui non peccaverunt in similitudinem praevaricationis Adae qui est forma futuri</span></p>
<p id="judith-5-15"><span class="verse-num">5:15</span> <span class="verse-body">sed non sicut delictum ita et donum si enim unius delicto multi mortui sunt multo magis gratia Dei et donum in gratiam unius hominis Iesu Christi in plures abundavit</span></p>
<p id="judith-5-16"><span class="verse-num">5:16</span> <span class="verse-body">et non sicut per unum peccantem ita et donum nam iudicium ex uno in condemnationem gratia autem ex multis delictis in iustificationem</span></p>
<p id="judith-5-17"><span class="verse-num">5:17</span> <span class="verse-body">si enim in unius delicto mors regnavit per unum multo magis abundantiam gratiae et donationis et iustitiae accipientes in vita regnabunt per unum Iesum Christum</span></p>
<p id="judith-5-18"><span class="verse-num">5:18</span> <span class="verse-body">igitur sicut per unius delictum in omnes homines in condemnationem sic et per unius iustitiam in omnes homines in iustificationem vitae</span></p>
<p id="judith-5-19"><span class="verse-num">5:19</span> <span class="verse-body">sicut enim per inoboedientiam unius hominis peccatores constituti sunt multi ita et per unius oboeditionem iusti constituentur multi</span></p>
<p id="judith-5-20"><span class="verse-num">5:20</span> <span class="verse-body">lex autem subintravit ut abundaret delictum ubi autem abundavit delictum superabundavit gratia</span></p>
<p id="judith-5-21"><span class="verse-num">5:21</span> <span class="verse-body">ut sicut regnavit peccatum in morte ita et gratia regnet per iustitiam in vitam aeternam per Iesum Christum Dominum nostrum __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a></p>
<p id="judith-6-1"><span class="verse-num">6:1</span> <span class="verse-body">quid ergo dicemus permanebimus in peccato ut gratia abundet</span></p>
<p id="judith-6-2"><span class="verse-num">6:2</span> <span class="verse-body">absit qui enim mortui sumus peccato quomodo adhuc vivemus in illo</span></p>
<p id="judith-6-3"><span class="verse-num">6:3</span> <span class="verse-body">an ignoratis quia quicumque baptizati sumus in Christo Iesu in morte ipsius baptizati sumus</span></p>
<p id="judith-6-4"><span class="verse-num">6:4</span> <span class="verse-body">consepulti enim sumus cum illo per baptismum in mortem ut quomodo surrexit Christus a mortuis per gloriam Patris ita et nos in novitate vitae ambulemus</span></p>
<p id="judith-6-5"><span class="verse-num">6:5</span> <span class="verse-body">si enim conplantati facti sumus similitudini mortis eius simul et resurrectionis erimus</span></p>
<p id="judith-6-6"><span class="verse-num">6:6</span> <span class="verse-body">hoc scientes quia vetus homo noster simul crucifixus est ut destruatur corpus peccati ut ultra non serviamus peccato</span></p>
<p id="judith-6-7"><span class="verse-num">6:7</span> <span class="verse-body">qui enim mortuus est iustificatus est a peccato</span></p>
<p id="judith-6-8"><span class="verse-num">6:8</span> <span class="verse-body">si autem mortui sumus cum Christo credimus quia simul etiam vivemus cum Christo</span></p>
<p id="judith-6-9"><span class="verse-num">6:9</span> <span class="verse-body">scientes quod Christus surgens ex mortuis iam non moritur mors illi ultra non dominabitur</span></p>
<p id="judith-6-10"><span class="verse-num">6:10</span> <span class="verse-body">quod enim mortuus est peccato mortuus est semel quod autem vivit vivit Deo</span></p>
<p id="judith-6-11"><span class="verse-num">6:11</span> <span class="verse-body">ita et vos existimate vos mortuos quidem esse peccato viventes autem Deo in Christo Iesu</span></p>
<p id="judith-6-12"><span class="verse-num">6:12</span> <span class="verse-body">non ergo regnet peccatum in vestro mortali corpore ut oboediatis concupiscentiis eius</span></p>
<p id="judith-6-13"><span class="verse-num">6:13</span> <span class="verse-body">sed neque exhibeatis membra vestra arma iniquitatis peccato sed exhibete vos Deo tamquam ex mortuis viventes et membra vestra arma iustitiae Deo</span></p>
<p id="judith-6-14"><span class="verse-num">6:14</span> <span class="verse-body">peccatum enim vobis non dominabitur non enim sub lege estis sed sub gratia</span></p>
<p id="judith-6-15"><span class="verse-num">6:15</span> <span class="verse-body">quid ergo peccavimus quoniam non sumus sub lege sed sub gratia absit</span></p>
<p id="judith-6-16"><span class="verse-num">6:16</span> <span class="verse-body">nescitis quoniam cui exhibetis vos servos ad oboediendum servi estis eius cui oboeditis sive peccati sive oboeditionis ad iustitiam</span></p>
<p id="judith-6-17"><span class="verse-num">6:17</span> <span class="verse-body">gratias autem Deo quod fuistis servi peccati oboedistis autem ex corde in eam formam doctrinae in qua traditi estis</span></p>
<p id="judith-6-18"><span class="verse-num">6:18</span> <span class="verse-body">liberati autem a peccato servi facti estis iustitiae</span></p>
<p id="judith-6-19"><span class="verse-num">6:19</span> <span class="verse-body">humanum dico propter infirmitatem carnis vestrae sicut enim exhibuistis membra vestra servire inmunditiae et iniquitati ad iniquitatem ita nunc exhibete membra vestra servire iustitiae in sanctificationem</span></p>
<p id="judith-6-20"><span class="verse-num">6:20</span> <span class="verse-body">cum enim servi essetis peccati liberi fuistis iustitiae</span></p>
<p id="judith-6-21"><span class="verse-num">6:21</span> <span class="verse-body">quem ergo fructum habuistis tunc in quibus nunc erubescitis nam finis illorum mors est</span></p>
<p id="judith-6-22"><span class="verse-num">6:22</span> <span class="verse-body">nunc vero liberati a peccato servi autem facti Deo habetis fructum vestrum in sanctificationem finem vero vitam aeternam</span></p>
<p id="judith-6-23"><span class="verse-num">6:23</span> <span class="verse-body">stipendia enim peccati mors gratia autem Dei vita aeterna in Christo Iesu Domino nostro __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a></p>
<p id="judith-7-1"><span class="verse-num">7:1</span> <span class="verse-body">an ignoratis fratres scientibus enim legem loquor quia lex in homine dominatur quanto tempore vivit</span></p>
<p id="judith-7-2"><span class="verse-num">7:2</span> <span class="verse-body">nam quae sub viro est mulier vivente viro alligata est legi si autem mortuus fuerit vir soluta est a lege viri</span></p>
<p id="judith-7-3"><span class="verse-num">7:3</span> <span class="verse-body">igitur vivente viro vocabitur adultera si fuerit cum alio viro si autem mortuus fuerit vir eius liberata est a lege ut non sit adultera si fuerit cum alio viro</span></p>
<p id="judith-7-4"><span class="verse-num">7:4</span> <span class="verse-body">itaque fratres mei et vos mortificati estis legi per corpus Christi ut sitis alterius qui ex mortuis resurrexit ut fructificaremus Deo</span></p>
<p id="judith-7-5"><span class="verse-num">7:5</span> <span class="verse-body">cum enim essemus in carne passiones peccatorum quae per legem erant operabantur in membris nostris ut fructificarent morti</span></p>
<p id="judith-7-6"><span class="verse-num">7:6</span> <span class="verse-body">nunc autem soluti sumus a lege morientes in quo detinebamur ita ut serviamus in novitate spiritus et non in vetustate litterae</span></p>
<p id="judith-7-7"><span class="verse-num">7:7</span> <span class="verse-body">quid ergo dicemus lex peccatum est absit sed peccatum non cognovi nisi per legem nam concupiscentiam nesciebam nisi lex diceret non concupisces</span></p>
<p id="judith-7-8"><span class="verse-num">7:8</span> <span class="verse-body">occasione autem accepta peccatum per mandatum operatum est in me omnem concupiscentiam sine lege enim peccatum mortuum erat</span></p>
<p id="judith-7-9"><span class="verse-num">7:9</span> <span class="verse-body">ego autem vivebam sine lege aliquando sed cum venisset mandatum peccatum revixit</span></p>
<p id="judith-7-10"><span class="verse-num">7:10</span> <span class="verse-body">ego autem mortuus sum et inventum est mihi mandatum quod erat ad vitam hoc esse ad mortem</span></p>
<p id="judith-7-11"><span class="verse-num">7:11</span> <span class="verse-body">nam peccatum occasione accepta per mandatum seduxit me et per illud occidit</span></p>
<p id="judith-7-12"><span class="verse-num">7:12</span> <span class="verse-body">itaque lex quidem sancta et mandatum sanctum et iustum et bonum</span></p>
<p id="judith-7-13"><span class="verse-num">7:13</span> <span class="verse-body">quod ergo bonum est mihi factum est mors absit sed peccatum ut appareat peccatum per bonum mihi operatum est mortem ut fiat supra modum peccans peccatum per mandatum</span></p>
<p id="judith-7-14"><span class="verse-num">7:14</span> <span class="verse-body">scimus enim quod lex spiritalis est ego autem carnalis sum venundatus sub peccato</span></p>
<p id="judith-7-15"><span class="verse-num">7:15</span> <span class="verse-body">quod enim operor non intellego non enim quod volo hoc ago sed quod odi illud facio</span></p>
<p id="judith-7-16"><span class="verse-num">7:16</span> <span class="verse-body">si autem quod nolo illud facio consentio legi quoniam bona</span></p>
<p id="judith-7-17"><span class="verse-num">7:17</span> <span class="verse-body">nunc autem iam non ego operor illud sed quod habitat in me peccatum</span></p>
<p id="judith-7-18"><span class="verse-num">7:18</span> <span class="verse-body">scio enim quia non habitat in me hoc est in carne mea bonum nam velle adiacet mihi perficere autem bonum non invenio</span></p>
<p id="judith-7-19"><span class="verse-num">7:19</span> <span class="verse-body">non enim quod volo bonum hoc facio sed quod nolo malum hoc ago</span></p>
<p id="judith-7-20"><span class="verse-num">7:20</span> <span class="verse-body">si autem quod nolo illud facio non ego operor illud sed quod habitat in me peccatum</span></p>
<p id="judith-7-21"><span class="verse-num">7:21</span> <span class="verse-body">invenio igitur legem volenti mihi facere bonum quoniam mihi malum adiacet</span></p>
<p id="judith-7-22"><span class="verse-num">7:22</span> <span class="verse-body">condelector enim legi Dei secundum interiorem hominem</span></p>
<p id="judith-7-23"><span class="verse-num">7:23</span> <span class="verse-body">video autem aliam legem in membris meis repugnantem legi mentis meae et captivantem me in lege peccati quae est in membris meis</span></p>
<p id="judith-7-24"><span class="verse-num">7:24</span> <span class="verse-body">infelix ego homo quis me liberabit de corpore mortis huius</span></p>
<p id="judith-7-25"><span class="verse-num">7:25</span> <span class="verse-body">gratia Dei per Iesum Christum Dominum nostrum igitur ego ipse mente servio legi Dei carne autem legi peccati __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a> <a href="#judith-8-25">25</a> <a href="#judith-8-26">26</a> <a href="#judith-8-27">27</a> <a href="#judith-8-28">28</a> <a href="#judith-8-29">29</a> <a href="#judith-8-30">30</a> <a href="#judith-8-31">31</a> <a href="#judith-8-32">32</a> <a href="#judith-8-33">33</a> <a href="#judith-8-34">34</a> <a href="#judith-8-35">35</a> <a href="#judith-8-36">36</a> <a href="#judith-8-37">37</a> <a href="#judith-8-38">38</a> <a href="#judith-8-39">39</a></p>
<p id="judith-8-1"><span class="verse-num">8:1</span> <span class="verse-body">nihil ergo nunc damnationis est his qui sunt in Christo Iesu qui non secundum carnem ambulant</span></p>
<p id="judith-8-2"><span class="verse-num">8:2</span> <span class="verse-body">lex enim Spiritus vitae in Christo Iesu liberavit me a lege peccati et mortis</span></p>
<p id="judith-8-3"><span class="verse-num">8:3</span> <span class="verse-body">nam quod inpossibile erat legis in quo infirmabatur per carnem Deus Filium suum mittens in similitudinem carnis peccati et de peccato damnavit peccatum in carne</span></p>
<p id="judith-8-4"><span class="verse-num">8:4</span> <span class="verse-body">ut iustificatio legis impleretur in nobis qui non secundum carnem ambulamus sed secundum Spiritum</span></p>
<p id="judith-8-5"><span class="verse-num">8:5</span> <span class="verse-body">qui enim secundum carnem sunt quae carnis sunt sapiunt qui vero secundum Spiritum quae sunt Spiritus sentiunt</span></p>
<p id="judith-8-6"><span class="verse-num">8:6</span> <span class="verse-body">nam prudentia carnis mors prudentia autem Spiritus vita et pax</span></p>
<p id="judith-8-7"><span class="verse-num">8:7</span> <span class="verse-body">quoniam sapientia carnis inimicitia est in Deum legi enim Dei non subicitur nec enim potest</span></p>
<p id="judith-8-8"><span class="verse-num">8:8</span> <span class="verse-body">qui autem in carne sunt Deo placere non possunt</span></p>
<p id="judith-8-9"><span class="verse-num">8:9</span> <span class="verse-body">vos autem in carne non estis sed in Spiritu si tamen Spiritus Dei habitat in vobis si quis autem Spiritum Christi non habet hic non est eius</span></p>
<p id="judith-8-10"><span class="verse-num">8:10</span> <span class="verse-body">si autem Christus in vobis est corpus quidem mortuum est propter peccatum spiritus vero vita propter iustificationem</span></p>
<p id="judith-8-11"><span class="verse-num">8:11</span> <span class="verse-body">quod si Spiritus eius qui suscitavit Iesum a mortuis habitat in vobis qui suscitavit Iesum Christum a mortuis vivificabit et mortalia corpora vestra propter inhabitantem Spiritum eius in vobis</span></p>
<p id="judith-8-12"><span class="verse-num">8:12</span> <span class="verse-body">ergo fratres debitores sumus non carni ut secundum carnem vivamus</span></p>
<p id="judith-8-13"><span class="verse-num">8:13</span> <span class="verse-body">si enim secundum carnem vixeritis moriemini si autem Spiritu facta carnis mortificatis vivetis</span></p>
<p id="judith-8-14"><span class="verse-num">8:14</span> <span class="verse-body">quicumque enim Spiritu Dei aguntur hii filii sunt Dei</span></p>
<p id="judith-8-15"><span class="verse-num">8:15</span> <span class="verse-body">non enim accepistis spiritum servitutis iterum in timore sed accepistis Spiritum adoptionis filiorum in quo clamamus Abba Pater</span></p>
<p id="judith-8-16"><span class="verse-num">8:16</span> <span class="verse-body">ipse Spiritus testimonium reddit spiritui nostro quod sumus filii Dei</span></p>
<p id="judith-8-17"><span class="verse-num">8:17</span> <span class="verse-body">si autem filii et heredes heredes quidem Dei coheredes autem Christi si tamen conpatimur ut et conglorificemur</span></p>
<p id="judith-8-18"><span class="verse-num">8:18</span> <span class="verse-body">existimo enim quod non sunt condignae passiones huius temporis ad futuram gloriam quae revelabitur in nobis</span></p>
<p id="judith-8-19"><span class="verse-num">8:19</span> <span class="verse-body">nam expectatio creaturae revelationem filiorum Dei expectat</span></p>
<p id="judith-8-20"><span class="verse-num">8:20</span> <span class="verse-body">vanitati enim creatura subiecta est non volens sed propter eum qui subiecit in spem</span></p>
<p id="judith-8-21"><span class="verse-num">8:21</span> <span class="verse-body">quia et ipsa creatura liberabitur a servitute corruptionis in libertatem gloriae filiorum Dei</span></p>
<p id="judith-8-22"><span class="verse-num">8:22</span> <span class="verse-body">scimus enim quod omnis creatura ingemescit et parturit usque adhuc</span></p>
<p id="judith-8-23"><span class="verse-num">8:23</span> <span class="verse-body">non solum autem illa sed et nos ipsi primitias Spiritus habentes et ipsi intra nos gemimus adoptionem filiorum expectantes redemptionem corporis nostri</span></p>
<p id="judith-8-24"><span class="verse-num">8:24</span> <span class="verse-body">spe enim salvi facti sumus spes autem quae videtur non est spes nam quod videt quis quid sperat</span></p>
<p id="judith-8-25"><span class="verse-num">8:25</span> <span class="verse-body">si autem quod non videmus speramus per patientiam expectamus</span></p>
<p id="judith-8-26"><span class="verse-num">8:26</span> <span class="verse-body">similiter autem et Spiritus adiuvat infirmitatem nostram nam quid oremus sicut oportet nescimus sed ipse Spiritus postulat pro nobis gemitibus inenarrabilibus</span></p>
<p id="judith-8-27"><span class="verse-num">8:27</span> <span class="verse-body">qui autem scrutatur corda scit quid desideret Spiritus quia secundum Deum postulat pro sanctis</span></p>
<p id="judith-8-28"><span class="verse-num">8:28</span> <span class="verse-body">scimus autem quoniam diligentibus Deum omnia cooperantur in bonum his qui secundum propositum vocati sunt sancti</span></p>
<p id="judith-8-29"><span class="verse-num">8:29</span> <span class="verse-body">nam quos praescivit et praedestinavit conformes fieri imaginis Filii eius ut sit ipse primogenitus in multis fratribus</span></p>
<p id="judith-8-30"><span class="verse-num">8:30</span> <span class="verse-body">quos autem praedestinavit hos et vocavit et quos vocavit hos et iustificavit quos autem iustificavit illos et glorificavit</span></p>
<p id="judith-8-31"><span class="verse-num">8:31</span> <span class="verse-body">quid ergo dicemus ad haec si Deus pro nobis quis contra nos</span></p>
<p id="judith-8-32"><span class="verse-num">8:32</span> <span class="verse-body">qui etiam Filio suo non pepercit sed pro nobis omnibus tradidit illum quomodo non etiam cum illo omnia nobis donabit</span></p>
<p id="judith-8-33"><span class="verse-num">8:33</span> <span class="verse-body">quis accusabit adversus electos Dei Deus qui iustificat</span></p>
<p id="judith-8-34"><span class="verse-num">8:34</span> <span class="verse-body">quis est qui condemnet Christus Iesus qui mortuus est immo qui resurrexit qui et est ad dexteram Dei qui etiam interpellat pro nobis</span></p>
<p id="judith-8-35"><span class="verse-num">8:35</span> <span class="verse-body">quis nos separabit a caritate Christi tribulatio an angustia an persecutio an fames an nuditas an periculum an gladius</span></p>
<p id="judith-8-36"><span class="verse-num">8:36</span> <span class="verse-body">sicut scriptum est quia propter te mortificamur tota die aestimati sumus ut oves occisionis</span></p>
<p id="judith-8-37"><span class="verse-num">8:37</span> <span class="verse-body">sed in his omnibus superamus propter eum qui dilexit nos</span></p>
<p id="judith-8-38"><span class="verse-num">8:38</span> <span class="verse-body">certus sum enim quia neque mors neque vita neque angeli neque principatus neque instantia neque futura neque fortitudines</span></p>
<p id="judith-8-39"><span class="verse-num">8:39</span> <span class="verse-body">neque altitudo neque profundum neque creatura alia poterit nos separare a caritate Dei quae est in Christo Iesu Domino nostro __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a> <a href="#judith-9-28">28</a> <a href="#judith-9-29">29</a> <a href="#judith-9-30">30</a> <a href="#judith-9-31">31</a> <a href="#judith-9-32">32</a> <a href="#judith-9-33">33</a></p>
<p id="judith-9-1"><span class="verse-num">9:1</span> <span class="verse-body">veritatem dico in Christo non mentior testimonium mihi perhibente conscientia mea in Spiritu Sancto</span></p>
<p id="judith-9-2"><span class="verse-num">9:2</span> <span class="verse-body">quoniam tristitia est mihi magna et continuus dolor cordi meo</span></p>
<p id="judith-9-3"><span class="verse-num">9:3</span> <span class="verse-body">optabam enim ipse ego anathema esse a Christo pro fratribus meis qui sunt cognati mei secundum carnem</span></p>
<p id="judith-9-4"><span class="verse-num">9:4</span> <span class="verse-body">qui sunt Israhelitae quorum adoptio est filiorum et gloria et testamenta et legislatio et obsequium et promissa</span></p>
<p id="judith-9-5"><span class="verse-num">9:5</span> <span class="verse-body">quorum patres et ex quibus Christus secundum carnem qui est super omnia Deus benedictus in saecula amen</span></p>
<p id="judith-9-6"><span class="verse-num">9:6</span> <span class="verse-body">non autem quod exciderit verbum Dei non enim omnes qui ex Israhel hii sunt Israhel</span></p>
<p id="judith-9-7"><span class="verse-num">9:7</span> <span class="verse-body">neque quia semen sunt Abrahae omnes filii sed in Isaac vocabitur tibi semen</span></p>
<p id="judith-9-8"><span class="verse-num">9:8</span> <span class="verse-body">id est non qui filii carnis hii filii Dei sed qui filii sunt promissionis aestimantur in semine</span></p>
<p id="judith-9-9"><span class="verse-num">9:9</span> <span class="verse-body">promissionis enim verbum hoc est secundum hoc tempus veniam et erit Sarrae filius</span></p>
<p id="judith-9-10"><span class="verse-num">9:10</span> <span class="verse-body">non solum autem sed et Rebecca ex uno concubitum habens Isaac patre nostro</span></p>
<p id="judith-9-11"><span class="verse-num">9:11</span> <span class="verse-body">cum enim nondum nati fuissent aut aliquid egissent bonum aut malum ut secundum electionem propositum Dei maneret</span></p>
<p id="judith-9-12"><span class="verse-num">9:12</span> <span class="verse-body">non ex operibus sed ex vocante dictum est ei quia maior serviet minori</span></p>
<p id="judith-9-13"><span class="verse-num">9:13</span> <span class="verse-body">sicut scriptum est Iacob dilexi Esau autem odio habui</span></p>
<p id="judith-9-14"><span class="verse-num">9:14</span> <span class="verse-body">quid ergo dicemus numquid iniquitas apud Deum absit</span></p>
<p id="judith-9-15"><span class="verse-num">9:15</span> <span class="verse-body">Mosi enim dicit miserebor cuius misereor et misericordiam praestabo cuius miserebor</span></p>
<p id="judith-9-16"><span class="verse-num">9:16</span> <span class="verse-body">igitur non volentis neque currentis sed miserentis Dei</span></p>
<p id="judith-9-17"><span class="verse-num">9:17</span> <span class="verse-body">dicit enim scriptura Pharaoni quia in hoc ipsum excitavi te ut ostendam in te virtutem meam et ut adnuntietur nomen meum in universa terra</span></p>
<p id="judith-9-18"><span class="verse-num">9:18</span> <span class="verse-body">ergo cuius vult miseretur et quem vult indurat</span></p>
<p id="judith-9-19"><span class="verse-num">9:19</span> <span class="verse-body">dicis itaque mihi quid adhuc queritur voluntati enim eius quis resistit</span></p>
<p id="judith-9-20"><span class="verse-num">9:20</span> <span class="verse-body">o homo tu quis es qui respondeas Deo numquid dicit figmentum ei qui se finxit quid me fecisti sic</span></p>
<p id="judith-9-21"><span class="verse-num">9:21</span> <span class="verse-body">an non habet potestatem figulus luti ex eadem massa facere aliud quidem vas in honorem aliud vero in contumeliam</span></p>
<p id="judith-9-22"><span class="verse-num">9:22</span> <span class="verse-body">quod si volens Deus ostendere iram et notam facere potentiam suam sustinuit in multa patientia vasa irae aptata in interitum</span></p>
<p id="judith-9-23"><span class="verse-num">9:23</span> <span class="verse-body">ut ostenderet divitias gloriae suae in vasa misericordiae quae praeparavit in gloriam</span></p>
<p id="judith-9-24"><span class="verse-num">9:24</span> <span class="verse-body">quos et vocavit nos non solum ex Iudaeis sed etiam ex gentibus</span></p>
<p id="judith-9-25"><span class="verse-num">9:25</span> <span class="verse-body">sicut in Osee dicit vocabo non plebem meam plebem meam et non misericordiam consecutam misericordiam consecutam</span></p>
<p id="judith-9-26"><span class="verse-num">9:26</span> <span class="verse-body">et erit in loco ubi dictum est eis non plebs mea vos ibi vocabuntur filii Dei vivi</span></p>
<p id="judith-9-27"><span class="verse-num">9:27</span> <span class="verse-body">Esaias autem clamat pro Israhel si fuerit numerus filiorum Israhel tamquam harena maris reliquiae salvae fient</span></p>
<p id="judith-9-28"><span class="verse-num">9:28</span> <span class="verse-body">verbum enim consummans et brevians in aequitate quia verbum breviatum faciet Dominus super terram</span></p>
<p id="judith-9-29"><span class="verse-num">9:29</span> <span class="verse-body">et sicut praedixit Esaias nisi Dominus Sabaoth reliquisset nobis semen sicut Sodoma facti essemus et sicut Gomorra similes fuissemus</span></p>
<p id="judith-9-30"><span class="verse-num">9:30</span> <span class="verse-body">quid ergo dicemus quod gentes quae non sectabantur iustitiam adprehenderunt iustitiam iustitiam autem quae ex fide est</span></p>
<p id="judith-9-31"><span class="verse-num">9:31</span> <span class="verse-body">Israhel vero sectans legem iustitiae in legem iustitiae non pervenit</span></p>
<p id="judith-9-32"><span class="verse-num">9:32</span> <span class="verse-body">quare quia non ex fide sed quasi ex operibus offenderunt in lapidem offensionis</span></p>
<p id="judith-9-33"><span class="verse-num">9:33</span> <span class="verse-body">sicut scriptum est ecce pono in Sion lapidem offensionis et petram scandali et omnis qui credit in eum non confundetur __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a></p>
<p id="judith-10-1"><span class="verse-num">10:1</span> <span class="verse-body">fratres voluntas quidem cordis mei et obsecratio ad Deum fit pro illis in salutem</span></p>
<p id="judith-10-2"><span class="verse-num">10:2</span> <span class="verse-body">testimonium enim perhibeo illis quod aemulationem Dei habent sed non secundum scientiam</span></p>
<p id="judith-10-3"><span class="verse-num">10:3</span> <span class="verse-body">ignorantes enim Dei iustitiam et suam quaerentes statuere iustitiae Dei non sunt subiecti</span></p>
<p id="judith-10-4"><span class="verse-num">10:4</span> <span class="verse-body">finis enim legis Christus ad iustitiam omni credenti</span></p>
<p id="judith-10-5"><span class="verse-num">10:5</span> <span class="verse-body">Moses enim scripsit quoniam iustitiam quae ex lege est qui fecerit homo vivet in ea</span></p>
<p id="judith-10-6"><span class="verse-num">10:6</span> <span class="verse-body">quae autem ex fide est iustitia sic dicit ne dixeris in corde tuo quis ascendit in caelum id est Christum deducere</span></p>
<p id="judith-10-7"><span class="verse-num">10:7</span> <span class="verse-body">aut quis descendit in abyssum hoc est Christum ex mortuis revocare</span></p>
<p id="judith-10-8"><span class="verse-num">10:8</span> <span class="verse-body">sed quid dicit prope est verbum in ore tuo et in corde tuo hoc est verbum fidei quod praedicamus</span></p>
<p id="judith-10-9"><span class="verse-num">10:9</span> <span class="verse-body">quia si confitearis in ore tuo Dominum Iesum et in corde tuo credideris quod Deus illum excitavit ex mortuis salvus eris</span></p>
<p id="judith-10-10"><span class="verse-num">10:10</span> <span class="verse-body">corde enim creditur ad iustitiam ore autem confessio fit in salutem</span></p>
<p id="judith-10-11"><span class="verse-num">10:11</span> <span class="verse-body">dicit enim scriptura omnis qui credit in illum non confundetur</span></p>
<p id="judith-10-12"><span class="verse-num">10:12</span> <span class="verse-body">non enim est distinctio Iudaei et Graeci nam idem Dominus omnium dives in omnes qui invocant illum</span></p>
<p id="judith-10-13"><span class="verse-num">10:13</span> <span class="verse-body">omnis enim quicumque invocaverit nomen Domini salvus erit</span></p>
<p id="judith-10-14"><span class="verse-num">10:14</span> <span class="verse-body">quomodo ergo invocabunt in quem non crediderunt aut quomodo credent ei quem non audierunt quomodo autem audient sine praedicante</span></p>
<p id="judith-10-15"><span class="verse-num">10:15</span> <span class="verse-body">quomodo vero praedicabunt nisi mittantur sicut scriptum est quam speciosi pedes evangelizantium pacem evangelizantium bona</span></p>
<p id="judith-10-16"><span class="verse-num">10:16</span> <span class="verse-body">sed non omnes oboedierunt evangelio Esaias enim dicit Domine quis credidit auditui nostro</span></p>
<p id="judith-10-17"><span class="verse-num">10:17</span> <span class="verse-body">ergo fides ex auditu auditus autem per verbum Christi</span></p>
<p id="judith-10-18"><span class="verse-num">10:18</span> <span class="verse-body">sed dico numquid non audierunt et quidem in omnem terram exiit sonus eorum et in fines orbis terrae verba eorum</span></p>
<p id="judith-10-19"><span class="verse-num">10:19</span> <span class="verse-body">sed dico numquid Israhel non cognovit primus Moses dicit ego ad aemulationem vos adducam in non gentem in gentem insipientem in iram vos mittam</span></p>
<p id="judith-10-20"><span class="verse-num">10:20</span> <span class="verse-body">Esaias autem audet et dicit inventus sum non quaerentibus me palam apparui his qui me non interrogabant</span></p>
<p id="judith-10-21"><span class="verse-num">10:21</span> <span class="verse-body">ad Israhel autem dicit tota die expandi manus meas ad populum non credentem et contradicentem __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a> <a href="#judith-11-35">35</a> <a href="#judith-11-36">36</a></p>
<p id="judith-11-1"><span class="verse-num">11:1</span> <span class="verse-body">dico ergo numquid reppulit Deus populum suum absit nam et ego Israhelita sum ex semine Abraham tribu Beniamin</span></p>
<p id="judith-11-2"><span class="verse-num">11:2</span> <span class="verse-body">non reppulit Deus plebem suam quam praesciit an nescitis in Helia quid dicit scriptura quemadmodum interpellat Deum adversus Israhel</span></p>
<p id="judith-11-3"><span class="verse-num">11:3</span> <span class="verse-body">Domine prophetas tuos occiderunt altaria tua suffoderunt et ego relictus sum solus et quaerunt animam meam</span></p>
<p id="judith-11-4"><span class="verse-num">11:4</span> <span class="verse-body">sed quid dicit illi responsum divinum reliqui mihi septem milia virorum qui non curvaverunt genu Baal</span></p>
<p id="judith-11-5"><span class="verse-num">11:5</span> <span class="verse-body">sic ergo et in hoc tempore reliquiae secundum electionem gratiae factae sunt</span></p>
<p id="judith-11-6"><span class="verse-num">11:6</span> <span class="verse-body">si autem gratia non ex operibus alioquin gratia iam non est gratia</span></p>
<p id="judith-11-7"><span class="verse-num">11:7</span> <span class="verse-body">quid ergo quod quaerebat Israhel hoc non est consecutus electio autem consecuta est ceteri vero excaecati sunt</span></p>
<p id="judith-11-8"><span class="verse-num">11:8</span> <span class="verse-body">sicut scriptum est dedit illis Deus spiritum conpunctionis oculos ut non videant et aures ut non audiant usque in hodiernum diem</span></p>
<p id="judith-11-9"><span class="verse-num">11:9</span> <span class="verse-body">et David dicit fiat mensa eorum in laqueum et in captionem et in scandalum et in retributionem illis</span></p>
<p id="judith-11-10"><span class="verse-num">11:10</span> <span class="verse-body">obscurentur oculi eorum ne videant et dorsum illorum semper incurva</span></p>
<p id="judith-11-11"><span class="verse-num">11:11</span> <span class="verse-body">dico ergo numquid sic offenderunt ut caderent absit sed illorum delicto salus gentibus ut illos aemulentur</span></p>
<p id="judith-11-12"><span class="verse-num">11:12</span> <span class="verse-body">quod si delictum illorum divitiae sunt mundi et deminutio eorum divitiae gentium quanto magis plenitudo eorum</span></p>
<p id="judith-11-13"><span class="verse-num">11:13</span> <span class="verse-body">vobis enim dico gentibus quamdiu quidem ego sum gentium apostolus ministerium meum honorificabo</span></p>
<p id="judith-11-14"><span class="verse-num">11:14</span> <span class="verse-body">si quo modo ad aemulandum provocem carnem meam et salvos faciam aliquos ex illis</span></p>
<p id="judith-11-15"><span class="verse-num">11:15</span> <span class="verse-body">si enim amissio eorum reconciliatio est mundi quae adsumptio nisi vita ex mortuis</span></p>
<p id="judith-11-16"><span class="verse-num">11:16</span> <span class="verse-body">quod si delibatio sancta est et massa et si radix sancta et rami</span></p>
<p id="judith-11-17"><span class="verse-num">11:17</span> <span class="verse-body">quod si aliqui ex ramis fracti sunt tu autem cum oleaster esses insertus es in illis et socius radicis et pinguidinis olivae factus es</span></p>
<p id="judith-11-18"><span class="verse-num">11:18</span> <span class="verse-body">noli gloriari adversus ramos quod si gloriaris non tu radicem portas sed radix te</span></p>
<p id="judith-11-19"><span class="verse-num">11:19</span> <span class="verse-body">dices ergo fracti sunt rami ut ego inserar</span></p>
<p id="judith-11-20"><span class="verse-num">11:20</span> <span class="verse-body">bene propter incredulitatem fracti sunt tu autem fide stas noli altum sapere sed time</span></p>
<p id="judith-11-21"><span class="verse-num">11:21</span> <span class="verse-body">si enim Deus naturalibus ramis non pepercit ne forte nec tibi parcat</span></p>
<p id="judith-11-22"><span class="verse-num">11:22</span> <span class="verse-body">vide ergo bonitatem et severitatem Dei in eos quidem qui ceciderunt severitatem in te autem bonitatem Dei si permanseris in bonitate alioquin et tu excideris</span></p>
<p id="judith-11-23"><span class="verse-num">11:23</span> <span class="verse-body">sed et illi si non permanserint in incredulitate inserentur potens est enim Deus iterum inserere illos</span></p>
<p id="judith-11-24"><span class="verse-num">11:24</span> <span class="verse-body">nam si tu ex naturali excisus es oleastro et contra naturam insertus es in bonam olivam quanto magis hii secundum naturam inserentur suae olivae</span></p>
<p id="judith-11-25"><span class="verse-num">11:25</span> <span class="verse-body">nolo enim vos ignorare fratres mysterium hoc ut non sitis vobis ipsis sapientes quia caecitas ex parte contigit in Israhel donec plenitudo gentium intraret</span></p>
<p id="judith-11-26"><span class="verse-num">11:26</span> <span class="verse-body">et sic omnis Israhel salvus fieret sicut scriptum est veniet ex Sion qui eripiat avertet impietates ab Iacob</span></p>
<p id="judith-11-27"><span class="verse-num">11:27</span> <span class="verse-body">et hoc illis a me testamentum cum abstulero peccata eorum</span></p>
<p id="judith-11-28"><span class="verse-num">11:28</span> <span class="verse-body">secundum evangelium quidem inimici propter vos secundum electionem autem carissimi propter patres</span></p>
<p id="judith-11-29"><span class="verse-num">11:29</span> <span class="verse-body">sine paenitentia enim sunt dona et vocatio Dei</span></p>
<p id="judith-11-30"><span class="verse-num">11:30</span> <span class="verse-body">sicut enim aliquando et vos non credidistis Deo nunc autem misericordiam consecuti estis propter illorum incredulitatem</span></p>
<p id="judith-11-31"><span class="verse-num">11:31</span> <span class="verse-body">ita et isti nunc non crediderunt in vestram misericordiam ut et ipsi misericordiam consequantur</span></p>
<p id="judith-11-32"><span class="verse-num">11:32</span> <span class="verse-body">conclusit enim Deus omnia in incredulitatem ut omnium misereatur</span></p>
<p id="judith-11-33"><span class="verse-num">11:33</span> <span class="verse-body">o altitudo divitiarum sapientiae et scientiae Dei quam inconprehensibilia sunt iudicia eius et investigabiles viae eius</span></p>
<p id="judith-11-34"><span class="verse-num">11:34</span> <span class="verse-body">quis enim cognovit sensum Domini aut quis consiliarius eius fuit</span></p>
<p id="judith-11-35"><span class="verse-num">11:35</span> <span class="verse-body">aut quis prior dedit illi et retribuetur ei</span></p>
<p id="judith-11-36"><span class="verse-num">11:36</span> <span class="verse-body">quoniam ex ipso et per ipsum et in ipso omnia ipsi gloria in saecula amen __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a></p>
<p id="judith-12-1"><span class="verse-num">12:1</span> <span class="verse-body">obsecro itaque vos fratres per misericordiam Dei ut exhibeatis corpora vestra hostiam viventem sanctam Deo placentem rationabile obsequium vestrum</span></p>
<p id="judith-12-2"><span class="verse-num">12:2</span> <span class="verse-body">et nolite conformari huic saeculo sed reformamini in novitate sensus vestri ut probetis quae sit voluntas Dei bona et placens et perfecta</span></p>
<p id="judith-12-3"><span class="verse-num">12:3</span> <span class="verse-body">dico enim per gratiam quae data est mihi omnibus qui sunt inter vos non plus sapere quam oportet sapere sed sapere ad sobrietatem unicuique sicut Deus divisit mensuram fidei</span></p>
<p id="judith-12-4"><span class="verse-num">12:4</span> <span class="verse-body">sicut enim in uno corpore multa membra habemus omnia autem membra non eundem actum habent</span></p>
<p id="judith-12-5"><span class="verse-num">12:5</span> <span class="verse-body">ita multi unum corpus sumus in Christo singuli autem alter alterius membra</span></p>
<p id="judith-12-6"><span class="verse-num">12:6</span> <span class="verse-body">habentes autem donationes secundum gratiam quae data est nobis differentes sive prophetiam secundum rationem fidei</span></p>
<p id="judith-12-7"><span class="verse-num">12:7</span> <span class="verse-body">sive ministerium in ministrando sive qui docet in doctrina</span></p>
<p id="judith-12-8"><span class="verse-num">12:8</span> <span class="verse-body">qui exhortatur in exhortando qui tribuit in simplicitate qui praeest in sollicitudine qui miseretur in hilaritate</span></p>
<p id="judith-12-9"><span class="verse-num">12:9</span> <span class="verse-body">dilectio sine simulatione odientes malum adherentes bono</span></p>
<p id="judith-12-10"><span class="verse-num">12:10</span> <span class="verse-body">caritatem fraternitatis invicem diligentes honore invicem praevenientes</span></p>
<p id="judith-12-11"><span class="verse-num">12:11</span> <span class="verse-body">sollicitudine non pigri spiritu ferventes Domino servientes</span></p>
<p id="judith-12-12"><span class="verse-num">12:12</span> <span class="verse-body">spe gaudentes in tribulatione patientes orationi instantes</span></p>
<p id="judith-12-13"><span class="verse-num">12:13</span> <span class="verse-body">necessitatibus sanctorum communicantes hospitalitatem sectantes</span></p>
<p id="judith-12-14"><span class="verse-num">12:14</span> <span class="verse-body">benedicite persequentibus benedicite et nolite maledicere</span></p>
<p id="judith-12-15"><span class="verse-num">12:15</span> <span class="verse-body">gaudere cum gaudentibus flere cum flentibus</span></p>
<p id="judith-12-16"><span class="verse-num">12:16</span> <span class="verse-body">id ipsum invicem sentientes non alta sapientes sed humilibus consentientes nolite esse prudentes apud vosmet ipsos</span></p>
<p id="judith-12-17"><span class="verse-num">12:17</span> <span class="verse-body">nulli malum pro malo reddentes providentes bona non tantum coram Deo sed etiam coram omnibus hominibus</span></p>
<p id="judith-12-18"><span class="verse-num">12:18</span> <span class="verse-body">si fieri potest quod ex vobis est cum omnibus hominibus pacem habentes</span></p>
<p id="judith-12-19"><span class="verse-num">12:19</span> <span class="verse-body">non vosmet ipsos defendentes carissimi sed date locum irae scriptum est enim mihi vindictam ego retribuam dicit Dominus</span></p>
<p id="judith-12-20"><span class="verse-num">12:20</span> <span class="verse-body">sed si esurierit inimicus tuus ciba illum si sitit potum da illi hoc enim faciens carbones ignis congeres super caput eius</span></p>
<p id="judith-12-21"><span class="verse-num">12:21</span> <span class="verse-body">noli vinci a malo sed vince in bono malum __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a> <a href="#judith-13-14">14</a></p>
<p id="judith-13-1"><span class="verse-num">13:1</span> <span class="verse-body">omnis anima potestatibus sublimioribus subdita sit non est enim potestas nisi a Deo quae autem sunt a Deo ordinatae sunt</span></p>
<p id="judith-13-2"><span class="verse-num">13:2</span> <span class="verse-body">itaque qui resistit potestati Dei ordinationi resistit qui autem resistunt ipsi sibi damnationem adquirunt</span></p>
<p id="judith-13-3"><span class="verse-num">13:3</span> <span class="verse-body">nam principes non sunt timori boni operis sed mali vis autem non timere potestatem bonum fac et habebis laudem ex illa</span></p>
<p id="judith-13-4"><span class="verse-num">13:4</span> <span class="verse-body">Dei enim minister est tibi in bonum si autem male feceris time non enim sine causa gladium portat Dei enim minister est vindex in iram ei qui malum agit</span></p>
<p id="judith-13-5"><span class="verse-num">13:5</span> <span class="verse-body">ideo necessitate subditi estote non solum propter iram sed et propter conscientiam</span></p>
<p id="judith-13-6"><span class="verse-num">13:6</span> <span class="verse-body">ideo enim et tributa praestatis ministri enim Dei sunt in hoc ipsum servientes</span></p>
<p id="judith-13-7"><span class="verse-num">13:7</span> <span class="verse-body">reddite omnibus debita cui tributum tributum cui vectigal vectigal cui timorem timorem cui honorem honorem</span></p>
<p id="judith-13-8"><span class="verse-num">13:8</span> <span class="verse-body">nemini quicquam debeatis nisi ut invicem diligatis qui enim diligit proximum legem implevit</span></p>
<p id="judith-13-9"><span class="verse-num">13:9</span> <span class="verse-body">nam non adulterabis non occides non furaberis non concupisces et si quod est aliud mandatum in hoc verbo instauratur diliges proximum tuum tamquam te ipsum</span></p>
<p id="judith-13-10"><span class="verse-num">13:10</span> <span class="verse-body">dilectio proximo malum non operatur plenitudo ergo legis est dilectio</span></p>
<p id="judith-13-11"><span class="verse-num">13:11</span> <span class="verse-body">et hoc scientes tempus quia hora est iam nos de somno surgere nunc enim propior est nostra salus quam cum credidimus</span></p>
<p id="judith-13-12"><span class="verse-num">13:12</span> <span class="verse-body">nox praecessit dies autem adpropiavit abiciamus ergo opera tenebrarum et induamur arma lucis</span></p>
<p id="judith-13-13"><span class="verse-num">13:13</span> <span class="verse-body">sicut in die honeste ambulemus non in comesationibus et ebrietatibus non in cubilibus et inpudicitiis non in contentione et aemulatione</span></p>
<p id="judith-13-14"><span class="verse-num">13:14</span> <span class="verse-body">sed induite Dominum Iesum Christum et carnis curam ne feceritis in desideriis __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a></p>
<p id="judith-14-1"><span class="verse-num">14:1</span> <span class="verse-body">infirmum autem in fide adsumite non in disceptationibus cogitationum</span></p>
<p id="judith-14-2"><span class="verse-num">14:2</span> <span class="verse-body">alius enim credit manducare omnia qui autem infirmus est holus manducat</span></p>
<p id="judith-14-3"><span class="verse-num">14:3</span> <span class="verse-body">is qui manducat non manducantem non spernat et qui non manducat manducantem non iudicet Deus enim illum adsumpsit</span></p>
<p id="judith-14-4"><span class="verse-num">14:4</span> <span class="verse-body">tu quis es qui iudices alienum servum suo domino stat aut cadit stabit autem potens est enim Deus statuere illum</span></p>
<p id="judith-14-5"><span class="verse-num">14:5</span> <span class="verse-body">nam alius iudicat diem plus inter diem alius iudicat omnem diem unusquisque in suo sensu abundet</span></p>
<p id="judith-14-6"><span class="verse-num">14:6</span> <span class="verse-body">qui sapit diem Domino sapit et qui manducat Domino manducat gratias enim agit Deo et qui non manducat Domino non manducat et gratias agit Deo</span></p>
<p id="judith-14-7"><span class="verse-num">14:7</span> <span class="verse-body">nemo enim nostrum sibi vivit et nemo sibi moritur</span></p>
<p id="judith-14-8"><span class="verse-num">14:8</span> <span class="verse-body">sive enim vivimus Domino vivimus sive morimur Domino morimur sive ergo vivimus sive morimur Domini sumus</span></p>
<p id="judith-14-9"><span class="verse-num">14:9</span> <span class="verse-body">in hoc enim Christus et mortuus est et revixit ut et mortuorum et vivorum dominetur</span></p>
<p id="judith-14-10"><span class="verse-num">14:10</span> <span class="verse-body">tu autem quid iudicas fratrem tuum aut tu quare spernis fratrem tuum omnes enim stabimus ante tribunal Dei</span></p>
<p id="judith-14-11"><span class="verse-num">14:11</span> <span class="verse-body">scriptum est enim vivo ego dicit Dominus quoniam mihi flectet omne genu et omnis lingua confitebitur Deo</span></p>
<p id="judith-14-12"><span class="verse-num">14:12</span> <span class="verse-body">itaque unusquisque nostrum pro se rationem reddet Deo</span></p>
<p id="judith-14-13"><span class="verse-num">14:13</span> <span class="verse-body">non ergo amplius invicem iudicemus sed hoc iudicate magis ne ponatis offendiculum fratri vel scandalum</span></p>
<p id="judith-14-14"><span class="verse-num">14:14</span> <span class="verse-body">scio et confido in Domino Iesu quia nihil commune per ipsum nisi ei qui existimat quid commune esse illi commune est</span></p>
<p id="judith-14-15"><span class="verse-num">14:15</span> <span class="verse-body">si enim propter cibum frater tuus contristatur iam non secundum caritatem ambulas noli cibo tuo illum perdere pro quo Christus mortuus est</span></p>
<p id="judith-14-16"><span class="verse-num">14:16</span> <span class="verse-body">non ergo blasphemetur bonum nostrum</span></p>
<p id="judith-14-17"><span class="verse-num">14:17</span> <span class="verse-body">non est regnum Dei esca et potus sed iustitia et pax et gaudium in Spiritu Sancto</span></p>
<p id="judith-14-18"><span class="verse-num">14:18</span> <span class="verse-body">qui enim in hoc servit Christo placet Deo et probatus est hominibus</span></p>
<p id="judith-14-19"><span class="verse-num">14:19</span> <span class="verse-body">itaque quae pacis sunt sectemur et quae aedificationis sunt in invicem</span></p>
<p id="judith-14-20"><span class="verse-num">14:20</span> <span class="verse-body">noli propter escam destruere opus Dei omnia quidem munda sunt sed malum est homini qui per offendiculum manducat</span></p>
<p id="judith-14-21"><span class="verse-num">14:21</span> <span class="verse-body">bonum est non manducare carnem et non bibere vinum neque in quo frater tuus offendit aut scandalizatur aut infirmatur</span></p>
<p id="judith-14-22"><span class="verse-num">14:22</span> <span class="verse-body">tu fidem habes penes temet ipsum habe coram Deo beatus qui non iudicat semet ipsum in eo quo probat</span></p>
<p id="judith-14-23"><span class="verse-num">14:23</span> <span class="verse-body">qui autem discernit si manducaverit damnatus est quia non ex fide omne autem quod non ex fide peccatum est __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a></p>
<p id="judith-15-1"><span class="verse-num">15:1</span> <span class="verse-body">debemus autem nos firmiores inbecillitates infirmorum sustinere et non nobis placere</span></p>
<p id="judith-15-2"><span class="verse-num">15:2</span> <span class="verse-body">unusquisque vestrum proximo suo placeat in bonum ad aedificationem</span></p>
<p id="judith-15-3"><span class="verse-num">15:3</span> <span class="verse-body">etenim Christus non sibi placuit sed sicut scriptum est inproperia inproperantium tibi ceciderunt super me</span></p>
<p id="judith-15-4"><span class="verse-num">15:4</span> <span class="verse-body">quaecumque enim scripta sunt ad nostram doctrinam scripta sunt ut per patientiam et consolationem scripturarum spem habeamus</span></p>
<p id="judith-15-5"><span class="verse-num">15:5</span> <span class="verse-body">Deus autem patientiae et solacii det vobis id ipsum sapere in alterutrum secundum Iesum Christum</span></p>
<p id="judith-15-6"><span class="verse-num">15:6</span> <span class="verse-body">ut unianimes uno ore honorificetis Deum et Patrem Domini nostri Iesu Christi</span></p>
<p id="judith-15-7"><span class="verse-num">15:7</span> <span class="verse-body">propter quod suscipite invicem sicut et Christus suscepit vos in honorem Dei</span></p>
<p id="judith-15-8"><span class="verse-num">15:8</span> <span class="verse-body">dico enim Christum Iesum ministrum fuisse circumcisionis propter veritatem Dei ad confirmandas promissiones patrum</span></p>
<p id="judith-15-9"><span class="verse-num">15:9</span> <span class="verse-body">gentes autem super misericordiam honorare Deum sicut scriptum est propter hoc confitebor tibi in gentibus et nomini tuo cantabo</span></p>
<p id="judith-15-10"><span class="verse-num">15:10</span> <span class="verse-body">et iterum dicit laetamini gentes cum plebe eius</span></p>
<p id="judith-15-11"><span class="verse-num">15:11</span> <span class="verse-body">et iterum laudate omnes gentes Dominum et magnificate eum omnes populi</span></p>
<p id="judith-15-12"><span class="verse-num">15:12</span> <span class="verse-body">et rursus Esaias ait erit radix Iesse et qui exsurget regere gentes in eo gentes sperabunt</span></p>
<p id="judith-15-13"><span class="verse-num">15:13</span> <span class="verse-body">Deus autem spei repleat vos omni gaudio et pace in credendo ut abundetis in spe in virtute Spiritus Sancti</span></p>
<p id="judith-15-14"><span class="verse-num">15:14</span> <span class="verse-body">certus sum autem fratres mei et ego ipse de vobis quoniam et ipsi pleni estis dilectione repleti omni scientia ita ut possitis alterutrum monere</span></p>
<p id="judith-15-15"><span class="verse-num">15:15</span> <span class="verse-body">audacius autem scripsi vobis fratres ex parte tamquam in memoriam vos reducens propter gratiam quae data est mihi a Deo</span></p>
<p id="judith-15-16"><span class="verse-num">15:16</span> <span class="verse-body">ut sim minister Christi Iesu in gentibus sanctificans evangelium Dei ut fiat oblatio gentium accepta sanctificata in Spiritu Sancto</span></p>
<p id="judith-15-17"><span class="verse-num">15:17</span> <span class="verse-body">habeo igitur gloriam in Christo Iesu ad Deum</span></p>
<p id="judith-15-18"><span class="verse-num">15:18</span> <span class="verse-body">non enim audeo aliquid loqui eorum quae per me non effecit Christus in oboedientiam gentium verbo et factis</span></p>
<p id="judith-15-19"><span class="verse-num">15:19</span> <span class="verse-body">in virtute signorum et prodigiorum in virtute Spiritus Sancti ita ut ab Hierusalem per circuitum usque in Illyricum repleverim evangelium Christi</span></p>
<p id="judith-15-20"><span class="verse-num">15:20</span> <span class="verse-body">sic autem hoc praedicavi evangelium non ubi nominatus est Christus ne super alienum fundamentum aedificarem</span></p>
<p id="judith-15-21"><span class="verse-num">15:21</span> <span class="verse-body">sed sicut scriptum est quibus non est adnuntiatum de eo videbunt et qui non audierunt intellegent</span></p>
<p id="judith-15-22"><span class="verse-num">15:22</span> <span class="verse-body">propter quod et inpediebar plurimum venire ad vos</span></p>
<p id="judith-15-23"><span class="verse-num">15:23</span> <span class="verse-body">nunc vero ulterius locum non habens in his regionibus cupiditatem autem habens veniendi ad vos ex multis iam annis</span></p>
<p id="judith-15-24"><span class="verse-num">15:24</span> <span class="verse-body">cum in Hispaniam proficisci coepero spero quod praeteriens videam vos et a vobis deducar illuc si vobis primum ex parte fruitus fuero</span></p>
<p id="judith-15-25"><span class="verse-num">15:25</span> <span class="verse-body">nunc igitur proficiscar in Hierusalem ministrare sanctis</span></p>
<p id="judith-15-26"><span class="verse-num">15:26</span> <span class="verse-body">probaverunt enim Macedonia et Achaia conlationem aliquam facere in pauperes sanctorum qui sunt in Hierusalem</span></p>
<p id="judith-15-27"><span class="verse-num">15:27</span> <span class="verse-body">placuit enim eis et debitores sunt eorum nam si spiritalium eorum participes facti sunt gentiles debent et in carnalibus ministrare eis</span></p>
<p id="judith-15-28"><span class="verse-num">15:28</span> <span class="verse-body">hoc igitur cum consummavero et adsignavero eis fructum hunc proficiscar per vos in Hispaniam</span></p>
<p id="judith-15-29"><span class="verse-num">15:29</span> <span class="verse-body">scio autem quoniam veniens ad vos in abundantia benedictionis Christi veniam</span></p>
<p id="judith-15-30"><span class="verse-num">15:30</span> <span class="verse-body">obsecro igitur vos fratres per Dominum nostrum Iesum Christum et per caritatem Spiritus ut adiuvetis me in orationibus pro me ad Deum</span></p>
<p id="judith-15-31"><span class="verse-num">15:31</span> <span class="verse-body">ut liberer ab infidelibus qui sunt in Iudaea et obsequii mei oblatio accepta fiat in Hierosolyma sanctis</span></p>
<p id="judith-15-32"><span class="verse-num">15:32</span> <span class="verse-body">ut veniam ad vos in gaudio per voluntatem Dei et refrigerer vobiscum</span></p>
<p id="judith-15-33"><span class="verse-num">15:33</span> <span class="verse-body">Deus autem pacis sit cum omnibus vobis amen __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a> <a href="#judith-16-24">24</a> <a href="#judith-16-25">25</a> <a href="#judith-16-26">26</a></p>
<p id="judith-16-1"><span class="verse-num">16:1</span> <span class="verse-body">commendo autem vobis Phoebem sororem nostram quae est in ministerio ecclesiae quae est Cenchris</span></p>
<p id="judith-16-2"><span class="verse-num">16:2</span> <span class="verse-body">ut eam suscipiatis in Domino digne sanctis et adsistatis ei in quocumque negotio vestri indiguerit etenim ipsa quoque adstitit multis et mihi ipsi</span></p>
<p id="judith-16-3"><span class="verse-num">16:3</span> <span class="verse-body">salutate Priscam et Aquilam adiutores meos in Christo Iesu</span></p>
<p id="judith-16-4"><span class="verse-num">16:4</span> <span class="verse-body">qui pro anima mea suas cervices subposuerunt quibus non solus ego gratias ago sed et cunctae ecclesiae gentium</span></p>
<p id="judith-16-5"><span class="verse-num">16:5</span> <span class="verse-body">et domesticam eorum ecclesiam salutate Ephaenetum dilectum mihi qui est primitivus Asiae in Christo</span></p>
<p id="judith-16-6"><span class="verse-num">16:6</span> <span class="verse-body">salutate Mariam quae multum laboravit in vobis</span></p>
<p id="judith-16-7"><span class="verse-num">16:7</span> <span class="verse-body">salutate Andronicum et Iuniam cognatos et concaptivos meos qui sunt nobiles in apostolis qui et ante me fuerunt in Christo</span></p>
<p id="judith-16-8"><span class="verse-num">16:8</span> <span class="verse-body">salutate Ampliatum dilectissimum mihi in Domino</span></p>
<p id="judith-16-9"><span class="verse-num">16:9</span> <span class="verse-body">salutate Urbanum adiutorem nostrum in Christo et Stachyn dilectum meum</span></p>
<p id="judith-16-10"><span class="verse-num">16:10</span> <span class="verse-body">salutate Apellen probum in Christo</span></p>
<p id="judith-16-11"><span class="verse-num">16:11</span> <span class="verse-body">salutate eos qui sunt ex Aristoboli salutate Herodionem cognatum meum salutate eos qui sunt ex Narcissi qui sunt in Domino</span></p>
<p id="judith-16-12"><span class="verse-num">16:12</span> <span class="verse-body">salutate Tryfenam et Tryfosam quae laborant in Domino salutate Persidam carissimam quae multum laboravit in Domino</span></p>
<p id="judith-16-13"><span class="verse-num">16:13</span> <span class="verse-body">salutate Rufum electum in Domino et matrem eius et meam</span></p>
<p id="judith-16-14"><span class="verse-num">16:14</span> <span class="verse-body">salutate Asyncritum Flegonta Hermen Patrobam Hermam et qui cum eis sunt fratres</span></p>
<p id="judith-16-15"><span class="verse-num">16:15</span> <span class="verse-body">salutate Filologum et Iuliam Nereum et sororem eius et Olympiadem et omnes qui cum eis sunt sanctos</span></p>
<p id="judith-16-16"><span class="verse-num">16:16</span> <span class="verse-body">salutate invicem in osculo sancto salutant vos omnes ecclesiae Christi</span></p>
<p id="judith-16-17"><span class="verse-num">16:17</span> <span class="verse-body">rogo autem vos fratres ut observetis eos qui dissensiones et offendicula praeter doctrinam quam vos didicistis faciunt et declinate ab illis</span></p>
<p id="judith-16-18"><span class="verse-num">16:18</span> <span class="verse-body">huiusmodi enim Christo Domino nostro non serviunt sed suo ventri et per dulces sermones et benedictiones seducunt corda innocentium</span></p>
<p id="judith-16-19"><span class="verse-num">16:19</span> <span class="verse-body">vestra enim oboedientia in omnem locum divulgata est gaudeo igitur in vobis sed volo vos sapientes esse in bono et simplices in malo</span></p>
<p id="judith-16-20"><span class="verse-num">16:20</span> <span class="verse-body">Deus autem pacis conteret Satanan sub pedibus vestris velociter gratia Domini nostri Iesu Christi vobiscum</span></p>
<p id="judith-16-21"><span class="verse-num">16:21</span> <span class="verse-body">salutat vos Timotheus adiutor meus et Lucius et Iason et Sosipater cognati mei</span></p>
<p id="judith-16-22"><span class="verse-num">16:22</span> <span class="verse-body">saluto vos ego Tertius qui scripsi epistulam in Domino</span></p>
<p id="judith-16-23"><span class="verse-num">16:23</span> <span class="verse-body">salutat vos Gaius hospes meus et universae ecclesiae salutat vos Erastus arcarius civitatis et Quartus frater</span></p>
<p id="judith-16-24"><span class="verse-num">16:24</span> <span class="verse-body">[]</span></p>
<p id="judith-16-25"><span class="verse-num">16:25</span> <span class="verse-body">ei autem qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti</span></p>
<p id="judith-16-26"><span class="verse-num">16:26</span> <span class="verse-body">quod nunc patefactum est per scripturas prophetarum secundum praeceptum aeterni Dei ad oboeditionem fidei in cunctis gentibus cognito __________________________________________________________________ 1 Corinthians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a> <a href="#judith-1-31">31</a></p>
<p id="judith-1-1"><span class="verse-num">1:1</span> <span class="verse-body">Paulus vocatus apostolus Christi Iesu per voluntatem Dei et Sosthenes frater</span></p>
<p id="judith-1-2"><span class="verse-num">1:2</span> <span class="verse-body">ecclesiae Dei quae est Corinthi sanctificatis in Christo Iesu vocatis sanctis cum omnibus qui invocant nomen Domini nostri Iesu Christi in omni loco ipsorum et nostro</span></p>
<p id="judith-1-3"><span class="verse-num">1:3</span> <span class="verse-body">gratia vobis et pax a Deo Patre nostro et Domino Iesu Christo</span></p>
<p id="judith-1-4"><span class="verse-num">1:4</span> <span class="verse-body">gratias ago Deo meo semper pro vobis in gratia Dei quae data est vobis in Christo Iesu</span></p>
<p id="judith-1-5"><span class="verse-num">1:5</span> <span class="verse-body">quia in omnibus divites facti estis in illo in omni verbo et in omni scientia</span></p>
<p id="judith-1-6"><span class="verse-num">1:6</span> <span class="verse-body">sicut testimonium Christi confirmatum est in vobis</span></p>
<p id="judith-1-7"><span class="verse-num">1:7</span> <span class="verse-body">ita ut nihil vobis desit in ulla gratia expectantibus revelationem Domini nostri Iesu Christi</span></p>
<p id="judith-1-8"><span class="verse-num">1:8</span> <span class="verse-body">qui et confirmabit vos usque ad finem sine crimine in die adventus Domini nostri Iesu Christi</span></p>
<p id="judith-1-9"><span class="verse-num">1:9</span> <span class="verse-body">fidelis Deus per quem vocati estis in societatem Filii eius Iesu Christi Domini nostri</span></p>
<p id="judith-1-10"><span class="verse-num">1:10</span> <span class="verse-body">obsecro autem vos fratres per nomen Domini nostri Iesu Christi ut id ipsum dicatis omnes et non sint in vobis scismata sitis autem perfecti in eodem sensu et in eadem sententia</span></p>
<p id="judith-1-11"><span class="verse-num">1:11</span> <span class="verse-body">significatum est enim mihi de vobis fratres mei ab his qui sunt Chloes quia contentiones inter vos sunt</span></p>
<p id="judith-1-12"><span class="verse-num">1:12</span> <span class="verse-body">hoc autem dico quod unusquisque vestrum dicit ego quidem sum Pauli ego autem Apollo ego vero Cephae ego autem Christi</span></p>
<p id="judith-1-13"><span class="verse-num">1:13</span> <span class="verse-body">divisus est Christus numquid Paulus crucifixus est pro vobis aut in nomine Pauli baptizati estis</span></p>
<p id="judith-1-14"><span class="verse-num">1:14</span> <span class="verse-body">gratias ago Deo quod neminem vestrum baptizavi nisi Crispum et Gaium</span></p>
<p id="judith-1-15"><span class="verse-num">1:15</span> <span class="verse-body">ne quis dicat quod in nomine meo baptizati sitis</span></p>
<p id="judith-1-16"><span class="verse-num">1:16</span> <span class="verse-body">baptizavi autem et Stephanae domum ceterum nescio si quem alium baptizaverim</span></p>
<p id="judith-1-17"><span class="verse-num">1:17</span> <span class="verse-body">non enim misit me Christus baptizare sed evangelizare non in sapientia verbi ut non evacuetur crux Christi</span></p>
<p id="judith-1-18"><span class="verse-num">1:18</span> <span class="verse-body">verbum enim crucis pereuntibus quidem stultitia est his autem qui salvi fiunt id est nobis virtus Dei est</span></p>
<p id="judith-1-19"><span class="verse-num">1:19</span> <span class="verse-body">scriptum est enim perdam sapientiam sapientium et prudentiam prudentium reprobabo</span></p>
<p id="judith-1-20"><span class="verse-num">1:20</span> <span class="verse-body">ubi sapiens ubi scriba ubi conquisitor huius saeculi nonne stultam fecit Deus sapientiam huius mundi</span></p>
<p id="judith-1-21"><span class="verse-num">1:21</span> <span class="verse-body">nam quia in Dei sapientia non cognovit mundus per sapientiam Deum placuit Deo per stultitiam praedicationis salvos facere credentes</span></p>
<p id="judith-1-22"><span class="verse-num">1:22</span> <span class="verse-body">quoniam et Iudaei signa petunt et Graeci sapientiam quaerunt</span></p>
<p id="judith-1-23"><span class="verse-num">1:23</span> <span class="verse-body">nos autem praedicamus Christum crucifixum Iudaeis quidem scandalum gentibus autem stultitiam</span></p>
<p id="judith-1-24"><span class="verse-num">1:24</span> <span class="verse-body">ipsis autem vocatis Iudaeis atque Graecis Christum Dei virtutem et Dei sapientiam</span></p>
<p id="judith-1-25"><span class="verse-num">1:25</span> <span class="verse-body">quia quod stultum est Dei sapientius est hominibus et quod infirmum est Dei fortius est hominibus</span></p>
<p id="judith-1-26"><span class="verse-num">1:26</span> <span class="verse-body">videte enim vocationem vestram fratres quia non multi sapientes secundum carnem non multi potentes non multi nobiles</span></p>
<p id="judith-1-27"><span class="verse-num">1:27</span> <span class="verse-body">sed quae stulta sunt mundi elegit Deus ut confundat sapientes et infirma mundi elegit Deus ut confundat fortia</span></p>
<p id="judith-1-28"><span class="verse-num">1:28</span> <span class="verse-body">et ignobilia mundi et contemptibilia elegit Deus et quae non sunt ut ea quae sunt destrueret</span></p>
<p id="judith-1-29"><span class="verse-num">1:29</span> <span class="verse-body">ut non glorietur omnis caro in conspectu eius</span></p>
<p id="judith-1-30"><span class="verse-num">1:30</span> <span class="verse-body">ex ipso autem vos estis in Christo Iesu qui factus est sapientia nobis a Deo et iustitia et sanctificatio et redemptio</span></p>
<p id="judith-1-31"><span class="verse-num">1:31</span> <span class="verse-body">ut quemadmodum scriptum est qui gloriatur in Domino glorietur __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a></p>
<p id="judith-2-1"><span class="verse-num">2:1</span> <span class="verse-body">et ego cum venissem ad vos fratres veni non per sublimitatem sermonis aut sapientiae adnuntians vobis testimonium Christi</span></p>
<p id="judith-2-2"><span class="verse-num">2:2</span> <span class="verse-body">non enim iudicavi scire me aliquid inter vos nisi Iesum Christum et hunc crucifixum</span></p>
<p id="judith-2-3"><span class="verse-num">2:3</span> <span class="verse-body">et ego in infirmitate et timore et tremore multo fui apud vos</span></p>
<p id="judith-2-4"><span class="verse-num">2:4</span> <span class="verse-body">et sermo meus et praedicatio mea non in persuasibilibus sapientiae verbis sed in ostensione Spiritus et virtutis</span></p>
<p id="judith-2-5"><span class="verse-num">2:5</span> <span class="verse-body">ut fides vestra non sit in sapientia hominum sed in virtute Dei</span></p>
<p id="judith-2-6"><span class="verse-num">2:6</span> <span class="verse-body">sapientiam autem loquimur inter perfectos sapientiam vero non huius saeculi neque principum huius saeculi qui destruuntur</span></p>
<p id="judith-2-7"><span class="verse-num">2:7</span> <span class="verse-body">sed loquimur Dei sapientiam in mysterio quae abscondita est quam praedestinavit Deus ante saecula in gloriam nostram</span></p>
<p id="judith-2-8"><span class="verse-num">2:8</span> <span class="verse-body">quam nemo principum huius saeculi cognovit si enim cognovissent numquam Dominum gloriae crucifixissent</span></p>
<p id="judith-2-9"><span class="verse-num">2:9</span> <span class="verse-body">sed sicut scriptum est quod oculus non vidit nec auris audivit nec in cor hominis ascendit quae praeparavit Deus his qui diligunt illum</span></p>
<p id="judith-2-10"><span class="verse-num">2:10</span> <span class="verse-body">nobis autem revelavit Deus per Spiritum suum Spiritus enim omnia scrutatur etiam profunda Dei</span></p>
<p id="judith-2-11"><span class="verse-num">2:11</span> <span class="verse-body">quis enim scit hominum quae sint hominis nisi spiritus hominis qui in ipso est ita et quae Dei sunt nemo cognovit nisi Spiritus Dei</span></p>
<p id="judith-2-12"><span class="verse-num">2:12</span> <span class="verse-body">nos autem non spiritum mundi accepimus sed Spiritum qui ex Deo est ut sciamus quae a Deo donata sunt nobis</span></p>
<p id="judith-2-13"><span class="verse-num">2:13</span> <span class="verse-body">quae et loquimur non in doctis humanae sapientiae verbis sed in doctrina Spiritus spiritalibus spiritalia conparantes</span></p>
<p id="judith-2-14"><span class="verse-num">2:14</span> <span class="verse-body">animalis autem homo non percipit ea quae sunt Spiritus Dei stultitia est enim illi et non potest intellegere quia spiritaliter examinatur</span></p>
<p id="judith-2-15"><span class="verse-num">2:15</span> <span class="verse-body">spiritalis autem iudicat omnia et ipse a nemine iudicatur</span></p>
<p id="judith-2-16"><span class="verse-num">2:16</span> <span class="verse-body">quis enim cognovit sensum Domini qui instruat eum nos autem sensum Christi habemus __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a></p>
<p id="judith-3-1"><span class="verse-num">3:1</span> <span class="verse-body">et ego fratres non potui vobis loqui quasi spiritalibus sed quasi carnalibus tamquam parvulis in Christo</span></p>
<p id="judith-3-2"><span class="verse-num">3:2</span> <span class="verse-body">lac vobis potum dedi non escam nondum enim poteratis sed ne nunc quidem potestis adhuc enim estis carnales</span></p>
<p id="judith-3-3"><span class="verse-num">3:3</span> <span class="verse-body">cum enim sit inter vos zelus et contentio nonne carnales estis et secundum hominem ambulatis</span></p>
<p id="judith-3-4"><span class="verse-num">3:4</span> <span class="verse-body">cum enim quis dicit ego quidem sum Pauli alius autem ego Apollo nonne homines estis quid igitur est Apollo quid vero Paulus</span></p>
<p id="judith-3-5"><span class="verse-num">3:5</span> <span class="verse-body">ministri eius cui credidistis et unicuique sicut Dominus dedit</span></p>
<p id="judith-3-6"><span class="verse-num">3:6</span> <span class="verse-body">ego plantavi Apollo rigavit sed Deus incrementum dedit</span></p>
<p id="judith-3-7"><span class="verse-num">3:7</span> <span class="verse-body">itaque neque qui plantat est aliquid neque qui rigat sed qui incrementum dat Deus</span></p>
<p id="judith-3-8"><span class="verse-num">3:8</span> <span class="verse-body">qui plantat autem et qui rigat unum sunt unusquisque autem propriam mercedem accipiet secundum suum laborem</span></p>
<p id="judith-3-9"><span class="verse-num">3:9</span> <span class="verse-body">Dei enim sumus adiutores Dei agricultura estis Dei aedificatio estis</span></p>
<p id="judith-3-10"><span class="verse-num">3:10</span> <span class="verse-body">secundum gratiam Dei quae data est mihi ut sapiens architectus fundamentum posui alius autem superaedificat unusquisque autem videat quomodo superaedificet</span></p>
<p id="judith-3-11"><span class="verse-num">3:11</span> <span class="verse-body">fundamentum enim aliud nemo potest ponere praeter id quod positum est qui est Christus Iesus</span></p>
<p id="judith-3-12"><span class="verse-num">3:12</span> <span class="verse-body">si quis autem superaedificat supra fundamentum hoc aurum argentum lapides pretiosos ligna faenum stipulam</span></p>
<p id="judith-3-13"><span class="verse-num">3:13</span> <span class="verse-body">uniuscuiusque opus manifestum erit dies enim declarabit quia in igne revelabitur et uniuscuiusque opus quale sit ignis probabit</span></p>
<p id="judith-3-14"><span class="verse-num">3:14</span> <span class="verse-body">si cuius opus manserit quod superaedificavit mercedem accipiet</span></p>
<p id="judith-3-15"><span class="verse-num">3:15</span> <span class="verse-body">si cuius opus arserit detrimentum patietur ipse autem salvus erit sic tamen quasi per ignem</span></p>
<p id="judith-3-16"><span class="verse-num">3:16</span> <span class="verse-body">nescitis quia templum Dei estis et Spiritus Dei habitat in vobis</span></p>
<p id="judith-3-17"><span class="verse-num">3:17</span> <span class="verse-body">si quis autem templum Dei violaverit disperdet illum Deus templum enim Dei sanctum est quod estis vos</span></p>
<p id="judith-3-18"><span class="verse-num">3:18</span> <span class="verse-body">nemo se seducat si quis videtur inter vos sapiens esse in hoc saeculo stultus fiat ut sit sapiens</span></p>
<p id="judith-3-19"><span class="verse-num">3:19</span> <span class="verse-body">sapientia enim huius mundi stultitia est apud Deum scriptum est enim conprehendam sapientes in astutia eorum</span></p>
<p id="judith-3-20"><span class="verse-num">3:20</span> <span class="verse-body">et iterum Dominus novit cogitationes sapientium quoniam vanae sunt</span></p>
<p id="judith-3-21"><span class="verse-num">3:21</span> <span class="verse-body">itaque nemo glorietur in hominibus omnia enim vestra sunt</span></p>
<p id="judith-3-22"><span class="verse-num">3:22</span> <span class="verse-body">sive Paulus sive Apollo sive Cephas sive mundus sive vita sive mors sive praesentia sive futura omnia enim vestra sunt</span></p>
<p id="judith-3-23"><span class="verse-num">3:23</span> <span class="verse-body">vos autem Christi Christus autem Dei __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a></p>
<p id="judith-4-1"><span class="verse-num">4:1</span> <span class="verse-body">sic nos existimet homo ut ministros Christi et dispensatores mysteriorum Dei</span></p>
<p id="judith-4-2"><span class="verse-num">4:2</span> <span class="verse-body">hic iam quaeritur inter dispensatores ut fidelis quis inveniatur</span></p>
<p id="judith-4-3"><span class="verse-num">4:3</span> <span class="verse-body">mihi autem pro minimo est ut a vobis iudicer aut ab humano die sed neque me ipsum iudico</span></p>
<p id="judith-4-4"><span class="verse-num">4:4</span> <span class="verse-body">nihil enim mihi conscius sum sed non in hoc iustificatus sum qui autem iudicat me Dominus est</span></p>
<p id="judith-4-5"><span class="verse-num">4:5</span> <span class="verse-body">itaque nolite ante tempus iudicare quoadusque veniat Dominus qui et inluminabit abscondita tenebrarum et manifestabit consilia cordium et tunc laus erit unicuique a Deo</span></p>
<p id="judith-4-6"><span class="verse-num">4:6</span> <span class="verse-body">haec autem fratres transfiguravi in me et Apollo propter vos ut in nobis discatis ne supra quam scriptum est unus adversus alterum infletur pro alio</span></p>
<p id="judith-4-7"><span class="verse-num">4:7</span> <span class="verse-body">quis enim te discernit quid autem habes quod non accepisti si autem accepisti quid gloriaris quasi non acceperis</span></p>
<p id="judith-4-8"><span class="verse-num">4:8</span> <span class="verse-body">iam saturati estis iam divites facti estis sine nobis regnastis et utinam regnaretis ut et nos vobiscum regnaremus</span></p>
<p id="judith-4-9"><span class="verse-num">4:9</span> <span class="verse-body">puto enim Deus nos apostolos novissimos ostendit tamquam morti destinatos quia spectaculum facti sumus mundo et angelis et hominibus</span></p>
<p id="judith-4-10"><span class="verse-num">4:10</span> <span class="verse-body">nos stulti propter Christum vos autem prudentes in Christo nos infirmi vos autem fortes vos nobiles nos autem ignobiles</span></p>
<p id="judith-4-11"><span class="verse-num">4:11</span> <span class="verse-body">usque in hanc horam et esurimus et sitimus et nudi sumus et colaphis caedimur et instabiles sumus</span></p>
<p id="judith-4-12"><span class="verse-num">4:12</span> <span class="verse-body">et laboramus operantes manibus nostris maledicimur et benedicimus persecutionem patimur et sustinemus</span></p>
<p id="judith-4-13"><span class="verse-num">4:13</span> <span class="verse-body">blasphemamur et obsecramus tamquam purgamenta huius mundi facti sumus omnium peripsima usque adhuc</span></p>
<p id="judith-4-14"><span class="verse-num">4:14</span> <span class="verse-body">non ut confundam vos haec scribo sed ut filios meos carissimos moneo</span></p>
<p id="judith-4-15"><span class="verse-num">4:15</span> <span class="verse-body">nam si decem milia pedagogorum habeatis in Christo sed non multos patres nam in Christo Iesu per evangelium ego vos genui</span></p>
<p id="judith-4-16"><span class="verse-num">4:16</span> <span class="verse-body">rogo ergo vos imitatores mei estote</span></p>
<p id="judith-4-17"><span class="verse-num">4:17</span> <span class="verse-body">ideo misi ad vos Timotheum qui est filius meus carissimus et fidelis in Domino qui vos commonefaciat vias meas quae sunt in Christo sicut ubique in omni ecclesia doceo</span></p>
<p id="judith-4-18"><span class="verse-num">4:18</span> <span class="verse-body">tamquam non venturus sim ad vos sic inflati sunt quidam</span></p>
<p id="judith-4-19"><span class="verse-num">4:19</span> <span class="verse-body">veniam autem cito ad vos si Dominus voluerit et cognoscam non sermonem eorum qui inflati sunt sed virtutem</span></p>
<p id="judith-4-20"><span class="verse-num">4:20</span> <span class="verse-body">non enim in sermone est regnum Dei sed in virtute</span></p>
<p id="judith-4-21"><span class="verse-num">4:21</span> <span class="verse-body">quid vultis in virga veniam ad vos an in caritate et spiritu mansuetudinis __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a></p>
<p id="judith-5-1"><span class="verse-num">5:1</span> <span class="verse-body">omnino auditur inter vos fornicatio et talis fornicatio qualis nec inter gentes ita ut uxorem patris aliquis habeat</span></p>
<p id="judith-5-2"><span class="verse-num">5:2</span> <span class="verse-body">et vos inflati estis et non magis luctum habuistis ut tollatur de medio vestrum qui hoc opus fecit</span></p>
<p id="judith-5-3"><span class="verse-num">5:3</span> <span class="verse-body">ego quidem absens corpore praesens autem spiritu iam iudicavi ut praesens eum qui sic operatus est</span></p>
<p id="judith-5-4"><span class="verse-num">5:4</span> <span class="verse-body">in nomine Domini nostri Iesu Christi congregatis vobis et meo spiritu cum virtute Domini Iesu</span></p>
<p id="judith-5-5"><span class="verse-num">5:5</span> <span class="verse-body">tradere huiusmodi Satanae in interitum carnis ut spiritus salvus sit in die Domini Iesu</span></p>
<p id="judith-5-6"><span class="verse-num">5:6</span> <span class="verse-body">non bona gloriatio vestra nescitis quia modicum fermentum totam massam corrumpit</span></p>
<p id="judith-5-7"><span class="verse-num">5:7</span> <span class="verse-body">expurgate vetus fermentum ut sitis nova consparsio sicut estis azymi etenim pascha nostrum immolatus est Christus</span></p>
<p id="judith-5-8"><span class="verse-num">5:8</span> <span class="verse-body">itaque epulemur non in fermento veteri neque in fermento malitiae et nequitiae sed in azymis sinceritatis et veritatis</span></p>
<p id="judith-5-9"><span class="verse-num">5:9</span> <span class="verse-body">scripsi vobis in epistula ne commisceamini fornicariis</span></p>
<p id="judith-5-10"><span class="verse-num">5:10</span> <span class="verse-body">non utique fornicariis huius mundi aut avaris aut rapacibus aut idolis servientibus alioquin debueratis de hoc mundo exisse</span></p>
<p id="judith-5-11"><span class="verse-num">5:11</span> <span class="verse-body">nunc autem scripsi vobis non commisceri si is qui frater nominatur est fornicator aut avarus aut idolis serviens aut maledicus aut ebriosus aut rapax cum eiusmodi nec cibum sumere</span></p>
<p id="judith-5-12"><span class="verse-num">5:12</span> <span class="verse-body">quid enim mihi de his qui foris sunt iudicare nonne de his qui intus sunt vos iudicatis</span></p>
<p id="judith-5-13"><span class="verse-num">5:13</span> <span class="verse-body">nam eos qui foris sunt Deus iudicabit auferte malum ex vobis ipsis __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a></p>
<p id="judith-6-1"><span class="verse-num">6:1</span> <span class="verse-body">audet aliquis vestrum habens negotium adversus alterum iudicari apud iniquos et non apud sanctos</span></p>
<p id="judith-6-2"><span class="verse-num">6:2</span> <span class="verse-body">an nescitis quoniam sancti de mundo iudicabunt et si in vobis iudicabitur mundus indigni estis qui de minimis iudicetis</span></p>
<p id="judith-6-3"><span class="verse-num">6:3</span> <span class="verse-body">nescitis quoniam angelos iudicabimus quanto magis saecularia</span></p>
<p id="judith-6-4"><span class="verse-num">6:4</span> <span class="verse-body">saecularia igitur iudicia si habueritis contemptibiles qui sunt in ecclesia illos constituite ad iudicandum</span></p>
<p id="judith-6-5"><span class="verse-num">6:5</span> <span class="verse-body">ad verecundiam vestram dico sic non est inter vos sapiens quisquam qui possit iudicare inter fratrem suum</span></p>
<p id="judith-6-6"><span class="verse-num">6:6</span> <span class="verse-body">sed frater cum fratre iudicio contendit et hoc apud infideles</span></p>
<p id="judith-6-7"><span class="verse-num">6:7</span> <span class="verse-body">iam quidem omnino delictum est in vobis quod iudicia habetis inter vos quare non magis iniuriam accipitis quare non magis fraudem patimini</span></p>
<p id="judith-6-8"><span class="verse-num">6:8</span> <span class="verse-body">sed vos iniuriam facitis et fraudatis et hoc fratribus</span></p>
<p id="judith-6-9"><span class="verse-num">6:9</span> <span class="verse-body">an nescitis quia iniqui regnum Dei non possidebunt nolite errare neque fornicarii neque idolis servientes neque adulteri</span></p>
<p id="judith-6-10"><span class="verse-num">6:10</span> <span class="verse-body">neque molles neque masculorum concubitores neque fures neque avari neque ebriosi neque maledici neque rapaces regnum Dei possidebunt</span></p>
<p id="judith-6-11"><span class="verse-num">6:11</span> <span class="verse-body">et haec quidam fuistis sed abluti estis sed sanctificati estis sed iustificati estis in nomine Domini nostri Iesu Christi et in Spiritu Dei nostri</span></p>
<p id="judith-6-12"><span class="verse-num">6:12</span> <span class="verse-body">omnia mihi licent sed non omnia expediunt omnia mihi licent sed ego sub nullius redigar potestate</span></p>
<p id="judith-6-13"><span class="verse-num">6:13</span> <span class="verse-body">esca ventri et venter escis Deus autem et hunc et haec destruet corpus autem non fornicationi sed Domino et Dominus corpori</span></p>
<p id="judith-6-14"><span class="verse-num">6:14</span> <span class="verse-body">Deus vero et Dominum suscitavit et nos suscitabit per virtutem suam</span></p>
<p id="judith-6-15"><span class="verse-num">6:15</span> <span class="verse-body">nescitis quoniam corpora vestra membra Christi sunt tollens ergo membra Christi faciam membra meretricis absit</span></p>
<p id="judith-6-16"><span class="verse-num">6:16</span> <span class="verse-body">an nescitis quoniam qui adheret meretrici unum corpus efficitur erunt enim inquit duo in carne una</span></p>
<p id="judith-6-17"><span class="verse-num">6:17</span> <span class="verse-body">qui autem adheret Domino unus spiritus est</span></p>
<p id="judith-6-18"><span class="verse-num">6:18</span> <span class="verse-body">fugite fornicationem omne peccatum quodcumque fecerit homo extra corpus est qui autem fornicatur in corpus suum peccat</span></p>
<p id="judith-6-19"><span class="verse-num">6:19</span> <span class="verse-body">an nescitis quoniam membra vestra templum est Spiritus Sancti qui in vobis est quem habetis a Deo et non estis vestri</span></p>
<p id="judith-6-20"><span class="verse-num">6:20</span> <span class="verse-body">empti enim estis pretio magno glorificate et portate Deum in corpore vestro __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a> <a href="#judith-7-17">17</a> <a href="#judith-7-18">18</a> <a href="#judith-7-19">19</a> <a href="#judith-7-20">20</a> <a href="#judith-7-21">21</a> <a href="#judith-7-22">22</a> <a href="#judith-7-23">23</a> <a href="#judith-7-24">24</a> <a href="#judith-7-25">25</a> <a href="#judith-7-26">26</a> <a href="#judith-7-27">27</a> <a href="#judith-7-28">28</a> <a href="#judith-7-29">29</a> <a href="#judith-7-30">30</a> <a href="#judith-7-31">31</a> <a href="#judith-7-32">32</a> <a href="#judith-7-33">33</a> <a href="#judith-7-34">34</a> <a href="#judith-7-35">35</a> <a href="#judith-7-36">36</a> <a href="#judith-7-37">37</a> <a href="#judith-7-38">38</a> <a href="#judith-7-39">39</a> <a href="#judith-7-40">40</a></p>
<p id="judith-7-1"><span class="verse-num">7:1</span> <span class="verse-body">de quibus autem scripsistis bonum est homini mulierem non tangere</span></p>
<p id="judith-7-2"><span class="verse-num">7:2</span> <span class="verse-body">propter fornicationes autem unusquisque suam uxorem habeat et unaquaeque suum virum habeat</span></p>
<p id="judith-7-3"><span class="verse-num">7:3</span> <span class="verse-body">uxori vir debitum reddat similiter autem et uxor viro</span></p>
<p id="judith-7-4"><span class="verse-num">7:4</span> <span class="verse-body">mulier sui corporis potestatem non habet sed vir similiter autem et vir sui corporis potestatem non habet sed mulier</span></p>
<p id="judith-7-5"><span class="verse-num">7:5</span> <span class="verse-body">nolite fraudare invicem nisi forte ex consensu ad tempus ut vacetis orationi et iterum revertimini in id ipsum ne temptet vos Satanas propter incontinentiam vestram</span></p>
<p id="judith-7-6"><span class="verse-num">7:6</span> <span class="verse-body">hoc autem dico secundum indulgentiam non secundum imperium</span></p>
<p id="judith-7-7"><span class="verse-num">7:7</span> <span class="verse-body">volo autem omnes homines esse sicut me ipsum sed unusquisque proprium habet donum ex Deo alius quidem sic alius vero sic</span></p>
<p id="judith-7-8"><span class="verse-num">7:8</span> <span class="verse-body">dico autem non nuptis et viduis bonum est illis si sic maneant sicut et ego</span></p>
<p id="judith-7-9"><span class="verse-num">7:9</span> <span class="verse-body">quod si non se continent nubant melius est enim nubere quam uri</span></p>
<p id="judith-7-10"><span class="verse-num">7:10</span> <span class="verse-body">his autem qui matrimonio iuncti sunt praecipio non ego sed Dominus uxorem a viro non discedere</span></p>
<p id="judith-7-11"><span class="verse-num">7:11</span> <span class="verse-body">quod si discesserit manere innuptam aut viro suo reconciliari et vir uxorem ne dimittat</span></p>
<p id="judith-7-12"><span class="verse-num">7:12</span> <span class="verse-body">nam ceteris ego dico non Dominus si quis frater uxorem habet infidelem et haec consentit habitare cum illo non dimittat illam</span></p>
<p id="judith-7-13"><span class="verse-num">7:13</span> <span class="verse-body">et si qua mulier habet virum infidelem et hic consentit habitare cum illa non dimittat virum</span></p>
<p id="judith-7-14"><span class="verse-num">7:14</span> <span class="verse-body">sanctificatus est enim vir infidelis in muliere fideli et sanctificata est mulier infidelis per virum fidelem alioquin filii vestri inmundi essent nunc autem sancti sunt</span></p>
<p id="judith-7-15"><span class="verse-num">7:15</span> <span class="verse-body">quod si infidelis discedit discedat non est enim servituti subiectus frater aut soror in eiusmodi in pace autem vocavit nos Deus</span></p>
<p id="judith-7-16"><span class="verse-num">7:16</span> <span class="verse-body">unde enim scis mulier si virum salvum facies aut unde scis vir si mulierem salvam facies</span></p>
<p id="judith-7-17"><span class="verse-num">7:17</span> <span class="verse-body">nisi unicuique sicut divisit Dominus unumquemque sicut vocavit Deus ita ambulet et sic in omnibus ecclesiis doceo</span></p>
<p id="judith-7-18"><span class="verse-num">7:18</span> <span class="verse-body">circumcisus aliquis vocatus est non adducat praeputium in praeputio aliquis vocatus est non circumcidatur</span></p>
<p id="judith-7-19"><span class="verse-num">7:19</span> <span class="verse-body">circumcisio nihil est et praeputium nihil est sed observatio mandatorum Dei</span></p>
<p id="judith-7-20"><span class="verse-num">7:20</span> <span class="verse-body">unusquisque in qua vocatione vocatus est in ea permaneat</span></p>
<p id="judith-7-21"><span class="verse-num">7:21</span> <span class="verse-body">servus vocatus es non sit tibi curae sed et si potes liber fieri magis utere</span></p>
<p id="judith-7-22"><span class="verse-num">7:22</span> <span class="verse-body">qui enim in Domino vocatus est servus libertus est Domini similiter qui liber vocatus est servus est Christi</span></p>
<p id="judith-7-23"><span class="verse-num">7:23</span> <span class="verse-body">pretio empti estis nolite fieri servi hominum</span></p>
<p id="judith-7-24"><span class="verse-num">7:24</span> <span class="verse-body">unusquisque in quo vocatus est fratres in hoc maneat apud Deum</span></p>
<p id="judith-7-25"><span class="verse-num">7:25</span> <span class="verse-body">de virginibus autem praeceptum Domini non habeo consilium autem do tamquam misericordiam consecutus a Domino ut sim fidelis</span></p>
<p id="judith-7-26"><span class="verse-num">7:26</span> <span class="verse-body">existimo ergo hoc bonum esse propter instantem necessitatem quoniam bonum est homini sic esse</span></p>
<p id="judith-7-27"><span class="verse-num">7:27</span> <span class="verse-body">alligatus es uxori noli quaerere solutionem solutus es ab uxore noli quaerere uxorem</span></p>
<p id="judith-7-28"><span class="verse-num">7:28</span> <span class="verse-body">si autem acceperis uxorem non peccasti et si nupserit virgo non peccavit tribulationem tamen carnis habebunt huiusmodi ego autem vobis parco</span></p>
<p id="judith-7-29"><span class="verse-num">7:29</span> <span class="verse-body">hoc itaque dico fratres tempus breve est reliquum est ut qui habent uxores tamquam non habentes sint</span></p>
<p id="judith-7-30"><span class="verse-num">7:30</span> <span class="verse-body">et qui flent tamquam non flentes et qui gaudent tamquam non gaudentes et qui emunt tamquam non possidentes</span></p>
<p id="judith-7-31"><span class="verse-num">7:31</span> <span class="verse-body">et qui utuntur hoc mundo tamquam non utantur praeterit enim figura huius mundi</span></p>
<p id="judith-7-32"><span class="verse-num">7:32</span> <span class="verse-body">volo autem vos sine sollicitudine esse qui sine uxore est sollicitus est quae Domini sunt quomodo placeat Deo</span></p>
<p id="judith-7-33"><span class="verse-num">7:33</span> <span class="verse-body">qui autem cum uxore est sollicitus est quae sunt mundi quomodo placeat uxori et divisus est</span></p>
<p id="judith-7-34"><span class="verse-num">7:34</span> <span class="verse-body">et mulier innupta et virgo cogitat quae Domini sunt ut sit sancta et corpore et spiritu quae autem nupta est cogitat quae sunt mundi quomodo placeat viro</span></p>
<p id="judith-7-35"><span class="verse-num">7:35</span> <span class="verse-body">porro hoc ad utilitatem vestram dico non ut laqueum vobis iniciam sed ad id quod honestum est et quod facultatem praebeat sine inpedimento Dominum observandi</span></p>
<p id="judith-7-36"><span class="verse-num">7:36</span> <span class="verse-body">si quis autem turpem se videri existimat super virgine sua quod sit superadulta et ita oportet fieri quod vult faciat non peccat nubat</span></p>
<p id="judith-7-37"><span class="verse-num">7:37</span> <span class="verse-body">nam qui statuit in corde suo firmus non habens necessitatem potestatem autem habet suae voluntatis et hoc iudicavit in corde suo servare virginem suam bene facit</span></p>
<p id="judith-7-38"><span class="verse-num">7:38</span> <span class="verse-body">igitur et qui matrimonio iungit virginem suam bene facit et qui non iungit melius facit</span></p>
<p id="judith-7-39"><span class="verse-num">7:39</span> <span class="verse-body">mulier alligata est quanto tempore vir eius vivit quod si dormierit vir eius liberata est cui vult nubat tantum in Domino</span></p>
<p id="judith-7-40"><span class="verse-num">7:40</span> <span class="verse-body">beatior autem erit si sic permanserit secundum meum consilium puto autem quod et ego Spiritum Dei habeo __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a></p>
<p id="judith-8-1"><span class="verse-num">8:1</span> <span class="verse-body">de his autem quae idolis sacrificantur scimus quia omnes scientiam habemus scientia inflat caritas vero aedificat</span></p>
<p id="judith-8-2"><span class="verse-num">8:2</span> <span class="verse-body">si quis se existimat scire aliquid nondum cognovit quemadmodum oporteat eum scire</span></p>
<p id="judith-8-3"><span class="verse-num">8:3</span> <span class="verse-body">si quis autem diligit Deum hic cognitus est ab eo</span></p>
<p id="judith-8-4"><span class="verse-num">8:4</span> <span class="verse-body">de escis autem quae idolis immolantur scimus quia nihil est idolum in mundo et quod nullus Deus nisi unus</span></p>
<p id="judith-8-5"><span class="verse-num">8:5</span> <span class="verse-body">nam et si sunt qui dicantur dii sive in caelo sive in terra siquidem sunt dii multi et domini multi</span></p>
<p id="judith-8-6"><span class="verse-num">8:6</span> <span class="verse-body">nobis tamen unus Deus Pater ex quo omnia et nos in illum et unus Dominus Iesus Christus per quem omnia et nos per ipsum</span></p>
<p id="judith-8-7"><span class="verse-num">8:7</span> <span class="verse-body">sed non in omnibus est scientia quidam autem conscientia usque nunc idoli quasi idolothytum manducant et conscientia ipsorum cum sit infirma polluitur</span></p>
<p id="judith-8-8"><span class="verse-num">8:8</span> <span class="verse-body">esca autem nos non commendat Deo neque si non manducaverimus deficiemus neque si manducaverimus abundabimus</span></p>
<p id="judith-8-9"><span class="verse-num">8:9</span> <span class="verse-body">videte autem ne forte haec licentia vestra offendiculum fiat infirmibus</span></p>
<p id="judith-8-10"><span class="verse-num">8:10</span> <span class="verse-body">si enim quis viderit eum qui habet scientiam in idolio recumbentem nonne conscientia eius cum sit infirma aedificabitur ad manducandum idolothyta</span></p>
<p id="judith-8-11"><span class="verse-num">8:11</span> <span class="verse-body">et peribit infirmus in tua scientia frater propter quem Christus mortuus est</span></p>
<p id="judith-8-12"><span class="verse-num">8:12</span> <span class="verse-body">sic autem peccantes in fratres et percutientes conscientiam eorum infirmam in Christo peccatis</span></p>
<p id="judith-8-13"><span class="verse-num">8:13</span> <span class="verse-body">quapropter si esca scandalizat fratrem meum non manducabo carnem in aeternum ne fratrem meum scandalizem __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a> <a href="#judith-9-16">16</a> <a href="#judith-9-17">17</a> <a href="#judith-9-18">18</a> <a href="#judith-9-19">19</a> <a href="#judith-9-20">20</a> <a href="#judith-9-21">21</a> <a href="#judith-9-22">22</a> <a href="#judith-9-23">23</a> <a href="#judith-9-24">24</a> <a href="#judith-9-25">25</a> <a href="#judith-9-26">26</a> <a href="#judith-9-27">27</a></p>
<p id="judith-9-1"><span class="verse-num">9:1</span> <span class="verse-body">non sum liber non sum apostolus nonne Iesum Dominum nostrum vidi non opus meum vos estis in Domino</span></p>
<p id="judith-9-2"><span class="verse-num">9:2</span> <span class="verse-body">si aliis non sum apostolus sed tamen vobis sum nam signaculum apostolatus mei vos estis in Domino</span></p>
<p id="judith-9-3"><span class="verse-num">9:3</span> <span class="verse-body">mea defensio apud eos qui me interrogant haec est</span></p>
<p id="judith-9-4"><span class="verse-num">9:4</span> <span class="verse-body">numquid non habemus potestatem manducandi et bibendi</span></p>
<p id="judith-9-5"><span class="verse-num">9:5</span> <span class="verse-body">numquid non habemus potestatem sororem mulierem circumducendi sicut et ceteri apostoli et fratres Domini et Cephas</span></p>
<p id="judith-9-6"><span class="verse-num">9:6</span> <span class="verse-body">aut solus ego et Barnabas non habemus potestatem hoc operandi</span></p>
<p id="judith-9-7"><span class="verse-num">9:7</span> <span class="verse-body">quis militat suis stipendiis umquam quis plantat vineam et fructum eius non edit quis pascit gregem et de lacte gregis non manducat</span></p>
<p id="judith-9-8"><span class="verse-num">9:8</span> <span class="verse-body">numquid secundum hominem haec dico an et lex haec non dicit</span></p>
<p id="judith-9-9"><span class="verse-num">9:9</span> <span class="verse-body">scriptum est enim in lege Mosi non alligabis os bovi trituranti numquid de bubus cura est Deo</span></p>
<p id="judith-9-10"><span class="verse-num">9:10</span> <span class="verse-body">an propter nos utique dicit nam propter nos scripta sunt quoniam debet in spe qui arat arare et qui triturat in spe fructus percipiendi</span></p>
<p id="judith-9-11"><span class="verse-num">9:11</span> <span class="verse-body">si nos vobis spiritalia seminavimus magnum est si nos carnalia vestra metamus</span></p>
<p id="judith-9-12"><span class="verse-num">9:12</span> <span class="verse-body">si alii potestatis vestrae participes sunt non potius nos sed non usi sumus hac potestate sed omnia sustinemus ne quod offendiculum demus evangelio Christi</span></p>
<p id="judith-9-13"><span class="verse-num">9:13</span> <span class="verse-body">nescitis quoniam qui in sacrario operantur quae de sacrario sunt edunt qui altario deserviunt cum altario participantur</span></p>
<p id="judith-9-14"><span class="verse-num">9:14</span> <span class="verse-body">ita et Dominus ordinavit his qui evangelium adnuntiant de evangelio vivere</span></p>
<p id="judith-9-15"><span class="verse-num">9:15</span> <span class="verse-body">ego autem nullo horum usus sum non scripsi autem haec ut ita fiant in me bonum est enim mihi magis mori quam ut gloriam meam quis evacuet</span></p>
<p id="judith-9-16"><span class="verse-num">9:16</span> <span class="verse-body">nam si evangelizavero non est mihi gloria necessitas enim mihi incumbit vae enim mihi est si non evangelizavero</span></p>
<p id="judith-9-17"><span class="verse-num">9:17</span> <span class="verse-body">si enim volens hoc ago mercedem habeo si autem invitus dispensatio mihi credita est</span></p>
<p id="judith-9-18"><span class="verse-num">9:18</span> <span class="verse-body">quae est ergo merces mea ut evangelium praedicans sine sumptu ponam evangelium ut non abutar potestate mea in evangelio</span></p>
<p id="judith-9-19"><span class="verse-num">9:19</span> <span class="verse-body">nam cum liber essem ex omnibus omnium me servum feci ut plures lucri facerem</span></p>
<p id="judith-9-20"><span class="verse-num">9:20</span> <span class="verse-body">et factus sum Iudaeis tamquam Iudaeus ut Iudaeos lucrarer</span></p>
<p id="judith-9-21"><span class="verse-num">9:21</span> <span class="verse-body">his qui sub lege sunt quasi sub lege essem cum ipse non essem sub lege ut eos qui sub lege erant lucri facerem his qui sine lege erant tamquam sine lege essem cum sine lege Dei non essem sed in lege essem Christi ut lucri facerem eos qui sine lege erant</span></p>
<p id="judith-9-22"><span class="verse-num">9:22</span> <span class="verse-body">factus sum infirmis infirmus ut infirmos lucri facerem omnibus omnia factus sum ut omnes facerem salvos</span></p>
<p id="judith-9-23"><span class="verse-num">9:23</span> <span class="verse-body">omnia autem facio propter evangelium ut particeps eius efficiar</span></p>
<p id="judith-9-24"><span class="verse-num">9:24</span> <span class="verse-body">nescitis quod hii qui in stadio currunt omnes quidem currunt sed unus accipit bravium sic currite ut conprehendatis</span></p>
<p id="judith-9-25"><span class="verse-num">9:25</span> <span class="verse-body">omnis autem qui in agone contendit ab omnibus se abstinet et illi quidem ut corruptibilem coronam accipiant nos autem incorruptam</span></p>
<p id="judith-9-26"><span class="verse-num">9:26</span> <span class="verse-body">ego igitur sic curro non quasi in incertum sic pugno non quasi aerem verberans</span></p>
<p id="judith-9-27"><span class="verse-num">9:27</span> <span class="verse-body">sed castigo corpus meum et in servitutem redigo ne forte cum aliis praedicaverim ipse reprobus efficiar __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a> <a href="#judith-10-19">19</a> <a href="#judith-10-20">20</a> <a href="#judith-10-21">21</a> <a href="#judith-10-22">22</a> <a href="#judith-10-23">23</a> <a href="#judith-10-24">24</a> <a href="#judith-10-25">25</a> <a href="#judith-10-26">26</a> <a href="#judith-10-27">27</a> <a href="#judith-10-28">28</a> <a href="#judith-10-29">29</a> <a href="#judith-10-30">30</a> <a href="#judith-10-31">31</a> <a href="#judith-10-32">32</a> <a href="#judith-10-33">33</a></p>
<p id="judith-10-1"><span class="verse-num">10:1</span> <span class="verse-body">nolo enim vos ignorare fratres quoniam patres nostri omnes sub nube fuerunt et omnes mare transierunt</span></p>
<p id="judith-10-2"><span class="verse-num">10:2</span> <span class="verse-body">et omnes in Mose baptizati sunt in nube et in mari</span></p>
<p id="judith-10-3"><span class="verse-num">10:3</span> <span class="verse-body">et omnes eandem escam spiritalem manducaverunt</span></p>
<p id="judith-10-4"><span class="verse-num">10:4</span> <span class="verse-body">et omnes eundem potum spiritalem biberunt bibebant autem de spiritali consequenti eos petra petra autem erat Christus</span></p>
<p id="judith-10-5"><span class="verse-num">10:5</span> <span class="verse-body">sed non in pluribus eorum beneplacitum est Deo nam prostrati sunt in deserto</span></p>
<p id="judith-10-6"><span class="verse-num">10:6</span> <span class="verse-body">haec autem in figura facta sunt nostri ut non simus concupiscentes malorum sicut et illi concupierunt</span></p>
<p id="judith-10-7"><span class="verse-num">10:7</span> <span class="verse-body">neque idolorum cultores efficiamini sicut quidam ex ipsis quemadmodum scriptum est sedit populus manducare et bibere et surrexerunt ludere</span></p>
<p id="judith-10-8"><span class="verse-num">10:8</span> <span class="verse-body">neque fornicemur sicut quidam ex ipsis fornicati sunt et ceciderunt una die viginti tria milia</span></p>
<p id="judith-10-9"><span class="verse-num">10:9</span> <span class="verse-body">neque temptemus Christum sicut quidam eorum temptaverunt et a serpentibus perierunt</span></p>
<p id="judith-10-10"><span class="verse-num">10:10</span> <span class="verse-body">neque murmuraveritis sicut quidam eorum murmuraverunt et perierunt ab exterminatore</span></p>
<p id="judith-10-11"><span class="verse-num">10:11</span> <span class="verse-body">haec autem omnia in figura contingebant illis scripta sunt autem ad correptionem nostram in quos fines saeculorum devenerunt</span></p>
<p id="judith-10-12"><span class="verse-num">10:12</span> <span class="verse-body">itaque qui se existimat stare videat ne cadat</span></p>
<p id="judith-10-13"><span class="verse-num">10:13</span> <span class="verse-body">temptatio vos non adprehendat nisi humana fidelis autem Deus qui non patietur vos temptari super id quod potestis sed faciet cum temptatione etiam proventum ut possitis sustinere</span></p>
<p id="judith-10-14"><span class="verse-num">10:14</span> <span class="verse-body">propter quod carissimi mihi fugite ab idolorum cultura</span></p>
<p id="judith-10-15"><span class="verse-num">10:15</span> <span class="verse-body">ut prudentibus loquor vos iudicate quod dico</span></p>
<p id="judith-10-16"><span class="verse-num">10:16</span> <span class="verse-body">calicem benedictionis cui benedicimus nonne communicatio sanguinis Christi est et panis quem frangimus nonne participatio corporis Domini est</span></p>
<p id="judith-10-17"><span class="verse-num">10:17</span> <span class="verse-body">quoniam unus panis unum corpus multi sumus omnes quidem de uno pane participamur</span></p>
<p id="judith-10-18"><span class="verse-num">10:18</span> <span class="verse-body">videte Israhel secundum carnem nonne qui edunt hostias participes sunt altaris</span></p>
<p id="judith-10-19"><span class="verse-num">10:19</span> <span class="verse-body">quid ergo dico quod idolis immolatum sit aliquid aut quod idolum sit aliquid</span></p>
<p id="judith-10-20"><span class="verse-num">10:20</span> <span class="verse-body">sed quae immolant gentes daemoniis immolant et non Deo nolo autem vos socios fieri daemoniorum non potestis calicem Domini bibere et calicem daemoniorum</span></p>
<p id="judith-10-21"><span class="verse-num">10:21</span> <span class="verse-body">non potestis mensae Domini participes esse et mensae daemoniorum</span></p>
<p id="judith-10-22"><span class="verse-num">10:22</span> <span class="verse-body">an aemulamur Dominum numquid fortiores illo sumus omnia licent sed non omnia expediunt</span></p>
<p id="judith-10-23"><span class="verse-num">10:23</span> <span class="verse-body">omnia licent sed non omnia aedificant</span></p>
<p id="judith-10-24"><span class="verse-num">10:24</span> <span class="verse-body">nemo quod suum est quaerat sed quod alterius</span></p>
<p id="judith-10-25"><span class="verse-num">10:25</span> <span class="verse-body">omne quod in macello venit manducate nihil interrogantes propter conscientiam</span></p>
<p id="judith-10-26"><span class="verse-num">10:26</span> <span class="verse-body">Domini est terra et plenitudo eius</span></p>
<p id="judith-10-27"><span class="verse-num">10:27</span> <span class="verse-body">si quis vocat vos infidelium et vultis ire omne quod vobis adponitur manducate nihil interrogantes propter conscientiam</span></p>
<p id="judith-10-28"><span class="verse-num">10:28</span> <span class="verse-body">si quis autem dixerit hoc immolaticium est idolis nolite manducare propter illum qui indicavit et propter conscientiam</span></p>
<p id="judith-10-29"><span class="verse-num">10:29</span> <span class="verse-body">conscientiam autem dico non tuam sed alterius ut quid enim libertas mea iudicatur ab alia conscientia</span></p>
<p id="judith-10-30"><span class="verse-num">10:30</span> <span class="verse-body">si ego cum gratia participo quid blasphemor pro eo quod gratias ago</span></p>
<p id="judith-10-31"><span class="verse-num">10:31</span> <span class="verse-body">sive ergo manducatis sive bibitis vel aliud quid facitis omnia in gloriam Dei facite</span></p>
<p id="judith-10-32"><span class="verse-num">10:32</span> <span class="verse-body">sine offensione estote Iudaeis et gentilibus et ecclesiae Dei</span></p>
<p id="judith-10-33"><span class="verse-num">10:33</span> <span class="verse-body">sicut et ego per omnia omnibus placeo non quaerens quod mihi utile est sed quod multis ut salvi fiant __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a> <a href="#judith-11-34">34</a></p>
<p id="judith-11-1"><span class="verse-num">11:1</span> <span class="verse-body">imitatores mei estote sicut et ego Christi</span></p>
<p id="judith-11-2"><span class="verse-num">11:2</span> <span class="verse-body">laudo autem vos fratres quod omnia mei memores estis et sicut tradidi vobis praecepta mea tenetis</span></p>
<p id="judith-11-3"><span class="verse-num">11:3</span> <span class="verse-body">volo autem vos scire quod omnis viri caput Christus est caput autem mulieris vir caput vero Christi Deus</span></p>
<p id="judith-11-4"><span class="verse-num">11:4</span> <span class="verse-body">omnis vir orans aut prophetans velato capite deturpat caput suum</span></p>
<p id="judith-11-5"><span class="verse-num">11:5</span> <span class="verse-body">omnis autem mulier orans aut prophetans non velato capite deturpat caput suum unum est enim atque si decalvetur</span></p>
<p id="judith-11-6"><span class="verse-num">11:6</span> <span class="verse-body">nam si non velatur mulier et tondeatur si vero turpe est mulieri tonderi aut decalvari velet caput suum</span></p>
<p id="judith-11-7"><span class="verse-num">11:7</span> <span class="verse-body">vir quidem non debet velare caput quoniam imago et gloria est Dei mulier autem gloria viri est</span></p>
<p id="judith-11-8"><span class="verse-num">11:8</span> <span class="verse-body">non enim vir ex muliere est sed mulier ex viro</span></p>
<p id="judith-11-9"><span class="verse-num">11:9</span> <span class="verse-body">etenim non est creatus vir propter mulierem sed mulier propter virum</span></p>
<p id="judith-11-10"><span class="verse-num">11:10</span> <span class="verse-body">ideo debet mulier potestatem habere supra caput propter angelos</span></p>
<p id="judith-11-11"><span class="verse-num">11:11</span> <span class="verse-body">verumtamen neque vir sine muliere neque mulier sine viro in Domino</span></p>
<p id="judith-11-12"><span class="verse-num">11:12</span> <span class="verse-body">nam sicut mulier de viro ita et vir per mulierem omnia autem ex Deo</span></p>
<p id="judith-11-13"><span class="verse-num">11:13</span> <span class="verse-body">vos ipsi iudicate decet mulierem non velatam orare Deum</span></p>
<p id="judith-11-14"><span class="verse-num">11:14</span> <span class="verse-body">nec ipsa natura docet vos quod vir quidem si comam nutriat ignominia est illi</span></p>
<p id="judith-11-15"><span class="verse-num">11:15</span> <span class="verse-body">mulier vero si comam nutriat gloria est illi quoniam capilli pro velamine ei dati sunt</span></p>
<p id="judith-11-16"><span class="verse-num">11:16</span> <span class="verse-body">si quis autem videtur contentiosus esse nos talem consuetudinem non habemus neque ecclesiae Dei</span></p>
<p id="judith-11-17"><span class="verse-num">11:17</span> <span class="verse-body">hoc autem praecipio non laudans quod non in melius sed in deterius convenitis</span></p>
<p id="judith-11-18"><span class="verse-num">11:18</span> <span class="verse-body">primum quidem convenientibus vobis in ecclesia audio scissuras esse et ex parte credo</span></p>
<p id="judith-11-19"><span class="verse-num">11:19</span> <span class="verse-body">nam oportet et hereses esse ut et qui probati sunt manifesti fiant in vobis</span></p>
<p id="judith-11-20"><span class="verse-num">11:20</span> <span class="verse-body">convenientibus ergo vobis in unum iam non est dominicam cenam manducare</span></p>
<p id="judith-11-21"><span class="verse-num">11:21</span> <span class="verse-body">unusquisque enim suam cenam praesumit ad manducandum et alius quidem esurit alius autem ebrius est</span></p>
<p id="judith-11-22"><span class="verse-num">11:22</span> <span class="verse-body">numquid domos non habetis ad manducandum et bibendum aut ecclesiam Dei contemnitis et confunditis eos qui non habent quid dicam vobis laudo vos in hoc non laudo</span></p>
<p id="judith-11-23"><span class="verse-num">11:23</span> <span class="verse-body">ego enim accepi a Domino quod et tradidi vobis quoniam Dominus Iesus in qua nocte tradebatur accepit panem</span></p>
<p id="judith-11-24"><span class="verse-num">11:24</span> <span class="verse-body">et gratias agens fregit et dixit hoc est corpus meum pro vobis hoc facite in meam commemorationem</span></p>
<p id="judith-11-25"><span class="verse-num">11:25</span> <span class="verse-body">similiter et calicem postquam cenavit dicens hic calix novum testamentum est in meo sanguine hoc facite quotienscumque bibetis in meam commemorationem</span></p>
<p id="judith-11-26"><span class="verse-num">11:26</span> <span class="verse-body">quotienscumque enim manducabitis panem hunc et calicem bibetis mortem Domini adnuntiatis donec veniat</span></p>
<p id="judith-11-27"><span class="verse-num">11:27</span> <span class="verse-body">itaque quicumque manducaverit panem vel biberit calicem Domini indigne reus erit corporis et sanguinis Domini</span></p>
<p id="judith-11-28"><span class="verse-num">11:28</span> <span class="verse-body">probet autem se ipsum homo et sic de pane illo edat et de calice bibat</span></p>
<p id="judith-11-29"><span class="verse-num">11:29</span> <span class="verse-body">qui enim manducat et bibit indigne iudicium sibi manducat et bibit non diiudicans corpus</span></p>
<p id="judith-11-30"><span class="verse-num">11:30</span> <span class="verse-body">ideo inter vos multi infirmes et inbecilles et dormiunt multi</span></p>
<p id="judith-11-31"><span class="verse-num">11:31</span> <span class="verse-body">quod si nosmet ipsos diiudicaremus non utique iudicaremur</span></p>
<p id="judith-11-32"><span class="verse-num">11:32</span> <span class="verse-body">dum iudicamur autem a Domino corripimur ut non cum hoc mundo damnemur</span></p>
<p id="judith-11-33"><span class="verse-num">11:33</span> <span class="verse-body">itaque fratres mei cum convenitis ad manducandum invicem expectate</span></p>
<p id="judith-11-34"><span class="verse-num">11:34</span> <span class="verse-body">si quis esurit domi manducet ut non in iudicium conveniatis cetera autem cum venero disponam __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a> <a href="#judith-12-22">22</a> <a href="#judith-12-23">23</a> <a href="#judith-12-24">24</a> <a href="#judith-12-25">25</a> <a href="#judith-12-26">26</a> <a href="#judith-12-27">27</a> <a href="#judith-12-28">28</a> <a href="#judith-12-29">29</a> <a href="#judith-12-30">30</a> <a href="#judith-12-31">31</a></p>
<p id="judith-12-1"><span class="verse-num">12:1</span> <span class="verse-body">de spiritalibus autem nolo vos ignorare fratres</span></p>
<p id="judith-12-2"><span class="verse-num">12:2</span> <span class="verse-body">scitis quoniam cum gentes essetis ad simulacra muta prout ducebamini euntes</span></p>
<p id="judith-12-3"><span class="verse-num">12:3</span> <span class="verse-body">ideo notum vobis facio quod nemo in Spiritu Dei loquens dicit anathema Iesu et nemo potest dicere Dominus Iesus nisi in Spiritu Sancto</span></p>
<p id="judith-12-4"><span class="verse-num">12:4</span> <span class="verse-body">divisiones vero gratiarum sunt idem autem Spiritus</span></p>
<p id="judith-12-5"><span class="verse-num">12:5</span> <span class="verse-body">et divisiones ministrationum sunt idem autem Dominus</span></p>
<p id="judith-12-6"><span class="verse-num">12:6</span> <span class="verse-body">et divisiones operationum sunt idem vero Deus qui operatur omnia in omnibus</span></p>
<p id="judith-12-7"><span class="verse-num">12:7</span> <span class="verse-body">unicuique autem datur manifestatio Spiritus ad utilitatem</span></p>
<p id="judith-12-8"><span class="verse-num">12:8</span> <span class="verse-body">alii quidem per Spiritum datur sermo sapientiae alii autem sermo scientiae secundum eundem Spiritum</span></p>
<p id="judith-12-9"><span class="verse-num">12:9</span> <span class="verse-body">alteri fides in eodem Spiritu alii gratia sanitatum in uno Spiritu</span></p>
<p id="judith-12-10"><span class="verse-num">12:10</span> <span class="verse-body">alii operatio virtutum alii prophetatio alii discretio spirituum alii genera linguarum alii interpretatio sermonum</span></p>
<p id="judith-12-11"><span class="verse-num">12:11</span> <span class="verse-body">haec autem omnia operatur unus atque idem Spiritus dividens singulis prout vult</span></p>
<p id="judith-12-12"><span class="verse-num">12:12</span> <span class="verse-body">sicut enim corpus unum est et membra habet multa omnia autem membra corporis cum sint multa unum corpus sunt ita et Christus</span></p>
<p id="judith-12-13"><span class="verse-num">12:13</span> <span class="verse-body">etenim in uno Spiritu omnes nos in unum corpus baptizati sumus sive Iudaei sive gentiles sive servi sive liberi et omnes unum Spiritum potati sumus</span></p>
<p id="judith-12-14"><span class="verse-num">12:14</span> <span class="verse-body">nam et corpus non est unum membrum sed multa</span></p>
<p id="judith-12-15"><span class="verse-num">12:15</span> <span class="verse-body">si dixerit pes quoniam non sum manus non sum de corpore non ideo non est de corpore</span></p>
<p id="judith-12-16"><span class="verse-num">12:16</span> <span class="verse-body">et si dixerit auris quia non sum oculus non sum de corpore non ideo non est de corpore</span></p>
<p id="judith-12-17"><span class="verse-num">12:17</span> <span class="verse-body">si totum corpus oculus ubi auditus si totum auditus ubi odoratus</span></p>
<p id="judith-12-18"><span class="verse-num">12:18</span> <span class="verse-body">nunc autem posuit Deus membra unumquodque eorum in corpore sicut voluit</span></p>
<p id="judith-12-19"><span class="verse-num">12:19</span> <span class="verse-body">quod si essent omnia unum membrum ubi corpus</span></p>
<p id="judith-12-20"><span class="verse-num">12:20</span> <span class="verse-body">nunc autem multa quidem membra unum autem corpus</span></p>
<p id="judith-12-21"><span class="verse-num">12:21</span> <span class="verse-body">non potest dicere oculus manui opera tua non indigeo aut iterum caput pedibus non estis mihi necessarii</span></p>
<p id="judith-12-22"><span class="verse-num">12:22</span> <span class="verse-body">sed multo magis quae videntur membra corporis infirmiora esse necessariora sunt</span></p>
<p id="judith-12-23"><span class="verse-num">12:23</span> <span class="verse-body">et quae putamus ignobiliora membra esse corporis his honorem abundantiorem circumdamus et quae inhonesta sunt nostra abundantiorem honestatem habent</span></p>
<p id="judith-12-24"><span class="verse-num">12:24</span> <span class="verse-body">honesta autem nostra nullius egent sed Deus temperavit corpus ei cui deerat abundantiorem tribuendo honorem</span></p>
<p id="judith-12-25"><span class="verse-num">12:25</span> <span class="verse-body">ut non sit scisma in corpore sed id ipsum pro invicem sollicita sint membra</span></p>
<p id="judith-12-26"><span class="verse-num">12:26</span> <span class="verse-body">et si quid patitur unum membrum conpatiuntur omnia membra sive gloriatur unum membrum congaudent omnia membra</span></p>
<p id="judith-12-27"><span class="verse-num">12:27</span> <span class="verse-body">vos autem estis corpus Christi et membra de membro</span></p>
<p id="judith-12-28"><span class="verse-num">12:28</span> <span class="verse-body">et quosdam quidem posuit Deus in ecclesia primum apostolos secundo prophetas tertio doctores deinde virtutes exin gratias curationum opitulationes gubernationes genera linguarum</span></p>
<p id="judith-12-29"><span class="verse-num">12:29</span> <span class="verse-body">numquid omnes apostoli numquid omnes prophetae numquid omnes doctores</span></p>
<p id="judith-12-30"><span class="verse-num">12:30</span> <span class="verse-body">numquid omnes virtutes numquid omnes gratiam habent curationum numquid omnes linguis loquuntur numquid omnes interpretantur</span></p>
<p id="judith-12-31"><span class="verse-num">12:31</span> <span class="verse-body">aemulamini autem charismata maiora et adhuc excellentiorem viam vobis demonstro __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a> <a href="#judith-13-13">13</a></p>
<p id="judith-13-1"><span class="verse-num">13:1</span> <span class="verse-body">si linguis hominum loquar et angelorum caritatem autem non habeam factus sum velut aes sonans aut cymbalum tinniens</span></p>
<p id="judith-13-2"><span class="verse-num">13:2</span> <span class="verse-body">et si habuero prophetiam et noverim mysteria omnia et omnem scientiam et habuero omnem fidem ita ut montes transferam caritatem autem non habuero nihil sum</span></p>
<p id="judith-13-3"><span class="verse-num">13:3</span> <span class="verse-body">et si distribuero in cibos pauperum omnes facultates meas et si tradidero corpus meum ut ardeam caritatem autem non habuero nihil mihi prodest</span></p>
<p id="judith-13-4"><span class="verse-num">13:4</span> <span class="verse-body">caritas patiens est benigna est caritas non aemulatur non agit perperam non inflatur</span></p>
<p id="judith-13-5"><span class="verse-num">13:5</span> <span class="verse-body">non est ambitiosa non quaerit quae sua sunt non inritatur non cogitat malum</span></p>
<p id="judith-13-6"><span class="verse-num">13:6</span> <span class="verse-body">non gaudet super iniquitatem congaudet autem veritati</span></p>
<p id="judith-13-7"><span class="verse-num">13:7</span> <span class="verse-body">omnia suffert omnia credit omnia sperat omnia sustinet</span></p>
<p id="judith-13-8"><span class="verse-num">13:8</span> <span class="verse-body">caritas numquam excidit sive prophetiae evacuabuntur sive linguae cessabunt sive scientia destruetur</span></p>
<p id="judith-13-9"><span class="verse-num">13:9</span> <span class="verse-body">ex parte enim cognoscimus et ex parte prophetamus</span></p>
<p id="judith-13-10"><span class="verse-num">13:10</span> <span class="verse-body">cum autem venerit quod perfectum est evacuabitur quod ex parte est</span></p>
<p id="judith-13-11"><span class="verse-num">13:11</span> <span class="verse-body">cum essem parvulus loquebar ut parvulus sapiebam ut parvulus cogitabam ut parvulus quando factus sum vir evacuavi quae erant parvuli</span></p>
<p id="judith-13-12"><span class="verse-num">13:12</span> <span class="verse-body">videmus nunc per speculum in enigmate tunc autem facie ad faciem nunc cognosco ex parte tunc autem cognoscam sicut et cognitus sum</span></p>
<p id="judith-13-13"><span class="verse-num">13:13</span> <span class="verse-body">nunc autem manet fides spes caritas tria haec maior autem his est caritas __________________________________________________________________</span></p>
<h2 id="judith-ch-14">Chapter 14</h2>
<p class="verses"><a href="#judith-14-1">1</a> <a href="#judith-14-2">2</a> <a href="#judith-14-3">3</a> <a href="#judith-14-4">4</a> <a href="#judith-14-5">5</a> <a href="#judith-14-6">6</a> <a href="#judith-14-7">7</a> <a href="#judith-14-8">8</a> <a href="#judith-14-9">9</a> <a href="#judith-14-10">10</a> <a href="#judith-14-11">11</a> <a href="#judith-14-12">12</a> <a href="#judith-14-13">13</a> <a href="#judith-14-14">14</a> <a href="#judith-14-15">15</a> <a href="#judith-14-16">16</a> <a href="#judith-14-17">17</a> <a href="#judith-14-18">18</a> <a href="#judith-14-19">19</a> <a href="#judith-14-20">20</a> <a href="#judith-14-21">21</a> <a href="#judith-14-22">22</a> <a href="#judith-14-23">23</a> <a href="#judith-14-24">24</a> <a href="#judith-14-25">25</a> <a href="#judith-14-26">26</a> <a href="#judith-14-27">27</a> <a href="#judith-14-28">28</a> <a href="#judith-14-29">29</a> <a href="#judith-14-30">30</a> <a href="#judith-14-31">31</a> <a href="#judith-14-32">32</a> <a href="#judith-14-33">33</a> <a href="#judith-14-34">34</a> <a href="#judith-14-35">35</a> <a href="#judith-14-36">36</a> <a href="#judith-14-37">37</a> <a href="#judith-14-38">38</a> <a href="#judith-14-39">39</a> <a href="#judith-14-40">40</a></p>
<p id="judith-14-1"><span class="verse-num">14:1</span> <span class="verse-body">sectamini caritatem aemulamini spiritalia magis autem ut prophetetis</span></p>
<p id="judith-14-2"><span class="verse-num">14:2</span> <span class="verse-body">qui enim loquitur lingua non hominibus loquitur sed Deo nemo enim audit Spiritu autem loquitur mysteria</span></p>
<p id="judith-14-3"><span class="verse-num">14:3</span> <span class="verse-body">nam qui prophetat hominibus loquitur aedificationem et exhortationem et consolationes</span></p>
<p id="judith-14-4"><span class="verse-num">14:4</span> <span class="verse-body">qui loquitur lingua semet ipsum aedificat qui autem prophetat ecclesiam aedificat</span></p>
<p id="judith-14-5"><span class="verse-num">14:5</span> <span class="verse-body">volo autem omnes vos loqui linguis magis autem prophetare nam maior est qui prophetat quam qui loquitur linguis nisi si forte ut interpretetur ut ecclesia aedificationem accipiat</span></p>
<p id="judith-14-6"><span class="verse-num">14:6</span> <span class="verse-body">nunc autem fratres si venero ad vos linguis loquens quid vobis prodero nisi si vobis loquar aut in revelatione aut scientia aut prophetia aut in doctrina</span></p>
<p id="judith-14-7"><span class="verse-num">14:7</span> <span class="verse-body">tamen quae sine anima sunt vocem dantia sive tibia sive cithara nisi distinctionem sonituum dederint quomodo scietur quod canitur aut quod citharizatur</span></p>
<p id="judith-14-8"><span class="verse-num">14:8</span> <span class="verse-body">etenim si incertam vocem det tuba quis parabit se ad bellum</span></p>
<p id="judith-14-9"><span class="verse-num">14:9</span> <span class="verse-body">ita et vos per linguam nisi manifestum sermonem dederitis quomodo scietur id quod dicitur eritis enim in aera loquentes</span></p>
<p id="judith-14-10"><span class="verse-num">14:10</span> <span class="verse-body">tam multa ut puta genera linguarum sunt in mundo et nihil sine voce est</span></p>
<p id="judith-14-11"><span class="verse-num">14:11</span> <span class="verse-body">si ergo nesciero virtutem vocis ero ei cui loquor barbarus et qui loquitur mihi barbarus</span></p>
<p id="judith-14-12"><span class="verse-num">14:12</span> <span class="verse-body">sic et vos quoniam aemulatores estis spirituum ad aedificationem ecclesiae quaerite ut abundetis</span></p>
<p id="judith-14-13"><span class="verse-num">14:13</span> <span class="verse-body">et ideo qui loquitur lingua oret ut interpretetur</span></p>
<p id="judith-14-14"><span class="verse-num">14:14</span> <span class="verse-body">nam si orem lingua spiritus meus orat mens autem mea sine fructu est</span></p>
<p id="judith-14-15"><span class="verse-num">14:15</span> <span class="verse-body">quid ergo est orabo spiritu orabo et mente psallam spiritu psallam et mente</span></p>
<p id="judith-14-16"><span class="verse-num">14:16</span> <span class="verse-body">ceterum si benedixeris spiritu qui supplet locum idiotae quomodo dicet amen super tuam benedictionem quoniam quid dicas nescit</span></p>
<p id="judith-14-17"><span class="verse-num">14:17</span> <span class="verse-body">nam tu quidem bene gratias agis sed alter non aedificatur</span></p>
<p id="judith-14-18"><span class="verse-num">14:18</span> <span class="verse-body">gratias ago Deo quod omnium vestrum lingua loquor</span></p>
<p id="judith-14-19"><span class="verse-num">14:19</span> <span class="verse-body">sed in ecclesia volo quinque verba sensu meo loqui ut et alios instruam quam decem milia verborum in lingua</span></p>
<p id="judith-14-20"><span class="verse-num">14:20</span> <span class="verse-body">fratres nolite pueri effici sensibus sed malitia parvuli estote sensibus autem perfecti estote</span></p>
<p id="judith-14-21"><span class="verse-num">14:21</span> <span class="verse-body">in lege scriptum est quoniam in aliis linguis et labiis aliis loquar populo huic et nec sic exaudient me dicit Dominus</span></p>
<p id="judith-14-22"><span class="verse-num">14:22</span> <span class="verse-body">itaque linguae in signum sunt non fidelibus sed infidelibus prophetia autem non infidelibus sed fidelibus</span></p>
<p id="judith-14-23"><span class="verse-num">14:23</span> <span class="verse-body">si ergo conveniat universa ecclesia in unum et omnes linguis loquantur intrent autem idiotae aut infideles nonne dicent quod insanitis</span></p>
<p id="judith-14-24"><span class="verse-num">14:24</span> <span class="verse-body">si autem omnes prophetent intret autem quis infidelis vel idiota convincitur ab omnibus diiudicatur ab omnibus</span></p>
<p id="judith-14-25"><span class="verse-num">14:25</span> <span class="verse-body">occulta cordis eius manifesta fiunt et ita cadens in faciem adorabit Deum pronuntians quod vere Deus in vobis est</span></p>
<p id="judith-14-26"><span class="verse-num">14:26</span> <span class="verse-body">quid ergo est fratres cum convenitis unusquisque vestrum psalmum habet doctrinam habet apocalypsin habet linguam habet interpretationem habet omnia ad aedificationem fiant</span></p>
<p id="judith-14-27"><span class="verse-num">14:27</span> <span class="verse-body">sive lingua quis loquitur secundum duos aut ut multum tres et per partes et unus interpretetur</span></p>
<p id="judith-14-28"><span class="verse-num">14:28</span> <span class="verse-body">si autem non fuerit interpres taceat in ecclesia sibi autem loquatur et Deo</span></p>
<p id="judith-14-29"><span class="verse-num">14:29</span> <span class="verse-body">prophetae duo aut tres dicant et ceteri diiudicent</span></p>
<p id="judith-14-30"><span class="verse-num">14:30</span> <span class="verse-body">quod si alii revelatum fuerit sedenti prior taceat</span></p>
<p id="judith-14-31"><span class="verse-num">14:31</span> <span class="verse-body">potestis enim omnes per singulos prophetare ut omnes discant et omnes exhortentur</span></p>
<p id="judith-14-32"><span class="verse-num">14:32</span> <span class="verse-body">et spiritus prophetarum prophetis subiecti sunt</span></p>
<p id="judith-14-33"><span class="verse-num">14:33</span> <span class="verse-body">non enim est dissensionis Deus sed pacis sicut in omnibus ecclesiis sanctorum</span></p>
<p id="judith-14-34"><span class="verse-num">14:34</span> <span class="verse-body">mulieres in ecclesiis taceant non enim permittitur eis loqui sed subditas esse sicut et lex dicit</span></p>
<p id="judith-14-35"><span class="verse-num">14:35</span> <span class="verse-body">si quid autem volunt discere domi viros suos interrogent turpe est enim mulieri loqui in ecclesia</span></p>
<p id="judith-14-36"><span class="verse-num">14:36</span> <span class="verse-body">an a vobis verbum Dei processit aut in vos solos pervenit</span></p>
<p id="judith-14-37"><span class="verse-num">14:37</span> <span class="verse-body">si quis videtur propheta esse aut spiritalis cognoscat quae scribo vobis quia Domini sunt mandata</span></p>
<p id="judith-14-38"><span class="verse-num">14:38</span> <span class="verse-body">si quis autem ignorat ignorabitur</span></p>
<p id="judith-14-39"><span class="verse-num">14:39</span> <span class="verse-body">itaque fratres aemulamini prophetare et loqui linguis nolite prohibere</span></p>
<p id="judith-14-40"><span class="verse-num">14:40</span> <span class="verse-body">omnia autem honeste et secundum ordinem fiant __________________________________________________________________</span></p>
<h2 id="judith-ch-15">Chapter 15</h2>
<p class="verses"><a href="#judith-15-1">1</a> <a href="#judith-15-2">2</a> <a href="#judith-15-3">3</a> <a href="#judith-15-4">4</a> <a href="#judith-15-5">5</a> <a href="#judith-15-6">6</a> <a href="#judith-15-7">7</a> <a href="#judith-15-8">8</a> <a href="#judith-15-9">9</a> <a href="#judith-15-10">10</a> <a href="#judith-15-11">11</a> <a href="#judith-15-12">12</a> <a href="#judith-15-13">13</a> <a href="#judith-15-14">14</a> <a href="#judith-15-15">15</a> <a href="#judith-15-16">16</a> <a href="#judith-15-17">17</a> <a href="#judith-15-18">18</a> <a href="#judith-15-19">19</a> <a href="#judith-15-20">20</a> <a href="#judith-15-21">21</a> <a href="#judith-15-22">22</a> <a href="#judith-15-23">23</a> <a href="#judith-15-24">24</a> <a href="#judith-15-25">25</a> <a href="#judith-15-26">26</a> <a href="#judith-15-27">27</a> <a href="#judith-15-28">28</a> <a href="#judith-15-29">29</a> <a href="#judith-15-30">30</a> <a href="#judith-15-31">31</a> <a href="#judith-15-32">32</a> <a href="#judith-15-33">33</a> <a href="#judith-15-34">34</a> <a href="#judith-15-35">35</a> <a href="#judith-15-36">36</a> <a href="#judith-15-37">37</a> <a href="#judith-15-38">38</a> <a href="#judith-15-39">39</a> <a href="#judith-15-40">40</a> <a href="#judith-15-41">41</a> <a href="#judith-15-42">42</a> <a href="#judith-15-43">43</a> <a href="#judith-15-44">44</a> <a href="#judith-15-45">45</a> <a href="#judith-15-46">46</a> <a href="#judith-15-47">47</a> <a href="#judith-15-48">48</a> <a href="#judith-15-49">49</a> <a href="#judith-15-50">50</a> <a href="#judith-15-51">51</a> <a href="#judith-15-52">52</a> <a href="#judith-15-53">53</a> <a href="#judith-15-54">54</a> <a href="#judith-15-55">55</a> <a href="#judith-15-56">56</a> <a href="#judith-15-57">57</a> <a href="#judith-15-58">58</a></p>
<p id="judith-15-1"><span class="verse-num">15:1</span> <span class="verse-body">notum autem vobis facio fratres evangelium quod praedicavi vobis quod et accepistis in quo et statis</span></p>
<p id="judith-15-2"><span class="verse-num">15:2</span> <span class="verse-body">per quod et salvamini qua ratione praedicaverim vobis si tenetis nisi si frustra credidistis</span></p>
<p id="judith-15-3"><span class="verse-num">15:3</span> <span class="verse-body">tradidi enim vobis in primis quod et accepi quoniam Christus mortuus est pro peccatis nostris secundum scripturas</span></p>
<p id="judith-15-4"><span class="verse-num">15:4</span> <span class="verse-body">et quia sepultus est et quia resurrexit tertia die secundum scripturas</span></p>
<p id="judith-15-5"><span class="verse-num">15:5</span> <span class="verse-body">et quia visus est Cephae et post haec undecim</span></p>
<p id="judith-15-6"><span class="verse-num">15:6</span> <span class="verse-body">deinde visus est plus quam quingentis fratribus simul ex quibus multi manent usque adhuc quidam autem dormierunt</span></p>
<p id="judith-15-7"><span class="verse-num">15:7</span> <span class="verse-body">deinde visus est Iacobo deinde apostolis omnibus</span></p>
<p id="judith-15-8"><span class="verse-num">15:8</span> <span class="verse-body">novissime autem omnium tamquam abortivo visus est et mihi</span></p>
<p id="judith-15-9"><span class="verse-num">15:9</span> <span class="verse-body">ego enim sum minimus apostolorum qui non sum dignus vocari apostolus quoniam persecutus sum ecclesiam Dei</span></p>
<p id="judith-15-10"><span class="verse-num">15:10</span> <span class="verse-body">gratia autem Dei sum id quod sum et gratia eius in me vacua non fuit sed abundantius illis omnibus laboravi non ego autem sed gratia Dei mecum</span></p>
<p id="judith-15-11"><span class="verse-num">15:11</span> <span class="verse-body">sive enim ego sive illi sic praedicamus et sic credidistis</span></p>
<p id="judith-15-12"><span class="verse-num">15:12</span> <span class="verse-body">si autem Christus praedicatur quod resurrexit a mortuis quomodo quidam dicunt in vobis quoniam resurrectio mortuorum non est</span></p>
<p id="judith-15-13"><span class="verse-num">15:13</span> <span class="verse-body">si autem resurrectio mortuorum non est neque Christus resurrexit</span></p>
<p id="judith-15-14"><span class="verse-num">15:14</span> <span class="verse-body">si autem Christus non resurrexit inanis est ergo praedicatio nostra inanis est et fides vestra</span></p>
<p id="judith-15-15"><span class="verse-num">15:15</span> <span class="verse-body">invenimur autem et falsi testes Dei quoniam testimonium diximus adversus Deum quod suscitaverit Christum quem non suscitavit si mortui non resurgunt</span></p>
<p id="judith-15-16"><span class="verse-num">15:16</span> <span class="verse-body">nam si mortui non resurgunt neque Christus resurrexit</span></p>
<p id="judith-15-17"><span class="verse-num">15:17</span> <span class="verse-body">quod si Christus non resurrexit vana est fides vestra adhuc enim estis in peccatis vestris</span></p>
<p id="judith-15-18"><span class="verse-num">15:18</span> <span class="verse-body">ergo et qui dormierunt in Christo perierunt</span></p>
<p id="judith-15-19"><span class="verse-num">15:19</span> <span class="verse-body">si in hac vita tantum in Christo sperantes sumus miserabiliores sumus omnibus hominibus</span></p>
<p id="judith-15-20"><span class="verse-num">15:20</span> <span class="verse-body">nunc autem Christus resurrexit a mortuis primitiae dormientium</span></p>
<p id="judith-15-21"><span class="verse-num">15:21</span> <span class="verse-body">quoniam enim per hominem mors et per hominem resurrectio mortuorum</span></p>
<p id="judith-15-22"><span class="verse-num">15:22</span> <span class="verse-body">et sicut in Adam omnes moriuntur ita et in Christo omnes vivificabuntur</span></p>
<p id="judith-15-23"><span class="verse-num">15:23</span> <span class="verse-body">unusquisque autem in suo ordine primitiae Christus deinde hii qui sunt Christi in adventu eius</span></p>
<p id="judith-15-24"><span class="verse-num">15:24</span> <span class="verse-body">deinde finis cum tradiderit regnum Deo et Patri cum evacuaverit omnem principatum et potestatem et virtutem</span></p>
<p id="judith-15-25"><span class="verse-num">15:25</span> <span class="verse-body">oportet autem illum regnare donec ponat omnes inimicos sub pedibus eius</span></p>
<p id="judith-15-26"><span class="verse-num">15:26</span> <span class="verse-body">novissima autem inimica destruetur mors omnia enim subiecit sub pedibus eius cum autem dicat</span></p>
<p id="judith-15-27"><span class="verse-num">15:27</span> <span class="verse-body">omnia subiecta sunt sine dubio praeter eum qui subiecit ei omnia</span></p>
<p id="judith-15-28"><span class="verse-num">15:28</span> <span class="verse-body">cum autem subiecta fuerint illi omnia tunc ipse Filius subiectus erit illi qui sibi subiecit omnia ut sit Deus omnia in omnibus</span></p>
<p id="judith-15-29"><span class="verse-num">15:29</span> <span class="verse-body">alioquin quid facient qui baptizantur pro mortuis si omnino mortui non resurgunt ut quid et baptizantur pro illis</span></p>
<p id="judith-15-30"><span class="verse-num">15:30</span> <span class="verse-body">ut quid et nos periclitamur omni hora</span></p>
<p id="judith-15-31"><span class="verse-num">15:31</span> <span class="verse-body">cotidie morior per vestram gloriam fratres quam habeo in Christo Iesu Domino nostro</span></p>
<p id="judith-15-32"><span class="verse-num">15:32</span> <span class="verse-body">si secundum hominem ad bestias pugnavi Ephesi quid mihi prodest si mortui non resurgunt manducemus et bibamus cras enim moriemur</span></p>
<p id="judith-15-33"><span class="verse-num">15:33</span> <span class="verse-body">nolite seduci corrumpunt mores bonos conloquia mala</span></p>
<p id="judith-15-34"><span class="verse-num">15:34</span> <span class="verse-body">evigilate iuste et nolite peccare ignorantiam enim Dei quidam habent ad reverentiam vobis loquor</span></p>
<p id="judith-15-35"><span class="verse-num">15:35</span> <span class="verse-body">sed dicet aliquis quomodo resurgunt mortui quali autem corpore veniunt</span></p>
<p id="judith-15-36"><span class="verse-num">15:36</span> <span class="verse-body">insipiens tu quod seminas non vivificatur nisi prius moriatur</span></p>
<p id="judith-15-37"><span class="verse-num">15:37</span> <span class="verse-body">et quod seminas non corpus quod futurum est seminas sed nudum granum ut puta tritici aut alicuius ceterorum</span></p>
<p id="judith-15-38"><span class="verse-num">15:38</span> <span class="verse-body">Deus autem dat illi corpus sicut voluit et unicuique seminum proprium corpus</span></p>
<p id="judith-15-39"><span class="verse-num">15:39</span> <span class="verse-body">non omnis caro eadem caro sed alia hominum alia pecorum alia caro volucrum alia autem piscium</span></p>
<p id="judith-15-40"><span class="verse-num">15:40</span> <span class="verse-body">et corpora caelestia et corpora terrestria sed alia quidem caelestium gloria alia autem terrestrium</span></p>
<p id="judith-15-41"><span class="verse-num">15:41</span> <span class="verse-body">alia claritas solis alia claritas lunae et alia claritas stellarum stella enim ab stella differt in claritate</span></p>
<p id="judith-15-42"><span class="verse-num">15:42</span> <span class="verse-body">sic et resurrectio mortuorum seminatur in corruptione surgit in incorruptione</span></p>
<p id="judith-15-43"><span class="verse-num">15:43</span> <span class="verse-body">seminatur in ignobilitate surgit in gloria seminatur in infirmitate surgit in virtute</span></p>
<p id="judith-15-44"><span class="verse-num">15:44</span> <span class="verse-body">seminatur corpus animale surgit corpus spiritale si est corpus animale est et spiritale sic et scriptum est</span></p>
<p id="judith-15-45"><span class="verse-num">15:45</span> <span class="verse-body">factus est primus homo Adam in animam viventem novissimus Adam in spiritum vivificantem</span></p>
<p id="judith-15-46"><span class="verse-num">15:46</span> <span class="verse-body">sed non prius quod spiritale est sed quod animale est deinde quod spiritale</span></p>
<p id="judith-15-47"><span class="verse-num">15:47</span> <span class="verse-body">primus homo de terra terrenus secundus homo de caelo caelestis</span></p>
<p id="judith-15-48"><span class="verse-num">15:48</span> <span class="verse-body">qualis terrenus tales et terreni et qualis caelestis tales et caelestes</span></p>
<p id="judith-15-49"><span class="verse-num">15:49</span> <span class="verse-body">igitur sicut portavimus imaginem terreni portemus et imaginem caelestis</span></p>
<p id="judith-15-50"><span class="verse-num">15:50</span> <span class="verse-body">hoc autem dico fratres quoniam caro et sanguis regnum Dei possidere non possunt neque corruptio incorruptelam possidebit</span></p>
<p id="judith-15-51"><span class="verse-num">15:51</span> <span class="verse-body">ecce mysterium vobis dico omnes quidem resurgemus sed non omnes inmutabimur</span></p>
<p id="judith-15-52"><span class="verse-num">15:52</span> <span class="verse-body">in momento in ictu oculi in novissima tuba canet enim et mortui resurgent incorrupti et nos inmutabimur</span></p>
<p id="judith-15-53"><span class="verse-num">15:53</span> <span class="verse-body">oportet enim corruptibile hoc induere incorruptelam et mortale hoc induere inmortalitatem</span></p>
<p id="judith-15-54"><span class="verse-num">15:54</span> <span class="verse-body">cum autem mortale hoc induerit inmortalitatem tunc fiet sermo qui scriptus est absorta est mors in victoria</span></p>
<p id="judith-15-55"><span class="verse-num">15:55</span> <span class="verse-body">ubi est mors victoria tua ubi est mors stimulus tuus</span></p>
<p id="judith-15-56"><span class="verse-num">15:56</span> <span class="verse-body">stimulus autem mortis peccatum est virtus vero peccati lex</span></p>
<p id="judith-15-57"><span class="verse-num">15:57</span> <span class="verse-body">Deo autem gratias qui dedit nobis victoriam per Dominum nostrum Iesum Christum</span></p>
<p id="judith-15-58"><span class="verse-num">15:58</span> <span class="verse-body">itaque fratres mei dilecti stabiles estote et inmobiles abundantes in opere Domini semper scientes quod labor vester non est inanis in Domino __________________________________________________________________</span></p>
<h2 id="judith-ch-16">Chapter 16</h2>
<p class="verses"><a href="#judith-16-1">1</a> <a href="#judith-16-2">2</a> <a href="#judith-16-3">3</a> <a href="#judith-16-4">4</a> <a href="#judith-16-5">5</a> <a href="#judith-16-6">6</a> <a href="#judith-16-7">7</a> <a href="#judith-16-8">8</a> <a href="#judith-16-9">9</a> <a href="#judith-16-10">10</a> <a href="#judith-16-11">11</a> <a href="#judith-16-12">12</a> <a href="#judith-16-13">13</a> <a href="#judith-16-14">14</a> <a href="#judith-16-15">15</a> <a href="#judith-16-16">16</a> <a href="#judith-16-17">17</a> <a href="#judith-16-18">18</a> <a href="#judith-16-19">19</a> <a href="#judith-16-20">20</a> <a href="#judith-16-21">21</a> <a href="#judith-16-22">22</a> <a href="#judith-16-23">23</a></p>
<p id="judith-16-1"><span class="verse-num">16:1</span> <span class="verse-body">de collectis autem quae fiunt in sanctos sicut ordinavi ecclesiis Galatiae ita et vos facite</span></p>
<p id="judith-16-2"><span class="verse-num">16:2</span> <span class="verse-body">per unam sabbati unusquisque vestrum apud se ponat recondens quod ei beneplacuerit ut non cum venero tunc collectae fiant</span></p>
<p id="judith-16-3"><span class="verse-num">16:3</span> <span class="verse-body">cum autem praesens fuero quos probaveritis per epistulas hos mittam perferre gratiam vestram in Hierusalem</span></p>
<p id="judith-16-4"><span class="verse-num">16:4</span> <span class="verse-body">quod si dignum fuerit ut et ego eam mecum ibunt</span></p>
<p id="judith-16-5"><span class="verse-num">16:5</span> <span class="verse-body">veniam autem ad vos cum Macedoniam pertransiero nam Macedoniam pertransibo</span></p>
<p id="judith-16-6"><span class="verse-num">16:6</span> <span class="verse-body">apud vos autem forsitan manebo vel etiam hiemabo ut vos me deducatis quocumque iero</span></p>
<p id="judith-16-7"><span class="verse-num">16:7</span> <span class="verse-body">nolo enim vos modo in transitu videre spero enim me aliquantum temporis manere apud vos si Dominus permiserit</span></p>
<p id="judith-16-8"><span class="verse-num">16:8</span> <span class="verse-body">permanebo autem Ephesi usque ad pentecosten</span></p>
<p id="judith-16-9"><span class="verse-num">16:9</span> <span class="verse-body">ostium enim mihi apertum est magnum et evidens et adversarii multi</span></p>
<p id="judith-16-10"><span class="verse-num">16:10</span> <span class="verse-body">si autem venerit Timotheus videte ut sine timore sit apud vos opus enim Domini operatur sicut et ego</span></p>
<p id="judith-16-11"><span class="verse-num">16:11</span> <span class="verse-body">ne quis ergo illum spernat deducite autem illum in pace ut veniat ad me expecto enim illum cum fratribus</span></p>
<p id="judith-16-12"><span class="verse-num">16:12</span> <span class="verse-body">de Apollo autem fratre multum rogavi eum ut veniret ad vos cum fratribus et utique non fuit voluntas ut nunc veniret veniet autem cum ei vacuum fuerit</span></p>
<p id="judith-16-13"><span class="verse-num">16:13</span> <span class="verse-body">vigilate state in fide viriliter agite et confortamini</span></p>
<p id="judith-16-14"><span class="verse-num">16:14</span> <span class="verse-body">omnia vestra in caritate fiant</span></p>
<p id="judith-16-15"><span class="verse-num">16:15</span> <span class="verse-body">obsecro autem vos fratres nostis domum Stephanae et Fortunati quoniam sunt primitiae Achaiae et in ministerium sanctorum ordinaverunt se ipsos</span></p>
<p id="judith-16-16"><span class="verse-num">16:16</span> <span class="verse-body">ut et vos subditi sitis eiusmodi et omni cooperanti et laboranti</span></p>
<p id="judith-16-17"><span class="verse-num">16:17</span> <span class="verse-body">gaudeo autem in praesentia Stephanae et Fortunati et Achaici quoniam id quod vobis deerat ipsi suppleverunt</span></p>
<p id="judith-16-18"><span class="verse-num">16:18</span> <span class="verse-body">refecerunt enim et meum spiritum et vestrum cognoscite ergo qui eiusmodi sunt</span></p>
<p id="judith-16-19"><span class="verse-num">16:19</span> <span class="verse-body">salutant vos ecclesiae Asiae salutant vos in Domino multum Aquila et Prisca cum domestica sua ecclesia</span></p>
<p id="judith-16-20"><span class="verse-num">16:20</span> <span class="verse-body">salutant vos fratres omnes salutate invicem in osculo sancto</span></p>
<p id="judith-16-21"><span class="verse-num">16:21</span> <span class="verse-body">salutatio mea manu Pauli</span></p>
<p id="judith-16-22"><span class="verse-num">16:22</span> <span class="verse-body">si quis non amat Dominum Iesum Christum sit anathema maranatha</span></p>
<p id="judith-16-23"><span class="verse-num">16:23</span> <span class="verse-body">gratia Domini Iesu vobiscum __________________________________________________________________ 2 Corinthians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a></p>
<p id="judith-1-1"><span class="verse-num">1:1</span> <span class="verse-body">Paulus apostolus Iesu Christi per voluntatem Dei et Timotheus frater ecclesiae Dei quae est Corinthi cum sanctis omnibus qui sunt in universa Achaia</span></p>
<p id="judith-1-2"><span class="verse-num">1:2</span> <span class="verse-body">gratia vobis et pax a Deo Patre nostro et Domino Iesu Christo</span></p>
<p id="judith-1-3"><span class="verse-num">1:3</span> <span class="verse-body">benedictus Deus et Pater Domini nostri Iesu Christi Pater misericordiarum et Deus totius consolationis</span></p>
<p id="judith-1-4"><span class="verse-num">1:4</span> <span class="verse-body">qui consolatur nos in omni tribulatione nostra ut possimus et ipsi consolari eos qui in omni pressura sunt per exhortationem qua exhortamur et ipsi a Deo</span></p>
<p id="judith-1-5"><span class="verse-num">1:5</span> <span class="verse-body">quoniam sicut abundant passiones Christi in nobis ita et per Christum abundat consolatio nostra</span></p>
<p id="judith-1-6"><span class="verse-num">1:6</span> <span class="verse-body">sive autem tribulamur pro vestra exhortatione et salute sive exhortamur pro vestra exhortatione quae operatur in tolerantia earundem passionum quas et nos patimur</span></p>
<p id="judith-1-7"><span class="verse-num">1:7</span> <span class="verse-body">et spes nostra firma pro vobis scientes quoniam sicut socii passionum estis sic eritis et consolationis</span></p>
<p id="judith-1-8"><span class="verse-num">1:8</span> <span class="verse-body">non enim volumus ignorare vos fratres de tribulatione nostra quae facta est in Asia quoniam supra modum gravati sumus supra virtutem ita ut taederet nos etiam vivere</span></p>
<p id="judith-1-9"><span class="verse-num">1:9</span> <span class="verse-body">sed ipsi in nobis ipsis responsum mortis habuimus ut non simus fidentes in nobis sed in Deo qui suscitat mortuos</span></p>
<p id="judith-1-10"><span class="verse-num">1:10</span> <span class="verse-body">qui de tantis periculis eripuit nos et eruet in quem speramus quoniam et adhuc eripiet</span></p>
<p id="judith-1-11"><span class="verse-num">1:11</span> <span class="verse-body">adiuvantibus et vobis in oratione pro nobis ut ex multis personis eius quae in nobis est donationis per multos gratiae agantur pro nobis</span></p>
<p id="judith-1-12"><span class="verse-num">1:12</span> <span class="verse-body">nam gloria nostra haec est testimonium conscientiae nostrae quod in simplicitate et sinceritate Dei et non in sapientia carnali sed in gratia Dei conversati sumus in mundo abundantius autem ad vos</span></p>
<p id="judith-1-13"><span class="verse-num">1:13</span> <span class="verse-body">non enim alia scribimus vobis quam quae legistis et cognoscitis spero autem quod usque in finem cognoscetis</span></p>
<p id="judith-1-14"><span class="verse-num">1:14</span> <span class="verse-body">sicut et cognovistis nos ex parte quia gloria vestra sumus sicut et vos nostra in die Domini nostri Iesu Christi</span></p>
<p id="judith-1-15"><span class="verse-num">1:15</span> <span class="verse-body">et hac confidentia volui prius venire ad vos ut secundam gratiam haberetis</span></p>
<p id="judith-1-16"><span class="verse-num">1:16</span> <span class="verse-body">et per vos transire in Macedoniam et iterum a Macedonia venire ad vos et a vobis deduci in Iudaeam</span></p>
<p id="judith-1-17"><span class="verse-num">1:17</span> <span class="verse-body">cum hoc ergo voluissem numquid levitate usus sum aut quae cogito secundum carnem cogito ut sit apud me est et non</span></p>
<p id="judith-1-18"><span class="verse-num">1:18</span> <span class="verse-body">fidelis autem Deus quia sermo noster qui fit apud vos non est in illo est et non</span></p>
<p id="judith-1-19"><span class="verse-num">1:19</span> <span class="verse-body">Dei enim Filius Iesus Christus qui in vobis per nos praedicatus est per me et Silvanum et Timotheum non fuit est et non sed est in illo fuit</span></p>
<p id="judith-1-20"><span class="verse-num">1:20</span> <span class="verse-body">quotquot enim promissiones Dei sunt in illo est ideo et per ipsum amen Deo ad gloriam nostram</span></p>
<p id="judith-1-21"><span class="verse-num">1:21</span> <span class="verse-body">qui autem confirmat nos vobiscum in Christum et qui unxit nos Deus</span></p>
<p id="judith-1-22"><span class="verse-num">1:22</span> <span class="verse-body">et qui signavit nos et dedit pignus Spiritus in cordibus nostris</span></p>
<p id="judith-1-23"><span class="verse-num">1:23</span> <span class="verse-body">ego autem testem Deum invoco in animam meam quod parcens vobis non veni ultra Corinthum</span></p>
<p id="judith-1-24"><span class="verse-num">1:24</span> <span class="verse-body">non quia dominamur fidei vestrae sed adiutores sumus gaudii vestri nam fide stetistis __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a></p>
<p id="judith-2-1"><span class="verse-num">2:1</span> <span class="verse-body">statui autem hoc ipse apud me ne iterum in tristitia venirem ad vos</span></p>
<p id="judith-2-2"><span class="verse-num">2:2</span> <span class="verse-body">si enim ego contristo vos et quis est qui me laetificet nisi qui contristatur ex me</span></p>
<p id="judith-2-3"><span class="verse-num">2:3</span> <span class="verse-body">et hoc ipsum scripsi ut non cum venero tristitiam super tristitiam habeam de quibus oportuerat me gaudere confidens in omnibus vobis quia meum gaudium omnium vestrum est</span></p>
<p id="judith-2-4"><span class="verse-num">2:4</span> <span class="verse-body">nam ex multa tribulatione et angustia cordis scripsi vobis per multas lacrimas non ut contristemini sed ut sciatis quam caritatem habeo abundantius in vobis</span></p>
<p id="judith-2-5"><span class="verse-num">2:5</span> <span class="verse-body">si quis autem contristavit non me contristavit sed ex parte ut non onerem omnes vos</span></p>
<p id="judith-2-6"><span class="verse-num">2:6</span> <span class="verse-body">sufficit illi qui eiusmodi est obiurgatio haec quae fit a pluribus</span></p>
<p id="judith-2-7"><span class="verse-num">2:7</span> <span class="verse-body">ita ut e contra magis donetis et consolemini ne forte abundantiori tristitia absorbeatur qui eiusmodi est</span></p>
<p id="judith-2-8"><span class="verse-num">2:8</span> <span class="verse-body">propter quod obsecro vos ut confirmetis in illum caritatem</span></p>
<p id="judith-2-9"><span class="verse-num">2:9</span> <span class="verse-body">ideo enim et scripsi ut cognoscam experimentum vestrum an in omnibus oboedientes sitis</span></p>
<p id="judith-2-10"><span class="verse-num">2:10</span> <span class="verse-body">cui autem aliquid donatis et ego nam et ego quod donavi si quid donavi propter vos in persona Christi</span></p>
<p id="judith-2-11"><span class="verse-num">2:11</span> <span class="verse-body">ut non circumveniamur a Satana non enim ignoramus cogitationes eius</span></p>
<p id="judith-2-12"><span class="verse-num">2:12</span> <span class="verse-body">cum venissem autem Troadem propter evangelium Christi et ostium mihi apertum esset in Domino</span></p>
<p id="judith-2-13"><span class="verse-num">2:13</span> <span class="verse-body">non habui requiem spiritui meo eo quod non invenerim Titum fratrem meum sed valefaciens eis profectus sum in Macedoniam</span></p>
<p id="judith-2-14"><span class="verse-num">2:14</span> <span class="verse-body">Deo autem gratias qui semper triumphat nos in Christo Iesu et odorem notitiae suae manifestat per nos in omni loco</span></p>
<p id="judith-2-15"><span class="verse-num">2:15</span> <span class="verse-body">quia Christi bonus odor sumus Deo in his qui salvi fiunt et in his qui pereunt</span></p>
<p id="judith-2-16"><span class="verse-num">2:16</span> <span class="verse-body">aliis quidem odor mortis in mortem aliis autem odor vitae in vitam et ad haec quis tam idoneus</span></p>
<p id="judith-2-17"><span class="verse-num">2:17</span> <span class="verse-body">non enim sumus sicut plurimi adulterantes verbum Dei sed ex sinceritate sed sicut ex Deo coram Deo in Christo loquimur __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a></p>
<p id="judith-3-1"><span class="verse-num">3:1</span> <span class="verse-body">incipimus iterum nosmet ipsos commendare aut numquid egemus sicut quidam commendaticiis epistulis ad vos aut ex vobis</span></p>
<p id="judith-3-2"><span class="verse-num">3:2</span> <span class="verse-body">epistula nostra vos estis scripta in cordibus nostris quae scitur et legitur ab omnibus hominibus</span></p>
<p id="judith-3-3"><span class="verse-num">3:3</span> <span class="verse-body">manifestati quoniam epistula estis Christi ministrata a nobis et scripta non atramento sed Spiritu Dei vivi non in tabulis lapideis sed in tabulis cordis carnalibus</span></p>
<p id="judith-3-4"><span class="verse-num">3:4</span> <span class="verse-body">fiduciam autem talem habemus per Christum ad Deum</span></p>
<p id="judith-3-5"><span class="verse-num">3:5</span> <span class="verse-body">non quod sufficientes simus cogitare aliquid a nobis quasi ex nobis sed sufficientia nostra ex Deo est</span></p>
<p id="judith-3-6"><span class="verse-num">3:6</span> <span class="verse-body">qui et idoneos nos fecit ministros novi testamenti non litterae sed Spiritus littera enim occidit Spiritus autem vivificat</span></p>
<p id="judith-3-7"><span class="verse-num">3:7</span> <span class="verse-body">quod si ministratio mortis litteris deformata in lapidibus fuit in gloria ita ut non possent intendere filii Israhel in faciem Mosi propter gloriam vultus eius quae evacuatur</span></p>
<p id="judith-3-8"><span class="verse-num">3:8</span> <span class="verse-body">quomodo non magis ministratio Spiritus erit in gloria</span></p>
<p id="judith-3-9"><span class="verse-num">3:9</span> <span class="verse-body">nam si ministratio damnationis gloria est multo magis abundat ministerium iustitiae in gloria</span></p>
<p id="judith-3-10"><span class="verse-num">3:10</span> <span class="verse-body">nam nec glorificatum est quod claruit in hac parte propter excellentem gloriam</span></p>
<p id="judith-3-11"><span class="verse-num">3:11</span> <span class="verse-body">si enim quod evacuatur per gloriam est multo magis quod manet in gloria est</span></p>
<p id="judith-3-12"><span class="verse-num">3:12</span> <span class="verse-body">habentes igitur talem spem multa fiducia utimur</span></p>
<p id="judith-3-13"><span class="verse-num">3:13</span> <span class="verse-body">et non sicut Moses ponebat velamen super faciem suam ut non intenderent filii Israhel in faciem eius quod evacuatur</span></p>
<p id="judith-3-14"><span class="verse-num">3:14</span> <span class="verse-body">sed obtusi sunt sensus eorum usque in hodiernum enim diem id ipsum velamen in lectione veteris testamenti manet non revelatum quoniam in Christo evacuatur</span></p>
<p id="judith-3-15"><span class="verse-num">3:15</span> <span class="verse-body">sed usque in hodiernum diem cum legitur Moses velamen est positum super cor eorum</span></p>
<p id="judith-3-16"><span class="verse-num">3:16</span> <span class="verse-body">cum autem conversus fuerit ad Deum aufertur velamen</span></p>
<p id="judith-3-17"><span class="verse-num">3:17</span> <span class="verse-body">Dominus autem Spiritus est ubi autem Spiritus Domini ibi libertas</span></p>
<p id="judith-3-18"><span class="verse-num">3:18</span> <span class="verse-body">nos vero omnes revelata facie gloriam Domini speculantes in eandem imaginem transformamur a claritate in claritatem tamquam a Domini Spiritu __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a></p>
<p id="judith-4-1"><span class="verse-num">4:1</span> <span class="verse-body">ideo habentes hanc ministrationem iuxta quod misericordiam consecuti sumus non deficimus</span></p>
<p id="judith-4-2"><span class="verse-num">4:2</span> <span class="verse-body">sed abdicamus occulta dedecoris non ambulantes in astutia neque adulterantes verbum Dei sed in manifestatione veritatis commendantes nosmet ipsos ad omnem conscientiam hominum coram Deo</span></p>
<p id="judith-4-3"><span class="verse-num">4:3</span> <span class="verse-body">quod si etiam opertum est evangelium nostrum in his qui pereunt est opertum</span></p>
<p id="judith-4-4"><span class="verse-num">4:4</span> <span class="verse-body">in quibus deus huius saeculi excaecavit mentes infidelium ut non fulgeat inluminatio evangelii gloriae Christi qui est imago Dei</span></p>
<p id="judith-4-5"><span class="verse-num">4:5</span> <span class="verse-body">non enim nosmet ipsos praedicamus sed Iesum Christum Dominum nos autem servos vestros per Iesum</span></p>
<p id="judith-4-6"><span class="verse-num">4:6</span> <span class="verse-body">quoniam Deus qui dixit de tenebris lucem splendescere qui inluxit in cordibus nostris ad inluminationem scientiae claritatis Dei in facie Christi Iesu</span></p>
<p id="judith-4-7"><span class="verse-num">4:7</span> <span class="verse-body">habemus autem thesaurum istum in vasis fictilibus ut sublimitas sit virtutis Dei et non ex nobis</span></p>
<p id="judith-4-8"><span class="verse-num">4:8</span> <span class="verse-body">in omnibus tribulationem patimur sed non angustiamur aporiamur sed non destituimur</span></p>
<p id="judith-4-9"><span class="verse-num">4:9</span> <span class="verse-body">persecutionem patimur sed non derelinquimur deicimur sed non perimus</span></p>
<p id="judith-4-10"><span class="verse-num">4:10</span> <span class="verse-body">semper mortificationem Iesu in corpore nostro circumferentes ut et vita Iesu in corporibus nostris manifestetur</span></p>
<p id="judith-4-11"><span class="verse-num">4:11</span> <span class="verse-body">semper enim nos qui vivimus in mortem tradimur propter Iesum ut et vita Iesu manifestetur in carne nostra mortali</span></p>
<p id="judith-4-12"><span class="verse-num">4:12</span> <span class="verse-body">ergo mors in nobis operatur vita autem in vobis</span></p>
<p id="judith-4-13"><span class="verse-num">4:13</span> <span class="verse-body">habentes autem eundem spiritum fidei sicut scriptum est credidi propter quod locutus sum et nos credimus propter quod et loquimur</span></p>
<p id="judith-4-14"><span class="verse-num">4:14</span> <span class="verse-body">scientes quoniam qui suscitavit Iesum et nos cum Iesu suscitabit et constituet vobiscum</span></p>
<p id="judith-4-15"><span class="verse-num">4:15</span> <span class="verse-body">omnia enim propter vos ut gratia abundans per multos gratiarum actione abundet in gloriam Dei</span></p>
<p id="judith-4-16"><span class="verse-num">4:16</span> <span class="verse-body">propter quod non deficimus sed licet is qui foris est noster homo corrumpitur tamen is qui intus est renovatur de die in diem</span></p>
<p id="judith-4-17"><span class="verse-num">4:17</span> <span class="verse-body">id enim quod in praesenti est momentaneum et leve tribulationis nostrae supra modum in sublimitatem aeternum gloriae pondus operatur nobis</span></p>
<p id="judith-4-18"><span class="verse-num">4:18</span> <span class="verse-body">non contemplantibus nobis quae videntur sed quae non videntur quae enim videntur temporalia sunt quae autem non videntur aeterna sunt __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a></p>
<p id="judith-5-1"><span class="verse-num">5:1</span> <span class="verse-body">scimus enim quoniam si terrestris domus nostra huius habitationis dissolvatur quod aedificationem ex Deo habeamus domum non manufactam aeternam in caelis</span></p>
<p id="judith-5-2"><span class="verse-num">5:2</span> <span class="verse-body">nam et in hoc ingemescimus habitationem nostram quae de caelo est superindui cupientes</span></p>
<p id="judith-5-3"><span class="verse-num">5:3</span> <span class="verse-body">si tamen vestiti non nudi inveniamur</span></p>
<p id="judith-5-4"><span class="verse-num">5:4</span> <span class="verse-body">nam et qui sumus in tabernaculo ingemescimus gravati eo quod nolumus expoliari sed supervestiri ut absorbeatur quod mortale est a vita</span></p>
<p id="judith-5-5"><span class="verse-num">5:5</span> <span class="verse-body">qui autem efficit nos in hoc ipsum Deus qui dedit nobis pignus Spiritus</span></p>
<p id="judith-5-6"><span class="verse-num">5:6</span> <span class="verse-body">audentes igitur semper et scientes quoniam dum sumus in corpore peregrinamur a Domino</span></p>
<p id="judith-5-7"><span class="verse-num">5:7</span> <span class="verse-body">per fidem enim ambulamus et non per speciem</span></p>
<p id="judith-5-8"><span class="verse-num">5:8</span> <span class="verse-body">audemus autem et bonam voluntatem habemus magis peregrinari a corpore et praesentes esse ad Deum</span></p>
<p id="judith-5-9"><span class="verse-num">5:9</span> <span class="verse-body">et ideo contendimus sive absentes sive praesentes placere illi</span></p>
<p id="judith-5-10"><span class="verse-num">5:10</span> <span class="verse-body">omnes enim nos manifestari oportet ante tribunal Christi ut referat unusquisque propria corporis prout gessit sive bonum sive malum</span></p>
<p id="judith-5-11"><span class="verse-num">5:11</span> <span class="verse-body">scientes ergo timorem Domini hominibus suademus Deo autem manifesti sumus spero autem et in conscientiis vestris manifestos nos esse</span></p>
<p id="judith-5-12"><span class="verse-num">5:12</span> <span class="verse-body">non iterum nos commendamus vobis sed occasionem damus vobis gloriandi pro nobis ut habeatis ad eos qui in facie gloriantur et non in corde</span></p>
<p id="judith-5-13"><span class="verse-num">5:13</span> <span class="verse-body">sive enim mente excedimus Deo sive sobrii sumus vobis</span></p>
<p id="judith-5-14"><span class="verse-num">5:14</span> <span class="verse-body">caritas enim Christi urget nos aestimantes hoc quoniam si unus pro omnibus mortuus est ergo omnes mortui sunt</span></p>
<p id="judith-5-15"><span class="verse-num">5:15</span> <span class="verse-body">et pro omnibus mortuus est ut et qui vivunt iam non sibi vivant sed ei qui pro ipsis mortuus est et resurrexit</span></p>
<p id="judith-5-16"><span class="verse-num">5:16</span> <span class="verse-body">itaque nos ex hoc neminem novimus secundum carnem et si cognovimus secundum carnem Christum sed nunc iam non novimus</span></p>
<p id="judith-5-17"><span class="verse-num">5:17</span> <span class="verse-body">si qua ergo in Christo nova creatura vetera transierunt ecce facta sunt nova</span></p>
<p id="judith-5-18"><span class="verse-num">5:18</span> <span class="verse-body">omnia autem ex Deo qui reconciliavit nos sibi per Christum et dedit nobis ministerium reconciliationis</span></p>
<p id="judith-5-19"><span class="verse-num">5:19</span> <span class="verse-body">quoniam quidem Deus erat in Christo mundum reconcilians sibi non reputans illis delicta ipsorum et posuit in nobis verbum reconciliationis</span></p>
<p id="judith-5-20"><span class="verse-num">5:20</span> <span class="verse-body">pro Christo ergo legationem fungimur tamquam Deo exhortante per nos obsecramus pro Christo reconciliamini Deo</span></p>
<p id="judith-5-21"><span class="verse-num">5:21</span> <span class="verse-body">eum qui non noverat peccatum pro nobis peccatum fecit ut nos efficeremur iustitia Dei in ipso __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a></p>
<p id="judith-6-1"><span class="verse-num">6:1</span> <span class="verse-body">adiuvantes autem et exhortamur ne in vacuum gratiam Dei recipiatis</span></p>
<p id="judith-6-2"><span class="verse-num">6:2</span> <span class="verse-body">ait enim tempore accepto exaudivi te et in die salutis adiuvavi te ecce nunc tempus acceptabile ecce nunc dies salutis</span></p>
<p id="judith-6-3"><span class="verse-num">6:3</span> <span class="verse-body">nemini dantes ullam offensionem ut non vituperetur ministerium</span></p>
<p id="judith-6-4"><span class="verse-num">6:4</span> <span class="verse-body">sed in omnibus exhibeamus nosmet ipsos sicut Dei ministros in multa patientia in tribulationibus in necessitatibus in angustiis</span></p>
<p id="judith-6-5"><span class="verse-num">6:5</span> <span class="verse-body">in plagis in carceribus in seditionibus in laboribus in vigiliis in ieiuniis</span></p>
<p id="judith-6-6"><span class="verse-num">6:6</span> <span class="verse-body">in castitate in scientia in longanimitate in suavitate in Spiritu Sancto in caritate non ficta</span></p>
<p id="judith-6-7"><span class="verse-num">6:7</span> <span class="verse-body">in verbo veritatis in virtute Dei per arma iustitiae a dextris et sinistris</span></p>
<p id="judith-6-8"><span class="verse-num">6:8</span> <span class="verse-body">per gloriam et ignobilitatem per infamiam et bonam famam ut seductores et veraces sicut qui ignoti et cogniti</span></p>
<p id="judith-6-9"><span class="verse-num">6:9</span> <span class="verse-body">quasi morientes et ecce vivimus ut castigati et non mortificati</span></p>
<p id="judith-6-10"><span class="verse-num">6:10</span> <span class="verse-body">quasi tristes semper autem gaudentes sicut egentes multos autem locupletantes tamquam nihil habentes et omnia possidentes</span></p>
<p id="judith-6-11"><span class="verse-num">6:11</span> <span class="verse-body">os nostrum patet ad vos o Corinthii cor nostrum dilatatum est</span></p>
<p id="judith-6-12"><span class="verse-num">6:12</span> <span class="verse-body">non angustiamini in nobis angustiamini autem in visceribus vestris</span></p>
<p id="judith-6-13"><span class="verse-num">6:13</span> <span class="verse-body">eandem autem habentes remunerationem tamquam filiis dico dilatamini et vos</span></p>
<p id="judith-6-14"><span class="verse-num">6:14</span> <span class="verse-body">nolite iugum ducere cum infidelibus quae enim participatio iustitiae cum iniquitate aut quae societas luci ad tenebras</span></p>
<p id="judith-6-15"><span class="verse-num">6:15</span> <span class="verse-body">quae autem conventio Christi ad Belial aut quae pars fideli cum infidele</span></p>
<p id="judith-6-16"><span class="verse-num">6:16</span> <span class="verse-body">qui autem consensus templo Dei cum idolis vos enim estis templum Dei vivi sicut dicit Deus quoniam inhabitabo in illis et inambulabo et ero illorum Deus et ipsi erunt mihi populus</span></p>
<p id="judith-6-17"><span class="verse-num">6:17</span> <span class="verse-body">propter quod exite de medio eorum et separamini dicit Dominus et inmundum ne tetigeritis</span></p>
<p id="judith-6-18"><span class="verse-num">6:18</span> <span class="verse-body">et ego recipiam vos et ero vobis in patrem et vos eritis mihi in filios et filias dicit Dominus omnipotens __________________________________________________________________</span></p>
<h2 id="judith-ch-7">Chapter 7</h2>
<p class="verses"><a href="#judith-7-1">1</a> <a href="#judith-7-2">2</a> <a href="#judith-7-3">3</a> <a href="#judith-7-4">4</a> <a href="#judith-7-5">5</a> <a href="#judith-7-6">6</a> <a href="#judith-7-7">7</a> <a href="#judith-7-8">8</a> <a href="#judith-7-9">9</a> <a href="#judith-7-10">10</a> <a href="#judith-7-11">11</a> <a href="#judith-7-12">12</a> <a href="#judith-7-13">13</a> <a href="#judith-7-14">14</a> <a href="#judith-7-15">15</a> <a href="#judith-7-16">16</a></p>
<p id="judith-7-1"><span class="verse-num">7:1</span> <span class="verse-body">has igitur habentes promissiones carissimi mundemus nos ab omni inquinamento carnis et spiritus perficientes sanctificationem in timore Dei</span></p>
<p id="judith-7-2"><span class="verse-num">7:2</span> <span class="verse-body">capite nos neminem laesimus neminem corrupimus neminem circumvenimus</span></p>
<p id="judith-7-3"><span class="verse-num">7:3</span> <span class="verse-body">non ad condemnationem dico praedixi enim quod in cordibus nostris estis ad conmoriendum et ad convivendum</span></p>
<p id="judith-7-4"><span class="verse-num">7:4</span> <span class="verse-body">multa mihi fiducia est apud vos multa mihi gloriatio pro vobis repletus sum consolatione superabundo gaudio in omni tribulatione nostra</span></p>
<p id="judith-7-5"><span class="verse-num">7:5</span> <span class="verse-body">nam et cum venissemus Macedoniam nullam requiem habuit caro nostra sed omnem tribulationem passi foris pugnae intus timores</span></p>
<p id="judith-7-6"><span class="verse-num">7:6</span> <span class="verse-body">sed qui consolatur humiles consolatus est nos Deus in adventu Titi</span></p>
<p id="judith-7-7"><span class="verse-num">7:7</span> <span class="verse-body">non solum autem in adventu eius sed etiam in solacio quo consolatus est in vobis referens nobis vestrum desiderium vestrum fletum vestram aemulationem pro me ita ut magis gauderem</span></p>
<p id="judith-7-8"><span class="verse-num">7:8</span> <span class="verse-body">quoniam et si contristavi vos in epistula non me paenitet et si paeniteret videns quod epistula illa et si ad horam vos contristavit</span></p>
<p id="judith-7-9"><span class="verse-num">7:9</span> <span class="verse-body">nunc gaudeo non quia contristati estis sed quia contristati estis ad paenitentiam contristati enim estis secundum Deum ut in nullo detrimentum patiamini ex nobis</span></p>
<p id="judith-7-10"><span class="verse-num">7:10</span> <span class="verse-body">quae enim secundum Deum tristitia est paenitentiam in salutem stabilem operatur saeculi autem tristitia mortem operatur</span></p>
<p id="judith-7-11"><span class="verse-num">7:11</span> <span class="verse-body">ecce enim hoc ipsum secundum Deum contristari vos quantam in vobis operatur sollicitudinem sed defensionem sed indignationem sed timorem sed desiderium sed aemulationem sed vindictam in omnibus exhibuistis vos incontaminatos esse negotio</span></p>
<p id="judith-7-12"><span class="verse-num">7:12</span> <span class="verse-body">igitur et si scripsi vobis non propter eum qui fecit iniuriam nec propter eum qui passus est sed ad manifestandam sollicitudinem nostram quam pro vobis habemus ad vos coram Deo</span></p>
<p id="judith-7-13"><span class="verse-num">7:13</span> <span class="verse-body">ideo consolati sumus in consolatione autem nostra abundantius magis gavisi sumus super gaudium Titi quia refectus est spiritus eius ab omnibus vobis</span></p>
<p id="judith-7-14"><span class="verse-num">7:14</span> <span class="verse-body">et si quid apud illum de vobis gloriatus sum non sum confusus sed sicut omnia vobis in veritate locuti sumus ita et gloriatio nostra quae fuit ad Titum veritas facta est</span></p>
<p id="judith-7-15"><span class="verse-num">7:15</span> <span class="verse-body">et viscera eius abundantius in vos sunt reminiscentis omnium vestrum oboedientiam quomodo cum timore et tremore excepistis eum</span></p>
<p id="judith-7-16"><span class="verse-num">7:16</span> <span class="verse-body">gaudeo quod in omnibus confido in vobis __________________________________________________________________</span></p>
<h2 id="judith-ch-8">Chapter 8</h2>
<p class="verses"><a href="#judith-8-1">1</a> <a href="#judith-8-2">2</a> <a href="#judith-8-3">3</a> <a href="#judith-8-4">4</a> <a href="#judith-8-5">5</a> <a href="#judith-8-6">6</a> <a href="#judith-8-7">7</a> <a href="#judith-8-8">8</a> <a href="#judith-8-9">9</a> <a href="#judith-8-10">10</a> <a href="#judith-8-11">11</a> <a href="#judith-8-12">12</a> <a href="#judith-8-13">13</a> <a href="#judith-8-14">14</a> <a href="#judith-8-15">15</a> <a href="#judith-8-16">16</a> <a href="#judith-8-17">17</a> <a href="#judith-8-18">18</a> <a href="#judith-8-19">19</a> <a href="#judith-8-20">20</a> <a href="#judith-8-21">21</a> <a href="#judith-8-22">22</a> <a href="#judith-8-23">23</a> <a href="#judith-8-24">24</a></p>
<p id="judith-8-1"><span class="verse-num">8:1</span> <span class="verse-body">notam autem facimus vobis fratres gratiam Dei quae data est in ecclesiis Macedoniae</span></p>
<p id="judith-8-2"><span class="verse-num">8:2</span> <span class="verse-body">quod in multo experimento tribulationis abundantia gaudii ipsorum et altissima paupertas eorum abundavit in divitias simplicitatis eorum</span></p>
<p id="judith-8-3"><span class="verse-num">8:3</span> <span class="verse-body">quia secundum virtutem testimonium illis reddo et supra virtutem voluntarii fuerunt</span></p>
<p id="judith-8-4"><span class="verse-num">8:4</span> <span class="verse-body">cum multa exhortatione obsecrantes nos gratiam et communicationem ministerii quod fit in sanctos</span></p>
<p id="judith-8-5"><span class="verse-num">8:5</span> <span class="verse-body">et non sicut speravimus sed semet ipsos dederunt primum Domino deinde nobis per voluntatem Dei</span></p>
<p id="judith-8-6"><span class="verse-num">8:6</span> <span class="verse-body">ita ut rogaremus Titum ut quemadmodum coepit ita et perficiat in vos etiam gratiam istam</span></p>
<p id="judith-8-7"><span class="verse-num">8:7</span> <span class="verse-body">sed sicut in omnibus abundatis fide et sermone et scientia et omni sollicitudine et caritate vestra in nos ut et in hac gratia abundetis</span></p>
<p id="judith-8-8"><span class="verse-num">8:8</span> <span class="verse-body">non quasi imperans dico sed per aliorum sollicitudinem etiam vestrae caritatis ingenitum bonum conprobans</span></p>
<p id="judith-8-9"><span class="verse-num">8:9</span> <span class="verse-body">scitis enim gratiam Domini nostri Iesu Christi quoniam propter vos egenus factus est cum esset dives ut illius inopia vos divites essetis</span></p>
<p id="judith-8-10"><span class="verse-num">8:10</span> <span class="verse-body">et consilium in hoc do hoc enim vobis utile est qui non solum facere sed et velle coepistis ab anno priore</span></p>
<p id="judith-8-11"><span class="verse-num">8:11</span> <span class="verse-body">nunc vero et facto perficite ut quemadmodum promptus est animus voluntatis ita sit et perficiendi ex eo quod habetis</span></p>
<p id="judith-8-12"><span class="verse-num">8:12</span> <span class="verse-body">si enim voluntas prompta est secundum id quod habet accepta est non secundum quod non habet</span></p>
<p id="judith-8-13"><span class="verse-num">8:13</span> <span class="verse-body">non enim ut aliis sit remissio vobis autem tribulatio sed ex aequalitate</span></p>
<p id="judith-8-14"><span class="verse-num">8:14</span> <span class="verse-body">in praesenti tempore vestra abundantia illorum inopiam suppleat ut et illorum abundantia vestrae inopiae sit supplementum ut fiat aequalitas sicut scriptum est</span></p>
<p id="judith-8-15"><span class="verse-num">8:15</span> <span class="verse-body">qui multum non abundavit et qui modicum non minoravit</span></p>
<p id="judith-8-16"><span class="verse-num">8:16</span> <span class="verse-body">gratias autem Deo qui dedit eandem sollicitudinem pro vobis in corde Titi</span></p>
<p id="judith-8-17"><span class="verse-num">8:17</span> <span class="verse-body">quoniam exhortationem quidem suscepit sed cum sollicitior esset sua voluntate profectus est ad vos</span></p>
<p id="judith-8-18"><span class="verse-num">8:18</span> <span class="verse-body">misimus etiam cum illo fratrem cuius laus est in evangelio per omnes ecclesias</span></p>
<p id="judith-8-19"><span class="verse-num">8:19</span> <span class="verse-body">non solum autem sed et ordinatus ab ecclesiis comes peregrinationis nostrae in hac gratia quae ministratur a nobis ad Domini gloriam et destinatam voluntatem nostram</span></p>
<p id="judith-8-20"><span class="verse-num">8:20</span> <span class="verse-body">devitantes hoc ne quis nos vituperet in hac plenitudine quae ministratur a nobis</span></p>
<p id="judith-8-21"><span class="verse-num">8:21</span> <span class="verse-body">providemus enim bona non solum coram Deo sed etiam coram hominibus</span></p>
<p id="judith-8-22"><span class="verse-num">8:22</span> <span class="verse-body">misimus autem cum illis et fratrem nostrum quem probavimus in multis saepe sollicitum esse nunc autem multo sollicitiorem confidentia multa in vos</span></p>
<p id="judith-8-23"><span class="verse-num">8:23</span> <span class="verse-body">sive pro Tito qui est socius meus et in vos adiutor sive fratres nostri apostoli ecclesiarum gloriae Christi</span></p>
<p id="judith-8-24"><span class="verse-num">8:24</span> <span class="verse-body">ostensionem ergo quae est caritatis vestrae et nostrae gloriae pro vobis in illos ostendite in faciem ecclesiarum __________________________________________________________________</span></p>
<h2 id="judith-ch-9">Chapter 9</h2>
<p class="verses"><a href="#judith-9-1">1</a> <a href="#judith-9-2">2</a> <a href="#judith-9-3">3</a> <a href="#judith-9-4">4</a> <a href="#judith-9-5">5</a> <a href="#judith-9-6">6</a> <a href="#judith-9-7">7</a> <a href="#judith-9-8">8</a> <a href="#judith-9-9">9</a> <a href="#judith-9-10">10</a> <a href="#judith-9-11">11</a> <a href="#judith-9-12">12</a> <a href="#judith-9-13">13</a> <a href="#judith-9-14">14</a> <a href="#judith-9-15">15</a></p>
<p id="judith-9-1"><span class="verse-num">9:1</span> <span class="verse-body">nam de ministerio quod fit in sanctos ex abundanti est mihi scribere vobis</span></p>
<p id="judith-9-2"><span class="verse-num">9:2</span> <span class="verse-body">scio enim promptum animum vestrum pro quo de vobis glorior apud Macedonas quoniam Achaia parata est ab anno praeterito et vestra aemulatio provocavit plurimos</span></p>
<p id="judith-9-3"><span class="verse-num">9:3</span> <span class="verse-body">misi autem fratres ut ne quod gloriamur de vobis evacuetur in hac parte ut quemadmodum dixi parati sitis</span></p>
<p id="judith-9-4"><span class="verse-num">9:4</span> <span class="verse-body">ne cum venerint mecum Macedones et invenerint vos inparatos erubescamus nos ut non dicamus vos in hac substantia</span></p>
<p id="judith-9-5"><span class="verse-num">9:5</span> <span class="verse-body">necessarium ergo existimavi rogare fratres ut praeveniant ad vos et praeparent repromissam benedictionem hanc paratam esse sic quasi benedictionem non quasi avaritiam</span></p>
<p id="judith-9-6"><span class="verse-num">9:6</span> <span class="verse-body">hoc autem qui parce seminat parce et metet et qui seminat in benedictionibus de benedictionibus et metet</span></p>
<p id="judith-9-7"><span class="verse-num">9:7</span> <span class="verse-body">unusquisque prout destinavit corde suo non ex tristitia aut ex necessitate hilarem enim datorem diligit Deus</span></p>
<p id="judith-9-8"><span class="verse-num">9:8</span> <span class="verse-body">potens est autem Deus omnem gratiam abundare facere in vobis ut in omnibus semper omnem sufficientiam habentes abundetis in omne opus bonum</span></p>
<p id="judith-9-9"><span class="verse-num">9:9</span> <span class="verse-body">sicut scriptum est dispersit dedit pauperibus iustitia eius manet in aeternum</span></p>
<p id="judith-9-10"><span class="verse-num">9:10</span> <span class="verse-body">qui autem administrat semen seminanti et panem ad manducandum praestabit et multiplicabit semen vestrum et augebit incrementa frugum iustitiae vestrae</span></p>
<p id="judith-9-11"><span class="verse-num">9:11</span> <span class="verse-body">ut in omnibus locupletati abundetis in omnem simplicitatem quae operatur per nos gratiarum actionem Deo</span></p>
<p id="judith-9-12"><span class="verse-num">9:12</span> <span class="verse-body">quoniam ministerium huius officii non solum supplet ea quae desunt sanctis sed etiam abundat per multas gratiarum actiones in Domino</span></p>
<p id="judith-9-13"><span class="verse-num">9:13</span> <span class="verse-body">per probationem ministerii huius glorificantes Deum in oboedientia confessionis vestrae in evangelium Christi et simplicitate communicationis in illos et in omnes</span></p>
<p id="judith-9-14"><span class="verse-num">9:14</span> <span class="verse-body">et ipsorum obsecratione pro vobis desiderantium vos propter eminentem gratiam Dei in vobis</span></p>
<p id="judith-9-15"><span class="verse-num">9:15</span> <span class="verse-body">gratias Deo super inenarrabili dono eius __________________________________________________________________</span></p>
<h2 id="judith-ch-10">Chapter 10</h2>
<p class="verses"><a href="#judith-10-1">1</a> <a href="#judith-10-2">2</a> <a href="#judith-10-3">3</a> <a href="#judith-10-4">4</a> <a href="#judith-10-5">5</a> <a href="#judith-10-6">6</a> <a href="#judith-10-7">7</a> <a href="#judith-10-8">8</a> <a href="#judith-10-9">9</a> <a href="#judith-10-10">10</a> <a href="#judith-10-11">11</a> <a href="#judith-10-12">12</a> <a href="#judith-10-13">13</a> <a href="#judith-10-14">14</a> <a href="#judith-10-15">15</a> <a href="#judith-10-16">16</a> <a href="#judith-10-17">17</a> <a href="#judith-10-18">18</a></p>
<p id="judith-10-1"><span class="verse-num">10:1</span> <span class="verse-body">ipse autem ego Paulus obsecro vos per mansuetudinem et modestiam Christi qui in facie quidem humilis inter vos absens autem confido in vobis</span></p>
<p id="judith-10-2"><span class="verse-num">10:2</span> <span class="verse-body">rogo autem ne praesens audeam per eam confidentiam qua existimo audere in quosdam qui arbitrantur nos tamquam secundum carnem ambulemus</span></p>
<p id="judith-10-3"><span class="verse-num">10:3</span> <span class="verse-body">in carne enim ambulantes non secundum carnem militamus</span></p>
<p id="judith-10-4"><span class="verse-num">10:4</span> <span class="verse-body">nam arma militiae nostrae non carnalia sed potentia Deo ad destructionem munitionum consilia destruentes</span></p>
<p id="judith-10-5"><span class="verse-num">10:5</span> <span class="verse-body">et omnem altitudinem extollentem se adversus scientiam Dei et in captivitatem redigentes omnem intellectum in obsequium Christi</span></p>
<p id="judith-10-6"><span class="verse-num">10:6</span> <span class="verse-body">et in promptu habentes ulcisci omnem inoboedientiam cum impleta fuerit vestra oboedientia</span></p>
<p id="judith-10-7"><span class="verse-num">10:7</span> <span class="verse-body">quae secundum faciem sunt videte si quis confidit sibi Christi se esse hoc cogitet iterum apud se quia sicut ipse Christi est ita et nos</span></p>
<p id="judith-10-8"><span class="verse-num">10:8</span> <span class="verse-body">nam et si amplius aliquid gloriatus fuero de potestate nostra quam dedit Dominus in aedificationem et non in destructionem vestram non erubescam</span></p>
<p id="judith-10-9"><span class="verse-num">10:9</span> <span class="verse-body">ut autem non existimer tamquam terrere vos per epistulas</span></p>
<p id="judith-10-10"><span class="verse-num">10:10</span> <span class="verse-body">quoniam quidem epistulae inquiunt graves sunt et fortes praesentia autem corporis infirma et sermo contemptibilis</span></p>
<p id="judith-10-11"><span class="verse-num">10:11</span> <span class="verse-body">hoc cogitet qui eiusmodi est quia quales sumus verbo per epistulas absentes tales et praesentes in facto</span></p>
<p id="judith-10-12"><span class="verse-num">10:12</span> <span class="verse-body">non enim audemus inserere aut conparare nos quibusdam qui se ipsos commendant sed ipsi in nobis nosmet ipsos metientes et conparantes nosmet ipsos nobis</span></p>
<p id="judith-10-13"><span class="verse-num">10:13</span> <span class="verse-body">nos autem non in inmensum gloriabimur sed secundum mensuram regulae quam mensus est nobis Deus mensuram pertingendi usque ad vos</span></p>
<p id="judith-10-14"><span class="verse-num">10:14</span> <span class="verse-body">non enim quasi non pertingentes ad vos superextendimus nos usque ad vos enim pervenimus in evangelio Christi</span></p>
<p id="judith-10-15"><span class="verse-num">10:15</span> <span class="verse-body">non in inmensum gloriantes in alienis laboribus spem autem habentes crescentis fidei vestrae in vobis magnificari secundum regulam nostram in abundantiam</span></p>
<p id="judith-10-16"><span class="verse-num">10:16</span> <span class="verse-body">etiam in illa quae ultra vos sunt evangelizare non in aliena regula in his quae praeparata sunt gloriari</span></p>
<p id="judith-10-17"><span class="verse-num">10:17</span> <span class="verse-body">qui autem gloriatur in Domino glorietur</span></p>
<p id="judith-10-18"><span class="verse-num">10:18</span> <span class="verse-body">non enim qui se ipsum commendat ille probatus est sed quem Dominus commendat __________________________________________________________________</span></p>
<h2 id="judith-ch-11">Chapter 11</h2>
<p class="verses"><a href="#judith-11-1">1</a> <a href="#judith-11-2">2</a> <a href="#judith-11-3">3</a> <a href="#judith-11-4">4</a> <a href="#judith-11-5">5</a> <a href="#judith-11-6">6</a> <a href="#judith-11-7">7</a> <a href="#judith-11-8">8</a> <a href="#judith-11-9">9</a> <a href="#judith-11-10">10</a> <a href="#judith-11-11">11</a> <a href="#judith-11-12">12</a> <a href="#judith-11-13">13</a> <a href="#judith-11-14">14</a> <a href="#judith-11-15">15</a> <a href="#judith-11-16">16</a> <a href="#judith-11-17">17</a> <a href="#judith-11-18">18</a> <a href="#judith-11-19">19</a> <a href="#judith-11-20">20</a> <a href="#judith-11-21">21</a> <a href="#judith-11-22">22</a> <a href="#judith-11-23">23</a> <a href="#judith-11-24">24</a> <a href="#judith-11-25">25</a> <a href="#judith-11-26">26</a> <a href="#judith-11-27">27</a> <a href="#judith-11-28">28</a> <a href="#judith-11-29">29</a> <a href="#judith-11-30">30</a> <a href="#judith-11-31">31</a> <a href="#judith-11-32">32</a> <a href="#judith-11-33">33</a></p>
<p id="judith-11-1"><span class="verse-num">11:1</span> <span class="verse-body">utinam sustineretis modicum quid insipientiae meae sed et subportate me</span></p>
<p id="judith-11-2"><span class="verse-num">11:2</span> <span class="verse-body">aemulor enim vos Dei aemulatione despondi enim vos uni viro virginem castam exhibere Christo</span></p>
<p id="judith-11-3"><span class="verse-num">11:3</span> <span class="verse-body">timeo autem ne sicut serpens Evam seduxit astutia sua ita corrumpantur sensus vestri et excidant a simplicitate quae est in Christo</span></p>
<p id="judith-11-4"><span class="verse-num">11:4</span> <span class="verse-body">nam si is qui venit alium Christum praedicat quem non praedicavimus aut alium spiritum accipitis quem non accepistis aut aliud evangelium quod non recepistis recte pateremini</span></p>
<p id="judith-11-5"><span class="verse-num">11:5</span> <span class="verse-body">existimo enim nihil me minus fecisse magnis apostolis</span></p>
<p id="judith-11-6"><span class="verse-num">11:6</span> <span class="verse-body">et si inperitus sermone sed non scientia in omnibus autem manifestatus sum vobis</span></p>
<p id="judith-11-7"><span class="verse-num">11:7</span> <span class="verse-body">aut numquid peccatum feci me ipsum humilians ut vos exaltemini quoniam gratis evangelium Dei evangelizavi vobis</span></p>
<p id="judith-11-8"><span class="verse-num">11:8</span> <span class="verse-body">alias ecclesias expoliavi accipiens stipendium ad ministerium vestrum</span></p>
<p id="judith-11-9"><span class="verse-num">11:9</span> <span class="verse-body">et cum essem apud vos et egerem nulli onerosus fui nam quod mihi deerat suppleverunt fratres qui venerunt a Macedonia et in omnibus sine onere me vobis servavi et servabo</span></p>
<p id="judith-11-10"><span class="verse-num">11:10</span> <span class="verse-body">est veritas Christi in me quoniam haec gloria non infringetur in me in regionibus Achaiae</span></p>
<p id="judith-11-11"><span class="verse-num">11:11</span> <span class="verse-body">quare quia non diligo vos Deus scit</span></p>
<p id="judith-11-12"><span class="verse-num">11:12</span> <span class="verse-body">quod autem facio et faciam ut amputem occasionem eorum qui volunt occasionem ut in quo gloriantur inveniantur sicut et nos</span></p>
<p id="judith-11-13"><span class="verse-num">11:13</span> <span class="verse-body">nam eiusmodi pseudoapostoli operarii subdoli transfigurantes se in apostolos Christi</span></p>
<p id="judith-11-14"><span class="verse-num">11:14</span> <span class="verse-body">et non mirum ipse enim Satanas transfigurat se in angelum lucis</span></p>
<p id="judith-11-15"><span class="verse-num">11:15</span> <span class="verse-body">non est ergo magnum si ministri eius transfigurentur velut ministri iustitiae quorum finis erit secundum opera ipsorum</span></p>
<p id="judith-11-16"><span class="verse-num">11:16</span> <span class="verse-body">iterum dico ne quis me putet insipientem alioquin velut insipientem accipite me ut et ego modicum quid glorier</span></p>
<p id="judith-11-17"><span class="verse-num">11:17</span> <span class="verse-body">quod loquor non loquor secundum Dominum sed quasi in insipientia in hac substantia gloriae</span></p>
<p id="judith-11-18"><span class="verse-num">11:18</span> <span class="verse-body">quoniam multi gloriantur secundum carnem et ego gloriabor</span></p>
<p id="judith-11-19"><span class="verse-num">11:19</span> <span class="verse-body">libenter enim suffertis insipientes cum sitis ipsi sapientes</span></p>
<p id="judith-11-20"><span class="verse-num">11:20</span> <span class="verse-body">sustinetis enim si quis vos in servitutem redigit si quis devorat si quis accipit si quis extollitur si quis in faciem vos caedit</span></p>
<p id="judith-11-21"><span class="verse-num">11:21</span> <span class="verse-body">secundum ignobilitatem dico quasi nos infirmi fuerimus in quo quis audet in insipientia dico audeo et ego</span></p>
<p id="judith-11-22"><span class="verse-num">11:22</span> <span class="verse-body">Hebraei sunt et ego Israhelitae sunt et ego semen Abrahae sunt et ego</span></p>
<p id="judith-11-23"><span class="verse-num">11:23</span> <span class="verse-body">ministri Christi sunt minus sapiens dico plus ego in laboribus plurimis in carceribus abundantius in plagis supra modum in mortibus frequenter</span></p>
<p id="judith-11-24"><span class="verse-num">11:24</span> <span class="verse-body">a Iudaeis quinquies quadragenas una minus accepi</span></p>
<p id="judith-11-25"><span class="verse-num">11:25</span> <span class="verse-body">ter virgis caesus sum semel lapidatus sum ter naufragium feci nocte et die in profundo maris fui</span></p>
<p id="judith-11-26"><span class="verse-num">11:26</span> <span class="verse-body">in itineribus saepe periculis fluminum periculis latronum periculis ex genere periculis ex gentibus periculis in civitate periculis in solitudine periculis in mari periculis in falsis fratribus</span></p>
<p id="judith-11-27"><span class="verse-num">11:27</span> <span class="verse-body">in labore et aerumna in vigiliis multis in fame et siti in ieiuniis multis in frigore et nuditate</span></p>
<p id="judith-11-28"><span class="verse-num">11:28</span> <span class="verse-body">praeter illa quae extrinsecus sunt instantia mea cotidiana sollicitudo omnium ecclesiarum</span></p>
<p id="judith-11-29"><span class="verse-num">11:29</span> <span class="verse-body">quis infirmatur et non infirmor quis scandalizatur et ego non uror</span></p>
<p id="judith-11-30"><span class="verse-num">11:30</span> <span class="verse-body">si gloriari oportet quae infirmitatis meae sunt gloriabor</span></p>
<p id="judith-11-31"><span class="verse-num">11:31</span> <span class="verse-body">Deus et Pater Domini Iesu scit qui est benedictus in saecula quod non mentior</span></p>
<p id="judith-11-32"><span class="verse-num">11:32</span> <span class="verse-body">Damasci praepositus gentis Aretae regis custodiebat civitatem Damascenorum ut me conprehenderet</span></p>
<p id="judith-11-33"><span class="verse-num">11:33</span> <span class="verse-body">et per fenestram in sporta dimissus sum per murum et effugi manus eius __________________________________________________________________</span></p>
<h2 id="judith-ch-12">Chapter 12</h2>
<p class="verses"><a href="#judith-12-1">1</a> <a href="#judith-12-2">2</a> <a href="#judith-12-3">3</a> <a href="#judith-12-4">4</a> <a href="#judith-12-5">5</a> <a href="#judith-12-6">6</a> <a href="#judith-12-7">7</a> <a href="#judith-12-8">8</a> <a href="#judith-12-9">9</a> <a href="#judith-12-10">10</a> <a href="#judith-12-11">11</a> <a href="#judith-12-12">12</a> <a href="#judith-12-13">13</a> <a href="#judith-12-14">14</a> <a href="#judith-12-15">15</a> <a href="#judith-12-16">16</a> <a href="#judith-12-17">17</a> <a href="#judith-12-18">18</a> <a href="#judith-12-19">19</a> <a href="#judith-12-20">20</a> <a href="#judith-12-21">21</a></p>
<p id="judith-12-1"><span class="verse-num">12:1</span> <span class="verse-body">si gloriari oportet non expedit quidem veniam autem ad visiones et revelationes Domini</span></p>
<p id="judith-12-2"><span class="verse-num">12:2</span> <span class="verse-body">scio hominem in Christo ante annos quattuordecim sive in corpore nescio sive extra corpus nescio Deus scit raptum eiusmodi usque ad tertium caelum</span></p>
<p id="judith-12-3"><span class="verse-num">12:3</span> <span class="verse-body">et scio huiusmodi hominem sive in corpore sive extra corpus nescio Deus scit</span></p>
<p id="judith-12-4"><span class="verse-num">12:4</span> <span class="verse-body">quoniam raptus est in paradisum et audivit arcana verba quae non licet homini loqui</span></p>
<p id="judith-12-5"><span class="verse-num">12:5</span> <span class="verse-body">pro eiusmodi gloriabor pro me autem nihil gloriabor nisi in infirmitatibus meis</span></p>
<p id="judith-12-6"><span class="verse-num">12:6</span> <span class="verse-body">nam et si voluero gloriari non ero insipiens veritatem enim dicam parco autem ne quis in me existimet supra id quod videt me aut audit ex me</span></p>
<p id="judith-12-7"><span class="verse-num">12:7</span> <span class="verse-body">et ne magnitudo revelationum extollat me datus est mihi stimulus carnis meae angelus Satanae ut me colaphizet</span></p>
<p id="judith-12-8"><span class="verse-num">12:8</span> <span class="verse-body">propter quod ter Dominum rogavi ut discederet a me</span></p>
<p id="judith-12-9"><span class="verse-num">12:9</span> <span class="verse-body">et dixit mihi sufficit tibi gratia mea nam virtus in infirmitate perficitur libenter igitur gloriabor in infirmitatibus meis ut inhabitet in me virtus Christi</span></p>
<p id="judith-12-10"><span class="verse-num">12:10</span> <span class="verse-body">propter quod placeo mihi in infirmitatibus in contumeliis in necessitatibus in persecutionibus in angustiis pro Christo cum enim infirmor tunc potens sum</span></p>
<p id="judith-12-11"><span class="verse-num">12:11</span> <span class="verse-body">factus sum insipiens vos me coegistis ego enim debui a vobis commendari nihil enim minus fui ab his qui sunt supra modum apostoli tametsi nihil sum</span></p>
<p id="judith-12-12"><span class="verse-num">12:12</span> <span class="verse-body">signa tamen apostoli facta sunt super vos in omni patientia signis et prodigiis et virtutibus</span></p>
<p id="judith-12-13"><span class="verse-num">12:13</span> <span class="verse-body">quid est enim quod minus habuistis prae ceteris ecclesiis nisi quod ego ipse non gravavi vos donate mihi hanc iniuriam</span></p>
<p id="judith-12-14"><span class="verse-num">12:14</span> <span class="verse-body">ecce tertio hoc paratus sum venire ad vos et non ero gravis vobis non enim quaero quae vestra sunt sed vos nec enim debent filii parentibus thesaurizare sed parentes filiis</span></p>
<p id="judith-12-15"><span class="verse-num">12:15</span> <span class="verse-body">ego autem libentissime inpendam et superinpendar ipse pro animabus vestris licet plus vos diligens minus diligar</span></p>
<p id="judith-12-16"><span class="verse-num">12:16</span> <span class="verse-body">sed esto ego vos non gravavi sed cum essem astutus dolo vos cepi</span></p>
<p id="judith-12-17"><span class="verse-num">12:17</span> <span class="verse-body">numquid per aliquem eorum quos misi ad vos circumveni vos</span></p>
<p id="judith-12-18"><span class="verse-num">12:18</span> <span class="verse-body">rogavi Titum et misi cum illo fratrem numquid Titus vos circumvenit nonne eodem spiritu ambulavimus nonne hisdem vestigiis</span></p>
<p id="judith-12-19"><span class="verse-num">12:19</span> <span class="verse-body">olim putatis quod excusemus nos apud vos coram Deo in Christo loquimur omnia autem carissimi propter vestram aedificationem</span></p>
<p id="judith-12-20"><span class="verse-num">12:20</span> <span class="verse-body">timeo enim ne forte cum venero non quales volo inveniam vos et ego inveniar a vobis qualem non vultis ne forte contentiones aemulationes animositates dissensiones detractiones susurrationes inflationes seditiones sint inter vos</span></p>
<p id="judith-12-21"><span class="verse-num">12:21</span> <span class="verse-body">ne iterum cum venero humiliet me Deus apud vos et lugeam multos ex his qui ante peccaverunt et non egerunt paenitentiam super inmunditia et fornicatione et inpudicitia quam gesserunt __________________________________________________________________</span></p>
<h2 id="judith-ch-13">Chapter 13</h2>
<p class="verses"><a href="#judith-13-1">1</a> <a href="#judith-13-2">2</a> <a href="#judith-13-3">3</a> <a href="#judith-13-4">4</a> <a href="#judith-13-5">5</a> <a href="#judith-13-6">6</a> <a href="#judith-13-7">7</a> <a href="#judith-13-8">8</a> <a href="#judith-13-9">9</a> <a href="#judith-13-10">10</a> <a href="#judith-13-11">11</a> <a href="#judith-13-12">12</a></p>
<p id="judith-13-1"><span class="verse-num">13:1</span> <span class="verse-body">ecce tertio hoc venio ad vos in ore duorum vel trium testium stabit omne verbum</span></p>
<p id="judith-13-2"><span class="verse-num">13:2</span> <span class="verse-body">praedixi et praedico ut praesens bis et nunc absens his qui ante peccaverunt et ceteris omnibus quoniam si venero iterum non parcam</span></p>
<p id="judith-13-3"><span class="verse-num">13:3</span> <span class="verse-body">an experimentum quaeritis eius qui in me loquitur Christi qui in vos non infirmatur sed potens est in vobis</span></p>
<p id="judith-13-4"><span class="verse-num">13:4</span> <span class="verse-body">nam et si crucifixus est ex infirmitate sed vivit ex virtute Dei nam et nos infirmi sumus in illo sed vivemus cum eo ex virtute Dei in vobis</span></p>
<p id="judith-13-5"><span class="verse-num">13:5</span> <span class="verse-body">vosmet ipsos temptate si estis in fide ipsi vos probate an non cognoscitis vos ipsos quia Christus Iesus in vobis est nisi forte reprobi estis</span></p>
<p id="judith-13-6"><span class="verse-num">13:6</span> <span class="verse-body">spero autem quod cognoscetis quia nos non sumus reprobi</span></p>
<p id="judith-13-7"><span class="verse-num">13:7</span> <span class="verse-body">oramus autem Deum ut nihil mali faciatis non ut nos probati pareamus sed ut vos quod bonum est faciatis nos autem ut reprobi simus</span></p>
<p id="judith-13-8"><span class="verse-num">13:8</span> <span class="verse-body">non enim possumus aliquid adversus veritatem sed pro veritate</span></p>
<p id="judith-13-9"><span class="verse-num">13:9</span> <span class="verse-body">gaudemus enim quando nos infirmi sumus vos autem potentes estis hoc et oramus vestram consummationem</span></p>
<p id="judith-13-10"><span class="verse-num">13:10</span> <span class="verse-body">ideo haec absens scribo ut non praesens durius agam secundum potestatem quam Dominus dedit mihi in aedificationem et non in destructionem</span></p>
<p id="judith-13-11"><span class="verse-num">13:11</span> <span class="verse-body">de cetero fratres gaudete perfecti estote exhortamini idem sapite pacem habete et Deus dilectionis et pacis erit vobiscum</span></p>
<p id="judith-13-12"><span class="verse-num">13:12</span> <span class="verse-body">salutate invicem in osculo sancto salutant vos sancti omnes __________________________________________________________________ Galatians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a></p>
<p id="judith-1-1"><span class="verse-num">1:1</span> <span class="verse-body">Paulus apostolus non ab hominibus neque per hominem sed per Iesum Christum et Deum Patrem qui suscitavit eum a mortuis</span></p>
<p id="judith-1-2"><span class="verse-num">1:2</span> <span class="verse-body">et qui mecum sunt omnes fratres ecclesiis Galatiae</span></p>
<p id="judith-1-3"><span class="verse-num">1:3</span> <span class="verse-body">gratia vobis et pax a Deo Patre et Domino nostro Iesu Christo</span></p>
<p id="judith-1-4"><span class="verse-num">1:4</span> <span class="verse-body">qui dedit semet ipsum pro peccatis nostris ut eriperet nos de praesenti saeculo nequam secundum voluntatem Dei et Patris nostri</span></p>
<p id="judith-1-5"><span class="verse-num">1:5</span> <span class="verse-body">cui est gloria in saecula saeculorum amen</span></p>
<p id="judith-1-6"><span class="verse-num">1:6</span> <span class="verse-body">miror quod sic tam cito transferimini ab eo qui vos vocavit in gratiam Christi in aliud evangelium</span></p>
<p id="judith-1-7"><span class="verse-num">1:7</span> <span class="verse-body">quod non est aliud nisi sunt aliqui qui vos conturbant et volunt convertere evangelium Christi</span></p>
<p id="judith-1-8"><span class="verse-num">1:8</span> <span class="verse-body">sed licet nos aut angelus de caelo evangelizet vobis praeterquam quod evangelizavimus vobis anathema sit</span></p>
<p id="judith-1-9"><span class="verse-num">1:9</span> <span class="verse-body">sicut praediximus et nunc iterum dico si quis vobis evangelizaverit praeter id quod accepistis anathema sit</span></p>
<p id="judith-1-10"><span class="verse-num">1:10</span> <span class="verse-body">modo enim hominibus suadeo aut Deo aut quaero hominibus placere si adhuc hominibus placerem Christi servus non essem</span></p>
<p id="judith-1-11"><span class="verse-num">1:11</span> <span class="verse-body">notum enim vobis facio fratres evangelium quod evangelizatum est a me quia non est secundum hominem</span></p>
<p id="judith-1-12"><span class="verse-num">1:12</span> <span class="verse-body">neque enim ego ab homine accepi illud neque didici sed per revelationem Iesu Christi</span></p>
<p id="judith-1-13"><span class="verse-num">1:13</span> <span class="verse-body">audistis enim conversationem meam aliquando in iudaismo quoniam supra modum persequebar ecclesiam Dei et expugnabam illam</span></p>
<p id="judith-1-14"><span class="verse-num">1:14</span> <span class="verse-body">et proficiebam in iudaismo supra multos coetaneos in genere meo abundantius aemulator existens paternarum mearum traditionum</span></p>
<p id="judith-1-15"><span class="verse-num">1:15</span> <span class="verse-body">cum autem placuit ei qui me segregavit de utero matris meae et vocavit per gratiam suam</span></p>
<p id="judith-1-16"><span class="verse-num">1:16</span> <span class="verse-body">ut revelaret Filium suum in me ut evangelizarem illum in gentibus continuo non adquievi carni et sanguini</span></p>
<p id="judith-1-17"><span class="verse-num">1:17</span> <span class="verse-body">neque veni Hierosolyma ad antecessores meos apostolos sed abii in Arabiam et iterum reversus sum Damascum</span></p>
<p id="judith-1-18"><span class="verse-num">1:18</span> <span class="verse-body">deinde post annos tres veni Hierosolyma videre Petrum et mansi apud eum diebus quindecim</span></p>
<p id="judith-1-19"><span class="verse-num">1:19</span> <span class="verse-body">alium autem apostolorum vidi neminem nisi Iacobum fratrem Domini</span></p>
<p id="judith-1-20"><span class="verse-num">1:20</span> <span class="verse-body">quae autem scribo vobis ecce coram Deo quia non mentior</span></p>
<p id="judith-1-21"><span class="verse-num">1:21</span> <span class="verse-body">deinde veni in partes Syriae et Ciliciae</span></p>
<p id="judith-1-22"><span class="verse-num">1:22</span> <span class="verse-body">eram autem ignotus facie ecclesiis Iudaeae quae erant in Christo</span></p>
<p id="judith-1-23"><span class="verse-num">1:23</span> <span class="verse-body">tantum autem auditum habebant quoniam qui persequebatur nos aliquando nunc evangelizat fidem quam aliquando expugnabat</span></p>
<p id="judith-1-24"><span class="verse-num">1:24</span> <span class="verse-body">et in me clarificabant Deum __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a></p>
<p id="judith-2-1"><span class="verse-num">2:1</span> <span class="verse-body">deinde post annos quattuordecim iterum ascendi Hierosolyma cum Barnaba adsumpto et Tito</span></p>
<p id="judith-2-2"><span class="verse-num">2:2</span> <span class="verse-body">ascendi autem secundum revelationem et contuli cum illis evangelium quod praedico in gentibus seorsum autem his qui videbantur ne forte in vacuum currerem aut cucurrissem</span></p>
<p id="judith-2-3"><span class="verse-num">2:3</span> <span class="verse-body">sed neque Titus qui mecum erat cum esset gentilis conpulsus est circumcidi</span></p>
<p id="judith-2-4"><span class="verse-num">2:4</span> <span class="verse-body">sed propter subintroductos falsos fratres qui subintroierunt explorare libertatem nostram quam habemus in Christo Iesu ut nos in servitutem redigerent</span></p>
<p id="judith-2-5"><span class="verse-num">2:5</span> <span class="verse-body">quibus neque ad horam cessimus subiectioni ut veritas evangelii permaneat apud vos</span></p>
<p id="judith-2-6"><span class="verse-num">2:6</span> <span class="verse-body">ab his autem qui videbantur esse aliquid quales aliquando fuerint nihil mea interest Deus personam hominis non accipit mihi enim qui videbantur nihil contulerunt</span></p>
<p id="judith-2-7"><span class="verse-num">2:7</span> <span class="verse-body">sed e contra cum vidissent quod creditum est mihi evangelium praeputii sicut Petro circumcisionis</span></p>
<p id="judith-2-8"><span class="verse-num">2:8</span> <span class="verse-body">qui enim operatus est Petro in apostolatum circumcisionis operatus est et mihi inter gentes</span></p>
<p id="judith-2-9"><span class="verse-num">2:9</span> <span class="verse-body">et cum cognovissent gratiam quae data est mihi Iacobus et Cephas et Iohannes qui videbantur columnae esse dextras dederunt mihi et Barnabae societatis ut nos in gentes ipsi autem in circumcisionem</span></p>
<p id="judith-2-10"><span class="verse-num">2:10</span> <span class="verse-body">tantum ut pauperum memores essemus quod etiam sollicitus fui hoc ipsum facere</span></p>
<p id="judith-2-11"><span class="verse-num">2:11</span> <span class="verse-body">cum autem venisset Cephas Antiochiam in faciem ei restiti quia reprehensibilis erat</span></p>
<p id="judith-2-12"><span class="verse-num">2:12</span> <span class="verse-body">prius enim quam venirent quidam ab Iacobo cum gentibus edebat cum autem venissent subtrahebat et segregabat se timens eos qui ex circumcisione erant</span></p>
<p id="judith-2-13"><span class="verse-num">2:13</span> <span class="verse-body">et simulationi eius consenserunt ceteri Iudaei ita ut et Barnabas duceretur ab eis in illa simulatione</span></p>
<p id="judith-2-14"><span class="verse-num">2:14</span> <span class="verse-body">sed cum vidissem quod non recte ambularent ad veritatem evangelii dixi Cephae coram omnibus si tu cum Iudaeus sis gentiliter et non iudaice vivis quomodo gentes cogis iudaizare</span></p>
<p id="judith-2-15"><span class="verse-num">2:15</span> <span class="verse-body">nos natura Iudaei et non ex gentibus peccatores</span></p>
<p id="judith-2-16"><span class="verse-num">2:16</span> <span class="verse-body">scientes autem quod non iustificatur homo ex operibus legis nisi per fidem Iesu Christi et nos in Christo Iesu credidimus ut iustificemur ex fide Christi et non ex operibus legis propter quod ex operibus legis non iustificabitur omnis caro</span></p>
<p id="judith-2-17"><span class="verse-num">2:17</span> <span class="verse-body">quod si quaerentes iustificari in Christo inventi sumus et ipsi peccatores numquid Christus peccati minister est absit</span></p>
<p id="judith-2-18"><span class="verse-num">2:18</span> <span class="verse-body">si enim quae destruxi haec iterum aedifico praevaricatorem me constituo</span></p>
<p id="judith-2-19"><span class="verse-num">2:19</span> <span class="verse-body">ego enim per legem legi mortuus sum ut Deo vivam Christo confixus sum cruci</span></p>
<p id="judith-2-20"><span class="verse-num">2:20</span> <span class="verse-body">vivo autem iam non ego vivit vero in me Christus quod autem nunc vivo in carne in fide vivo Filii Dei qui dilexit me et tradidit se ipsum pro me</span></p>
<p id="judith-2-21"><span class="verse-num">2:21</span> <span class="verse-body">non abicio gratiam Dei si enim per legem iustitia ergo Christus gratis mortuus est __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a> <a href="#judith-3-26">26</a> <a href="#judith-3-27">27</a> <a href="#judith-3-28">28</a> <a href="#judith-3-29">29</a></p>
<p id="judith-3-1"><span class="verse-num">3:1</span> <span class="verse-body">o insensati Galatae quis vos fascinavit ante quorum oculos Iesus Christus proscriptus est crucifixus</span></p>
<p id="judith-3-2"><span class="verse-num">3:2</span> <span class="verse-body">hoc solum volo a vobis discere ex operibus legis Spiritum accepistis an ex auditu fidei</span></p>
<p id="judith-3-3"><span class="verse-num">3:3</span> <span class="verse-body">sic stulti estis cum Spiritu coeperitis nunc carne consummamini</span></p>
<p id="judith-3-4"><span class="verse-num">3:4</span> <span class="verse-body">tanta passi estis sine causa si tamen sine causa</span></p>
<p id="judith-3-5"><span class="verse-num">3:5</span> <span class="verse-body">qui ergo tribuit vobis Spiritum et operatur virtutes in vobis ex operibus legis an ex auditu fidei</span></p>
<p id="judith-3-6"><span class="verse-num">3:6</span> <span class="verse-body">sicut Abraham credidit Deo et reputatum est ei ad iustitiam</span></p>
<p id="judith-3-7"><span class="verse-num">3:7</span> <span class="verse-body">cognoscitis ergo quia qui ex fide sunt hii sunt filii Abrahae</span></p>
<p id="judith-3-8"><span class="verse-num">3:8</span> <span class="verse-body">providens autem scriptura quia ex fide iustificat gentes Deus praenuntiavit Abrahae quia benedicentur in te omnes gentes</span></p>
<p id="judith-3-9"><span class="verse-num">3:9</span> <span class="verse-body">igitur qui ex fide sunt benedicentur cum fideli Abraham</span></p>
<p id="judith-3-10"><span class="verse-num">3:10</span> <span class="verse-body">quicumque enim ex operibus legis sunt sub maledicto sunt scriptum est enim maledictus omnis qui non permanserit in omnibus quae scripta sunt in libro legis ut faciat ea</span></p>
<p id="judith-3-11"><span class="verse-num">3:11</span> <span class="verse-body">quoniam autem in lege nemo iustificatur apud Deum manifestum est quia iustus ex fide vivit</span></p>
<p id="judith-3-12"><span class="verse-num">3:12</span> <span class="verse-body">lex autem non est ex fide sed qui fecerit ea vivet in illis</span></p>
<p id="judith-3-13"><span class="verse-num">3:13</span> <span class="verse-body">Christus nos redemit de maledicto legis factus pro nobis maledictum quia scriptum est maledictus omnis qui pendet in ligno</span></p>
<p id="judith-3-14"><span class="verse-num">3:14</span> <span class="verse-body">ut in gentibus benedictio Abrahae fieret in Christo Iesu ut pollicitationem Spiritus accipiamus per fidem</span></p>
<p id="judith-3-15"><span class="verse-num">3:15</span> <span class="verse-body">fratres secundum hominem dico tamen hominis confirmatum testamentum nemo spernit aut superordinat</span></p>
<p id="judith-3-16"><span class="verse-num">3:16</span> <span class="verse-body">Abrahae dictae sunt promissiones et semini eius non dicit et seminibus quasi in multis sed quasi in uno et semini tuo qui est Christus</span></p>
<p id="judith-3-17"><span class="verse-num">3:17</span> <span class="verse-body">hoc autem dico testamentum confirmatum a Deo quae post quadringentos et triginta annos facta est lex non irritam facit ad evacuandam promissionem</span></p>
<p id="judith-3-18"><span class="verse-num">3:18</span> <span class="verse-body">nam si ex lege hereditas iam non ex repromissione Abrahae autem per promissionem donavit Deus</span></p>
<p id="judith-3-19"><span class="verse-num">3:19</span> <span class="verse-body">quid igitur lex propter transgressiones posita est donec veniret semen cui promiserat ordinata per angelos in manu mediatoris</span></p>
<p id="judith-3-20"><span class="verse-num">3:20</span> <span class="verse-body">mediator autem unius non est Deus autem unus est</span></p>
<p id="judith-3-21"><span class="verse-num">3:21</span> <span class="verse-body">lex ergo adversus promissa Dei absit si enim data esset lex quae posset vivificare vere ex lege esset iustitia</span></p>
<p id="judith-3-22"><span class="verse-num">3:22</span> <span class="verse-body">sed conclusit scriptura omnia sub peccato ut promissio ex fide Iesu Christi daretur credentibus</span></p>
<p id="judith-3-23"><span class="verse-num">3:23</span> <span class="verse-body">prius autem quam veniret fides sub lege custodiebamur conclusi in eam fidem quae revelanda erat</span></p>
<p id="judith-3-24"><span class="verse-num">3:24</span> <span class="verse-body">itaque lex pedagogus noster fuit in Christo ut ex fide iustificemur</span></p>
<p id="judith-3-25"><span class="verse-num">3:25</span> <span class="verse-body">at ubi venit fides iam non sumus sub pedagogo</span></p>
<p id="judith-3-26"><span class="verse-num">3:26</span> <span class="verse-body">omnes enim filii Dei estis per fidem in Christo Iesu</span></p>
<p id="judith-3-27"><span class="verse-num">3:27</span> <span class="verse-body">quicumque enim in Christo baptizati estis Christum induistis</span></p>
<p id="judith-3-28"><span class="verse-num">3:28</span> <span class="verse-body">non est Iudaeus neque Graecus non est servus neque liber non est masculus neque femina omnes enim vos unum estis in Christo Iesu</span></p>
<p id="judith-3-29"><span class="verse-num">3:29</span> <span class="verse-body">si autem vos Christi ergo Abrahae semen estis secundum promissionem heredes __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a></p>
<p id="judith-4-1"><span class="verse-num">4:1</span> <span class="verse-body">dico autem quanto tempore heres parvulus est nihil differt servo cum sit dominus omnium</span></p>
<p id="judith-4-2"><span class="verse-num">4:2</span> <span class="verse-body">sed sub tutoribus est et actoribus usque ad praefinitum tempus a patre</span></p>
<p id="judith-4-3"><span class="verse-num">4:3</span> <span class="verse-body">ita et nos cum essemus parvuli sub elementis mundi eramus servientes</span></p>
<p id="judith-4-4"><span class="verse-num">4:4</span> <span class="verse-body">at ubi venit plenitudo temporis misit Deus Filium suum factum ex muliere factum sub lege</span></p>
<p id="judith-4-5"><span class="verse-num">4:5</span> <span class="verse-body">ut eos qui sub lege erant redimeret ut adoptionem filiorum reciperemus</span></p>
<p id="judith-4-6"><span class="verse-num">4:6</span> <span class="verse-body">quoniam autem estis filii misit Deus Spiritum Filii sui in corda nostra clamantem Abba Pater</span></p>
<p id="judith-4-7"><span class="verse-num">4:7</span> <span class="verse-body">itaque iam non es servus sed filius quod si filius et heres per Deum</span></p>
<p id="judith-4-8"><span class="verse-num">4:8</span> <span class="verse-body">sed tunc quidem ignorantes Deum his qui natura non sunt dii serviebatis</span></p>
<p id="judith-4-9"><span class="verse-num">4:9</span> <span class="verse-body">nunc autem cum cognoveritis Deum immo cogniti sitis a Deo quomodo convertimini iterum ad infirma et egena elementa quibus denuo servire vultis</span></p>
<p id="judith-4-10"><span class="verse-num">4:10</span> <span class="verse-body">dies observatis et menses et tempora et annos</span></p>
<p id="judith-4-11"><span class="verse-num">4:11</span> <span class="verse-body">timeo vos ne forte sine causa laboraverim in vobis</span></p>
<p id="judith-4-12"><span class="verse-num">4:12</span> <span class="verse-body">estote sicut et ego quia et ego sicut vos fratres obsecro vos nihil me laesistis</span></p>
<p id="judith-4-13"><span class="verse-num">4:13</span> <span class="verse-body">scitis autem quia per infirmitatem carnis evangelizavi vobis iam pridem</span></p>
<p id="judith-4-14"><span class="verse-num">4:14</span> <span class="verse-body">et temptationem vestram in carne mea non sprevistis neque respuistis sed sicut angelum Dei excepistis me sicut Christum Iesum</span></p>
<p id="judith-4-15"><span class="verse-num">4:15</span> <span class="verse-body">ubi est ergo beatitudo vestra testimonium enim perhibeo vobis quia si fieri posset oculos vestros eruissetis et dedissetis mihi</span></p>
<p id="judith-4-16"><span class="verse-num">4:16</span> <span class="verse-body">ergo inimicus vobis factus sum verum dicens vobis</span></p>
<p id="judith-4-17"><span class="verse-num">4:17</span> <span class="verse-body">aemulantur vos non bene sed excludere vos volunt ut illos aemulemini</span></p>
<p id="judith-4-18"><span class="verse-num">4:18</span> <span class="verse-body">bonum autem aemulamini in bono semper et non tantum cum praesens sum apud vos</span></p>
<p id="judith-4-19"><span class="verse-num">4:19</span> <span class="verse-body">filioli mei quos iterum parturio donec formetur Christus in vobis</span></p>
<p id="judith-4-20"><span class="verse-num">4:20</span> <span class="verse-body">vellem autem esse apud vos modo et mutare vocem meam quoniam confundor in vobis</span></p>
<p id="judith-4-21"><span class="verse-num">4:21</span> <span class="verse-body">dicite mihi qui sub lege vultis esse legem non legistis</span></p>
<p id="judith-4-22"><span class="verse-num">4:22</span> <span class="verse-body">scriptum est enim quoniam Abraham duos filios habuit unum de ancilla et unum de libera</span></p>
<p id="judith-4-23"><span class="verse-num">4:23</span> <span class="verse-body">sed qui de ancilla secundum carnem natus est qui autem de libera per repromissionem</span></p>
<p id="judith-4-24"><span class="verse-num">4:24</span> <span class="verse-body">quae sunt per allegoriam dicta haec enim sunt duo testamenta unum quidem a monte Sina in servitutem generans quae est Agar</span></p>
<p id="judith-4-25"><span class="verse-num">4:25</span> <span class="verse-body">Sina enim mons est in Arabia qui coniunctus est ei quae nunc est Hierusalem et servit cum filiis eius</span></p>
<p id="judith-4-26"><span class="verse-num">4:26</span> <span class="verse-body">illa autem quae sursum est Hierusalem libera est quae est mater nostra</span></p>
<p id="judith-4-27"><span class="verse-num">4:27</span> <span class="verse-body">scriptum est enim laetare sterilis quae non paris erumpe et exclama quae non parturis quia multi filii desertae magis quam eius quae habet virum</span></p>
<p id="judith-4-28"><span class="verse-num">4:28</span> <span class="verse-body">nos autem fratres secundum Isaac promissionis filii sumus</span></p>
<p id="judith-4-29"><span class="verse-num">4:29</span> <span class="verse-body">sed quomodo tunc qui secundum carnem natus fuerat persequebatur eum qui secundum spiritum ita et nunc</span></p>
<p id="judith-4-30"><span class="verse-num">4:30</span> <span class="verse-body">sed quid dicit scriptura eice ancillam et filium eius non enim heres erit filius ancillae cum filio liberae</span></p>
<p id="judith-4-31"><span class="verse-num">4:31</span> <span class="verse-body">itaque fratres non sumus ancillae filii sed liberae qua libertate nos Christus liberavit __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a></p>
<p id="judith-5-1"><span class="verse-num">5:1</span> <span class="verse-body">state et nolite iterum iugo servitutis contineri</span></p>
<p id="judith-5-2"><span class="verse-num">5:2</span> <span class="verse-body">ecce ego Paulus dico vobis quoniam si circumcidamini Christus vobis nihil proderit</span></p>
<p id="judith-5-3"><span class="verse-num">5:3</span> <span class="verse-body">testificor autem rursum omni homini circumcidenti se quoniam debitor est universae legis faciendae</span></p>
<p id="judith-5-4"><span class="verse-num">5:4</span> <span class="verse-body">evacuati estis a Christo qui in lege iustificamini a gratia excidistis</span></p>
<p id="judith-5-5"><span class="verse-num">5:5</span> <span class="verse-body">nos enim spiritu ex fide spem iustitiae expectamus</span></p>
<p id="judith-5-6"><span class="verse-num">5:6</span> <span class="verse-body">nam in Christo Iesu neque circumcisio aliquid valet neque praeputium sed fides quae per caritatem operatur</span></p>
<p id="judith-5-7"><span class="verse-num">5:7</span> <span class="verse-body">currebatis bene quis vos inpedivit veritati non oboedire</span></p>
<p id="judith-5-8"><span class="verse-num">5:8</span> <span class="verse-body">persuasio non est ex eo qui vocat vos</span></p>
<p id="judith-5-9"><span class="verse-num">5:9</span> <span class="verse-body">modicum fermentum totam massam corrumpit</span></p>
<p id="judith-5-10"><span class="verse-num">5:10</span> <span class="verse-body">ego confido in vobis in Domino quod nihil aliud sapietis qui autem conturbat vos portabit iudicium quicumque est ille</span></p>
<p id="judith-5-11"><span class="verse-num">5:11</span> <span class="verse-body">ego autem fratres si circumcisionem adhuc praedico quid adhuc persecutionem patior ergo evacuatum est scandalum crucis</span></p>
<p id="judith-5-12"><span class="verse-num">5:12</span> <span class="verse-body">utinam et abscidantur qui vos conturbant</span></p>
<p id="judith-5-13"><span class="verse-num">5:13</span> <span class="verse-body">vos enim in libertatem vocati estis fratres tantum ne libertatem in occasionem detis carnis sed per caritatem servite invicem</span></p>
<p id="judith-5-14"><span class="verse-num">5:14</span> <span class="verse-body">omnis enim lex in uno sermone impletur diliges proximum tuum sicut te ipsum</span></p>
<p id="judith-5-15"><span class="verse-num">5:15</span> <span class="verse-body">quod si invicem mordetis et comeditis videte ne ab invicem consumamini</span></p>
<p id="judith-5-16"><span class="verse-num">5:16</span> <span class="verse-body">dico autem spiritu ambulate et desiderium carnis non perficietis</span></p>
<p id="judith-5-17"><span class="verse-num">5:17</span> <span class="verse-body">caro enim concupiscit adversus spiritum spiritus autem adversus carnem haec enim invicem adversantur ut non quaecumque vultis illa faciatis</span></p>
<p id="judith-5-18"><span class="verse-num">5:18</span> <span class="verse-body">quod si spiritu ducimini non estis sub lege</span></p>
<p id="judith-5-19"><span class="verse-num">5:19</span> <span class="verse-body">manifesta autem sunt opera carnis quae sunt fornicatio inmunditia luxuria</span></p>
<p id="judith-5-20"><span class="verse-num">5:20</span> <span class="verse-body">idolorum servitus veneficia inimicitiae contentiones aemulationes irae rixae dissensiones sectae</span></p>
<p id="judith-5-21"><span class="verse-num">5:21</span> <span class="verse-body">invidiae homicidia ebrietates comesationes et his similia quae praedico vobis sicut praedixi quoniam qui talia agunt regnum Dei non consequentur</span></p>
<p id="judith-5-22"><span class="verse-num">5:22</span> <span class="verse-body">fructus autem Spiritus est caritas gaudium pax longanimitas bonitas benignitas</span></p>
<p id="judith-5-23"><span class="verse-num">5:23</span> <span class="verse-body">fides modestia continentia adversus huiusmodi non est lex</span></p>
<p id="judith-5-24"><span class="verse-num">5:24</span> <span class="verse-body">qui autem sunt Christi carnem crucifixerunt cum vitiis et concupiscentiis</span></p>
<p id="judith-5-25"><span class="verse-num">5:25</span> <span class="verse-body">si vivimus spiritu spiritu et ambulemus</span></p>
<p id="judith-5-26"><span class="verse-num">5:26</span> <span class="verse-body">non efficiamur inanis gloriae cupidi invicem provocantes invicem invidentes __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a></p>
<p id="judith-6-1"><span class="verse-num">6:1</span> <span class="verse-body">fratres et si praeoccupatus fuerit homo in aliquo delicto vos qui spiritales estis huiusmodi instruite in spiritu lenitatis considerans te ipsum ne et tu tempteris</span></p>
<p id="judith-6-2"><span class="verse-num">6:2</span> <span class="verse-body">alter alterius onera portate et sic adimplebitis legem Christi</span></p>
<p id="judith-6-3"><span class="verse-num">6:3</span> <span class="verse-body">nam si quis existimat se aliquid esse cum sit nihil ipse se seducit</span></p>
<p id="judith-6-4"><span class="verse-num">6:4</span> <span class="verse-body">opus autem suum probet unusquisque et sic in semet ipso tantum gloriam habebit et non in altero</span></p>
<p id="judith-6-5"><span class="verse-num">6:5</span> <span class="verse-body">unusquisque enim onus suum portabit</span></p>
<p id="judith-6-6"><span class="verse-num">6:6</span> <span class="verse-body">communicet autem is qui catecizatur verbum ei qui se catecizat in omnibus bonis</span></p>
<p id="judith-6-7"><span class="verse-num">6:7</span> <span class="verse-body">nolite errare Deus non inridetur</span></p>
<p id="judith-6-8"><span class="verse-num">6:8</span> <span class="verse-body">quae enim seminaverit homo haec et metet quoniam qui seminat in carne sua de carne et metet corruptionem qui autem seminat in spiritu de spiritu metet vitam aeternam</span></p>
<p id="judith-6-9"><span class="verse-num">6:9</span> <span class="verse-body">bonum autem facientes non deficiamus tempore enim suo metemus non deficientes</span></p>
<p id="judith-6-10"><span class="verse-num">6:10</span> <span class="verse-body">ergo dum tempus habemus operemur bonum ad omnes maxime autem ad domesticos fidei</span></p>
<p id="judith-6-11"><span class="verse-num">6:11</span> <span class="verse-body">videte qualibus litteris scripsi vobis mea manu</span></p>
<p id="judith-6-12"><span class="verse-num">6:12</span> <span class="verse-body">quicumque volunt placere in carne hii cogunt vos circumcidi tantum ut crucis Christi persecutionem non patiantur</span></p>
<p id="judith-6-13"><span class="verse-num">6:13</span> <span class="verse-body">neque enim qui circumciduntur legem custodiunt sed volunt vos circumcidi ut in carne vestra glorientur</span></p>
<p id="judith-6-14"><span class="verse-num">6:14</span> <span class="verse-body">mihi autem absit gloriari nisi in cruce Domini nostri Iesu Christi per quem mihi mundus crucifixus est et ego mundo</span></p>
<p id="judith-6-15"><span class="verse-num">6:15</span> <span class="verse-body">in Christo enim Iesu neque circumcisio aliquid valet neque praeputium sed nova creatura</span></p>
<p id="judith-6-16"><span class="verse-num">6:16</span> <span class="verse-body">et quicumque hanc regulam secuti fuerint pax super illos et misericordia et super Israhel Dei</span></p>
<p id="judith-6-17"><span class="verse-num">6:17</span> <span class="verse-body">de cetero nemo mihi molestus sit ego enim stigmata Iesu in corpore meo porto __________________________________________________________________ Ephesians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a></p>
<p id="judith-1-1"><span class="verse-num">1:1</span> <span class="verse-body">Paulus apostolus Christi Iesu per voluntatem Dei sanctis omnibus qui sunt Ephesi et fidelibus in Christo Iesu</span></p>
<p id="judith-1-2"><span class="verse-num">1:2</span> <span class="verse-body">gratia vobis et pax a Deo Patre nostro et Domino Iesu Christo</span></p>
<p id="judith-1-3"><span class="verse-num">1:3</span> <span class="verse-body">benedictus Deus et Pater Domini nostri Iesu Christi qui benedixit nos in omni benedictione spiritali in caelestibus in Christo</span></p>
<p id="judith-1-4"><span class="verse-num">1:4</span> <span class="verse-body">sicut elegit nos in ipso ante mundi constitutionem ut essemus sancti et inmaculati in conspectu eius in caritate</span></p>
<p id="judith-1-5"><span class="verse-num">1:5</span> <span class="verse-body">qui praedestinavit nos in adoptionem filiorum per Iesum Christum in ipsum secundum propositum voluntatis suae</span></p>
<p id="judith-1-6"><span class="verse-num">1:6</span> <span class="verse-body">in laudem gloriae gratiae suae in qua gratificavit nos in dilecto</span></p>
<p id="judith-1-7"><span class="verse-num">1:7</span> <span class="verse-body">in quo habemus redemptionem per sanguinem eius remissionem peccatorum secundum divitias gratiae eius</span></p>
<p id="judith-1-8"><span class="verse-num">1:8</span> <span class="verse-body">quae superabundavit in nobis in omni sapientia et prudentia</span></p>
<p id="judith-1-9"><span class="verse-num">1:9</span> <span class="verse-body">ut notum faceret nobis sacramentum voluntatis suae secundum bonum placitum eius quod proposuit in eo</span></p>
<p id="judith-1-10"><span class="verse-num">1:10</span> <span class="verse-body">in dispensationem plenitudinis temporum instaurare omnia in Christo quae in caelis et quae in terra sunt in ipso</span></p>
<p id="judith-1-11"><span class="verse-num">1:11</span> <span class="verse-body">in quo etiam sorte vocati sumus praedestinati secundum propositum eius qui omnia operatur secundum consilium voluntatis suae</span></p>
<p id="judith-1-12"><span class="verse-num">1:12</span> <span class="verse-body">ut simus in laudem gloriae eius qui ante speravimus in Christo</span></p>
<p id="judith-1-13"><span class="verse-num">1:13</span> <span class="verse-body">in quo et vos cum audissetis verbum veritatis evangelium salutis vestrae in quo et credentes signati estis Spiritu promissionis Sancto</span></p>
<p id="judith-1-14"><span class="verse-num">1:14</span> <span class="verse-body">qui est pignus hereditatis nostrae in redemptionem adquisitionis in laudem gloriae ipsius</span></p>
<p id="judith-1-15"><span class="verse-num">1:15</span> <span class="verse-body">propterea et ego audiens fidem vestram quae est in Domino Iesu et dilectionem in omnes sanctos</span></p>
<p id="judith-1-16"><span class="verse-num">1:16</span> <span class="verse-body">non cesso gratias agens pro vobis memoriam vestri faciens in orationibus meis</span></p>
<p id="judith-1-17"><span class="verse-num">1:17</span> <span class="verse-body">ut Deus Domini nostri Iesu Christi Pater gloriae det vobis spiritum sapientiae et revelationis in agnitione eius</span></p>
<p id="judith-1-18"><span class="verse-num">1:18</span> <span class="verse-body">inluminatos oculos cordis vestri ut sciatis quae sit spes vocationis eius quae divitiae gloriae hereditatis eius in sanctis</span></p>
<p id="judith-1-19"><span class="verse-num">1:19</span> <span class="verse-body">et quae sit supereminens magnitudo virtutis eius in nos qui credidimus secundum operationem potentiae virtutis eius</span></p>
<p id="judith-1-20"><span class="verse-num">1:20</span> <span class="verse-body">quam operatus est in Christo suscitans illum a mortuis et constituens ad dexteram suam in caelestibus</span></p>
<p id="judith-1-21"><span class="verse-num">1:21</span> <span class="verse-body">supra omnem principatum et potestatem et virtutem et dominationem et omne nomen quod nominatur non solum in hoc saeculo sed et in futuro</span></p>
<p id="judith-1-22"><span class="verse-num">1:22</span> <span class="verse-body">et omnia subiecit sub pedibus eius et ipsum dedit caput supra omnia ecclesiae</span></p>
<p id="judith-1-23"><span class="verse-num">1:23</span> <span class="verse-body">quae est corpus ipsius plenitudo eius qui omnia in omnibus adimpletur __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a></p>
<p id="judith-2-1"><span class="verse-num">2:1</span> <span class="verse-body">et vos cum essetis mortui delictis et peccatis vestris</span></p>
<p id="judith-2-2"><span class="verse-num">2:2</span> <span class="verse-body">in quibus aliquando ambulastis secundum saeculum mundi huius secundum principem potestatis aeris huius spiritus qui nunc operatur in filios diffidentiae</span></p>
<p id="judith-2-3"><span class="verse-num">2:3</span> <span class="verse-body">in quibus et nos omnes aliquando conversati sumus in desideriis carnis nostrae facientes voluntates carnis et cogitationum et eramus natura filii irae sicut et ceteri</span></p>
<p id="judith-2-4"><span class="verse-num">2:4</span> <span class="verse-body">Deus autem qui dives est in misericordia propter nimiam caritatem suam qua dilexit nos</span></p>
<p id="judith-2-5"><span class="verse-num">2:5</span> <span class="verse-body">et cum essemus mortui peccatis convivificavit nos Christo gratia estis salvati</span></p>
<p id="judith-2-6"><span class="verse-num">2:6</span> <span class="verse-body">et conresuscitavit et consedere fecit in caelestibus in Christo Iesu</span></p>
<p id="judith-2-7"><span class="verse-num">2:7</span> <span class="verse-body">ut ostenderet in saeculis supervenientibus abundantes divitias gratiae suae in bonitate super nos in Christo Iesu</span></p>
<p id="judith-2-8"><span class="verse-num">2:8</span> <span class="verse-body">gratia enim estis salvati per fidem et hoc non ex vobis Dei enim donum est</span></p>
<p id="judith-2-9"><span class="verse-num">2:9</span> <span class="verse-body">non ex operibus ut ne quis glorietur</span></p>
<p id="judith-2-10"><span class="verse-num">2:10</span> <span class="verse-body">ipsius enim sumus factura creati in Christo Iesu in operibus bonis quae praeparavit Deus ut in illis ambulemus</span></p>
<p id="judith-2-11"><span class="verse-num">2:11</span> <span class="verse-body">propter quod memores estote quod aliquando vos gentes in carne qui dicimini praeputium ab ea quae dicitur circumcisio in carne manufacta</span></p>
<p id="judith-2-12"><span class="verse-num">2:12</span> <span class="verse-body">quia eratis illo in tempore sine Christo alienati a conversatione Israhel et hospites testamentorum promissionis spem non habentes et sine Deo in mundo</span></p>
<p id="judith-2-13"><span class="verse-num">2:13</span> <span class="verse-body">nunc autem in Christo Iesu vos qui aliquando eratis longe facti estis prope in sanguine Christi</span></p>
<p id="judith-2-14"><span class="verse-num">2:14</span> <span class="verse-body">ipse est enim pax nostra qui fecit utraque unum et medium parietem maceriae solvens inimicitiam in carne sua</span></p>
<p id="judith-2-15"><span class="verse-num">2:15</span> <span class="verse-body">legem mandatorum decretis evacuans ut duos condat in semet ipsum in unum novum hominem faciens pacem</span></p>
<p id="judith-2-16"><span class="verse-num">2:16</span> <span class="verse-body">et reconciliet ambos in uno corpore Deo per crucem interficiens inimicitiam in semet ipso</span></p>
<p id="judith-2-17"><span class="verse-num">2:17</span> <span class="verse-body">et veniens evangelizavit pacem vobis qui longe fuistis et pacem his qui prope</span></p>
<p id="judith-2-18"><span class="verse-num">2:18</span> <span class="verse-body">quoniam per ipsum habemus accessum ambo in uno Spiritu ad Patrem</span></p>
<p id="judith-2-19"><span class="verse-num">2:19</span> <span class="verse-body">ergo iam non estis hospites et advenae sed estis cives sanctorum et domestici Dei</span></p>
<p id="judith-2-20"><span class="verse-num">2:20</span> <span class="verse-body">superaedificati super fundamentum apostolorum et prophetarum ipso summo angulari lapide Christo Iesu</span></p>
<p id="judith-2-21"><span class="verse-num">2:21</span> <span class="verse-body">in quo omnis aedificatio constructa crescit in templum sanctum in Domino</span></p>
<p id="judith-2-22"><span class="verse-num">2:22</span> <span class="verse-body">in quo et vos coaedificamini in habitaculum Dei in Spiritu __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a></p>
<p id="judith-3-1"><span class="verse-num">3:1</span> <span class="verse-body">huius rei gratia ego Paulus vinctus Christi Iesu pro vobis gentibus</span></p>
<p id="judith-3-2"><span class="verse-num">3:2</span> <span class="verse-body">si tamen audistis dispensationem gratiae Dei quae data est mihi in vobis</span></p>
<p id="judith-3-3"><span class="verse-num">3:3</span> <span class="verse-body">quoniam secundum revelationem notum mihi factum est sacramentum sicut supra scripsi in brevi</span></p>
<p id="judith-3-4"><span class="verse-num">3:4</span> <span class="verse-body">prout potestis legentes intellegere prudentiam meam in mysterio Christi</span></p>
<p id="judith-3-5"><span class="verse-num">3:5</span> <span class="verse-body">quod aliis generationibus non est agnitum filiis hominum sicuti nunc revelatum est sanctis apostolis eius et prophetis in Spiritu</span></p>
<p id="judith-3-6"><span class="verse-num">3:6</span> <span class="verse-body">esse gentes coheredes et concorporales et conparticipes promissionis in Christo Iesu per evangelium</span></p>
<p id="judith-3-7"><span class="verse-num">3:7</span> <span class="verse-body">cuius factus sum minister secundum donum gratiae Dei quae data est mihi secundum operationem virtutis eius</span></p>
<p id="judith-3-8"><span class="verse-num">3:8</span> <span class="verse-body">mihi omnium sanctorum minimo data est gratia haec in gentibus evangelizare ininvestigabiles divitias Christi</span></p>
<p id="judith-3-9"><span class="verse-num">3:9</span> <span class="verse-body">et inluminare omnes quae sit dispensatio sacramenti absconditi a saeculis in Deo qui omnia creavit</span></p>
<p id="judith-3-10"><span class="verse-num">3:10</span> <span class="verse-body">ut innotescat principibus et potestatibus in caelestibus per ecclesiam multiformis sapientia Dei</span></p>
<p id="judith-3-11"><span class="verse-num">3:11</span> <span class="verse-body">secundum praefinitionem saeculorum quam fecit in Christo Iesu Domino nostro</span></p>
<p id="judith-3-12"><span class="verse-num">3:12</span> <span class="verse-body">in quo habemus fiduciam et accessum in confidentia per fidem eius</span></p>
<p id="judith-3-13"><span class="verse-num">3:13</span> <span class="verse-body">propter quod peto ne deficiatis in tribulationibus meis pro vobis quae est gloria vestra</span></p>
<p id="judith-3-14"><span class="verse-num">3:14</span> <span class="verse-body">huius rei gratia flecto genua mea ad Patrem Domini nostri Iesu Christi</span></p>
<p id="judith-3-15"><span class="verse-num">3:15</span> <span class="verse-body">ex quo omnis paternitas in caelis et in terra nominatur</span></p>
<p id="judith-3-16"><span class="verse-num">3:16</span> <span class="verse-body">ut det vobis secundum divitias gloriae suae virtute corroborari per Spiritum eius in interiore homine</span></p>
<p id="judith-3-17"><span class="verse-num">3:17</span> <span class="verse-body">habitare Christum per fidem in cordibus vestris in caritate radicati et fundati</span></p>
<p id="judith-3-18"><span class="verse-num">3:18</span> <span class="verse-body">ut possitis conprehendere cum omnibus sanctis quae sit latitudo et longitudo et sublimitas et profundum</span></p>
<p id="judith-3-19"><span class="verse-num">3:19</span> <span class="verse-body">scire etiam supereminentem scientiae caritatem Christi ut impleamini in omnem plenitudinem Dei</span></p>
<p id="judith-3-20"><span class="verse-num">3:20</span> <span class="verse-body">ei autem qui potens est omnia facere superabundanter quam petimus aut intellegimus secundum virtutem quae operatur in nobis</span></p>
<p id="judith-3-21"><span class="verse-num">3:21</span> <span class="verse-body">ipsi gloria in ecclesia et in Christo Iesu in omnes generationes saeculi saeculorum amen __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a> <a href="#judith-4-23">23</a> <a href="#judith-4-24">24</a> <a href="#judith-4-25">25</a> <a href="#judith-4-26">26</a> <a href="#judith-4-27">27</a> <a href="#judith-4-28">28</a> <a href="#judith-4-29">29</a> <a href="#judith-4-30">30</a> <a href="#judith-4-31">31</a> <a href="#judith-4-32">32</a></p>
<p id="judith-4-1"><span class="verse-num">4:1</span> <span class="verse-body">obsecro itaque vos ego vinctus in Domino ut digne ambuletis vocatione qua vocati estis</span></p>
<p id="judith-4-2"><span class="verse-num">4:2</span> <span class="verse-body">cum omni humilitate et mansuetudine cum patientia subportantes invicem in caritate</span></p>
<p id="judith-4-3"><span class="verse-num">4:3</span> <span class="verse-body">solliciti servare unitatem spiritus in vinculo pacis</span></p>
<p id="judith-4-4"><span class="verse-num">4:4</span> <span class="verse-body">unum corpus et unus spiritus sicut vocati estis in una spe vocationis vestrae</span></p>
<p id="judith-4-5"><span class="verse-num">4:5</span> <span class="verse-body">unus Dominus una fides unum baptisma</span></p>
<p id="judith-4-6"><span class="verse-num">4:6</span> <span class="verse-body">unus Deus et Pater omnium qui super omnes et per omnia et in omnibus nobis</span></p>
<p id="judith-4-7"><span class="verse-num">4:7</span> <span class="verse-body">unicuique autem nostrum data est gratia secundum mensuram donationis Christi</span></p>
<p id="judith-4-8"><span class="verse-num">4:8</span> <span class="verse-body">propter quod dicit ascendens in altum captivam duxit captivitatem dedit dona hominibus</span></p>
<p id="judith-4-9"><span class="verse-num">4:9</span> <span class="verse-body">quod autem ascendit quid est nisi quia et descendit primum in inferiores partes terrae</span></p>
<p id="judith-4-10"><span class="verse-num">4:10</span> <span class="verse-body">qui descendit ipse est et qui ascendit super omnes caelos ut impleret omnia</span></p>
<p id="judith-4-11"><span class="verse-num">4:11</span> <span class="verse-body">et ipse dedit quosdam quidem apostolos quosdam autem prophetas alios vero evangelistas alios autem pastores et doctores</span></p>
<p id="judith-4-12"><span class="verse-num">4:12</span> <span class="verse-body">ad consummationem sanctorum in opus ministerii in aedificationem corporis Christi</span></p>
<p id="judith-4-13"><span class="verse-num">4:13</span> <span class="verse-body">donec occurramus omnes in unitatem fidei et agnitionis Filii Dei in virum perfectum in mensuram aetatis plenitudinis Christi</span></p>
<p id="judith-4-14"><span class="verse-num">4:14</span> <span class="verse-body">ut iam non simus parvuli fluctuantes et circumferamur omni vento doctrinae in nequitia hominum in astutia ad circumventionem erroris</span></p>
<p id="judith-4-15"><span class="verse-num">4:15</span> <span class="verse-body">veritatem autem facientes in caritate crescamus in illo per omnia qui est caput Christus</span></p>
<p id="judith-4-16"><span class="verse-num">4:16</span> <span class="verse-body">ex quo totum corpus conpactum et conexum per omnem iuncturam subministrationis secundum operationem in mensuram uniuscuiusque membri augmentum corporis facit in aedificationem sui in caritate</span></p>
<p id="judith-4-17"><span class="verse-num">4:17</span> <span class="verse-body">hoc igitur dico et testificor in Domino ut iam non ambuletis sicut gentes ambulant in vanitate sensus sui</span></p>
<p id="judith-4-18"><span class="verse-num">4:18</span> <span class="verse-body">tenebris obscuratum habentes intellectum alienati a vita Dei per ignorantiam quae est in illis propter caecitatem cordis ipsorum</span></p>
<p id="judith-4-19"><span class="verse-num">4:19</span> <span class="verse-body">qui desperantes semet ipsos tradiderunt inpudicitiae in operationem inmunditiae omnis in avaritia</span></p>
<p id="judith-4-20"><span class="verse-num">4:20</span> <span class="verse-body">vos autem non ita didicistis Christum</span></p>
<p id="judith-4-21"><span class="verse-num">4:21</span> <span class="verse-body">si tamen illum audistis et in ipso edocti estis sicut est veritas in Iesu</span></p>
<p id="judith-4-22"><span class="verse-num">4:22</span> <span class="verse-body">deponere vos secundum pristinam conversationem veterem hominem qui corrumpitur secundum desideria erroris</span></p>
<p id="judith-4-23"><span class="verse-num">4:23</span> <span class="verse-body">renovamini autem spiritu mentis vestrae</span></p>
<p id="judith-4-24"><span class="verse-num">4:24</span> <span class="verse-body">et induite novum hominem qui secundum Deum creatus est in iustitia et sanctitate veritatis</span></p>
<p id="judith-4-25"><span class="verse-num">4:25</span> <span class="verse-body">propter quod deponentes mendacium loquimini veritatem unusquisque cum proximo suo quoniam sumus invicem membra</span></p>
<p id="judith-4-26"><span class="verse-num">4:26</span> <span class="verse-body">irascimini et nolite peccare sol non occidat super iracundiam vestram</span></p>
<p id="judith-4-27"><span class="verse-num">4:27</span> <span class="verse-body">nolite locum dare diabolo</span></p>
<p id="judith-4-28"><span class="verse-num">4:28</span> <span class="verse-body">qui furabatur iam non furetur magis autem laboret operando manibus quod bonum est ut habeat unde tribuat necessitatem patienti</span></p>
<p id="judith-4-29"><span class="verse-num">4:29</span> <span class="verse-body">omnis sermo malus ex ore vestro non procedat sed si quis bonus ad aedificationem oportunitatis ut det gratiam audientibus</span></p>
<p id="judith-4-30"><span class="verse-num">4:30</span> <span class="verse-body">et nolite contristare Spiritum Sanctum Dei in quo signati estis in die redemptionis</span></p>
<p id="judith-4-31"><span class="verse-num">4:31</span> <span class="verse-body">omnis amaritudo et ira et indignatio et clamor et blasphemia tollatur a vobis cum omni malitia</span></p>
<p id="judith-4-32"><span class="verse-num">4:32</span> <span class="verse-body">estote autem invicem benigni misericordes donantes invicem sicut et Deus in Christo donavit nobis __________________________________________________________________</span></p>
<h2 id="judith-ch-5">Chapter 5</h2>
<p class="verses"><a href="#judith-5-1">1</a> <a href="#judith-5-2">2</a> <a href="#judith-5-3">3</a> <a href="#judith-5-4">4</a> <a href="#judith-5-5">5</a> <a href="#judith-5-6">6</a> <a href="#judith-5-7">7</a> <a href="#judith-5-8">8</a> <a href="#judith-5-9">9</a> <a href="#judith-5-10">10</a> <a href="#judith-5-11">11</a> <a href="#judith-5-12">12</a> <a href="#judith-5-13">13</a> <a href="#judith-5-14">14</a> <a href="#judith-5-15">15</a> <a href="#judith-5-16">16</a> <a href="#judith-5-17">17</a> <a href="#judith-5-18">18</a> <a href="#judith-5-19">19</a> <a href="#judith-5-20">20</a> <a href="#judith-5-21">21</a> <a href="#judith-5-22">22</a> <a href="#judith-5-23">23</a> <a href="#judith-5-24">24</a> <a href="#judith-5-25">25</a> <a href="#judith-5-26">26</a> <a href="#judith-5-27">27</a> <a href="#judith-5-28">28</a> <a href="#judith-5-29">29</a> <a href="#judith-5-30">30</a> <a href="#judith-5-31">31</a> <a href="#judith-5-32">32</a> <a href="#judith-5-33">33</a></p>
<p id="judith-5-1"><span class="verse-num">5:1</span> <span class="verse-body">estote ergo imitatores Dei sicut filii carissimi</span></p>
<p id="judith-5-2"><span class="verse-num">5:2</span> <span class="verse-body">et ambulate in dilectione sicut et Christus dilexit nos et tradidit se ipsum pro nobis oblationem et hostiam Deo in odorem suavitatis</span></p>
<p id="judith-5-3"><span class="verse-num">5:3</span> <span class="verse-body">fornicatio autem et omnis inmunditia aut avaritia nec nominetur in vobis sicut decet sanctos</span></p>
<p id="judith-5-4"><span class="verse-num">5:4</span> <span class="verse-body">aut turpitudo aut stultiloquium aut scurrilitas quae ad rem non pertinent sed magis gratiarum actio</span></p>
<p id="judith-5-5"><span class="verse-num">5:5</span> <span class="verse-body">hoc enim scitote intellegentes quod omnis fornicator aut inmundus aut avarus quod est idolorum servitus non habet hereditatem in regno Christi et Dei</span></p>
<p id="judith-5-6"><span class="verse-num">5:6</span> <span class="verse-body">nemo vos seducat inanibus verbis propter haec enim venit ira Dei in filios diffidentiae</span></p>
<p id="judith-5-7"><span class="verse-num">5:7</span> <span class="verse-body">nolite ergo effici participes eorum</span></p>
<p id="judith-5-8"><span class="verse-num">5:8</span> <span class="verse-body">eratis enim aliquando tenebrae nunc autem lux in Domino ut filii lucis ambulate</span></p>
<p id="judith-5-9"><span class="verse-num">5:9</span> <span class="verse-body">fructus enim lucis est in omni bonitate et iustitia et veritate</span></p>
<p id="judith-5-10"><span class="verse-num">5:10</span> <span class="verse-body">probantes quid sit beneplacitum Deo</span></p>
<p id="judith-5-11"><span class="verse-num">5:11</span> <span class="verse-body">et nolite communicare operibus infructuosis tenebrarum magis autem et redarguite</span></p>
<p id="judith-5-12"><span class="verse-num">5:12</span> <span class="verse-body">quae enim in occulto fiunt ab ipsis turpe est et dicere</span></p>
<p id="judith-5-13"><span class="verse-num">5:13</span> <span class="verse-body">omnia autem quae arguuntur a lumine manifestantur omne enim quod manifestatur lumen est</span></p>
<p id="judith-5-14"><span class="verse-num">5:14</span> <span class="verse-body">propter quod dicit surge qui dormis et exsurge a mortuis et inluminabit tibi Christus</span></p>
<p id="judith-5-15"><span class="verse-num">5:15</span> <span class="verse-body">videte itaque fratres quomodo caute ambuletis non quasi insipientes sed ut sapientes</span></p>
<p id="judith-5-16"><span class="verse-num">5:16</span> <span class="verse-body">redimentes tempus quoniam dies mali sunt</span></p>
<p id="judith-5-17"><span class="verse-num">5:17</span> <span class="verse-body">propterea nolite fieri inprudentes sed intellegentes quae sit voluntas Domini</span></p>
<p id="judith-5-18"><span class="verse-num">5:18</span> <span class="verse-body">et nolite inebriari vino in quo est luxuria sed implemini Spiritu</span></p>
<p id="judith-5-19"><span class="verse-num">5:19</span> <span class="verse-body">loquentes vobismet ipsis in psalmis et hymnis et canticis spiritalibus cantantes et psallentes in cordibus vestris Domino</span></p>
<p id="judith-5-20"><span class="verse-num">5:20</span> <span class="verse-body">gratias agentes semper pro omnibus in nomine Domini nostri Iesu Christi Deo et Patri</span></p>
<p id="judith-5-21"><span class="verse-num">5:21</span> <span class="verse-body">subiecti invicem in timore Christi</span></p>
<p id="judith-5-22"><span class="verse-num">5:22</span> <span class="verse-body">mulieres viris suis subditae sint sicut Domino</span></p>
<p id="judith-5-23"><span class="verse-num">5:23</span> <span class="verse-body">quoniam vir caput est mulieris sicut Christus caput est ecclesiae ipse salvator corporis</span></p>
<p id="judith-5-24"><span class="verse-num">5:24</span> <span class="verse-body">sed ut ecclesia subiecta est Christo ita et mulieres viris suis in omnibus</span></p>
<p id="judith-5-25"><span class="verse-num">5:25</span> <span class="verse-body">viri diligite uxores sicut et Christus dilexit ecclesiam et se ipsum tradidit pro ea</span></p>
<p id="judith-5-26"><span class="verse-num">5:26</span> <span class="verse-body">ut illam sanctificaret mundans lavacro aquae in verbo</span></p>
<p id="judith-5-27"><span class="verse-num">5:27</span> <span class="verse-body">ut exhiberet ipse sibi gloriosam ecclesiam non habentem maculam aut rugam aut aliquid eiusmodi sed ut sit sancta et inmaculata</span></p>
<p id="judith-5-28"><span class="verse-num">5:28</span> <span class="verse-body">ita et viri debent diligere uxores suas ut corpora sua qui suam uxorem diligit se ipsum diligit</span></p>
<p id="judith-5-29"><span class="verse-num">5:29</span> <span class="verse-body">nemo enim umquam carnem suam odio habuit sed nutrit et fovet eam sicut et Christus ecclesiam</span></p>
<p id="judith-5-30"><span class="verse-num">5:30</span> <span class="verse-body">quia membra sumus corporis eius de carne eius et de ossibus eius</span></p>
<p id="judith-5-31"><span class="verse-num">5:31</span> <span class="verse-body">propter hoc relinquet homo patrem et matrem suam et adherebit uxori suae et erunt duo in carne una</span></p>
<p id="judith-5-32"><span class="verse-num">5:32</span> <span class="verse-body">sacramentum hoc magnum est ego autem dico in Christo et in ecclesia</span></p>
<p id="judith-5-33"><span class="verse-num">5:33</span> <span class="verse-body">verumtamen et vos singuli unusquisque suam uxorem sicut se ipsum diligat uxor autem ut timeat virum __________________________________________________________________</span></p>
<h2 id="judith-ch-6">Chapter 6</h2>
<p class="verses"><a href="#judith-6-1">1</a> <a href="#judith-6-2">2</a> <a href="#judith-6-3">3</a> <a href="#judith-6-4">4</a> <a href="#judith-6-5">5</a> <a href="#judith-6-6">6</a> <a href="#judith-6-7">7</a> <a href="#judith-6-8">8</a> <a href="#judith-6-9">9</a> <a href="#judith-6-10">10</a> <a href="#judith-6-11">11</a> <a href="#judith-6-12">12</a> <a href="#judith-6-13">13</a> <a href="#judith-6-14">14</a> <a href="#judith-6-15">15</a> <a href="#judith-6-16">16</a> <a href="#judith-6-17">17</a> <a href="#judith-6-18">18</a> <a href="#judith-6-19">19</a> <a href="#judith-6-20">20</a> <a href="#judith-6-21">21</a> <a href="#judith-6-22">22</a> <a href="#judith-6-23">23</a></p>
<p id="judith-6-1"><span class="verse-num">6:1</span> <span class="verse-body">filii oboedite parentibus vestris in Domino hoc enim est iustum</span></p>
<p id="judith-6-2"><span class="verse-num">6:2</span> <span class="verse-body">honora patrem tuum et matrem quod est mandatum primum in promissione</span></p>
<p id="judith-6-3"><span class="verse-num">6:3</span> <span class="verse-body">ut bene sit tibi et sis longevus super terram</span></p>
<p id="judith-6-4"><span class="verse-num">6:4</span> <span class="verse-body">et patres nolite ad iracundiam provocare filios vestros sed educate illos in disciplina et correptione Domini</span></p>
<p id="judith-6-5"><span class="verse-num">6:5</span> <span class="verse-body">servi oboedite dominis carnalibus cum timore et tremore in simplicitate cordis vestri sicut Christo</span></p>
<p id="judith-6-6"><span class="verse-num">6:6</span> <span class="verse-body">non ad oculum servientes quasi hominibus placentes sed ut servi Christi facientes voluntatem Dei ex animo</span></p>
<p id="judith-6-7"><span class="verse-num">6:7</span> <span class="verse-body">cum bona voluntate servientes sicut Domino et non hominibus</span></p>
<p id="judith-6-8"><span class="verse-num">6:8</span> <span class="verse-body">scientes quoniam unusquisque quodcumque fecerit bonum hoc percipiet a Domino sive servus sive liber</span></p>
<p id="judith-6-9"><span class="verse-num">6:9</span> <span class="verse-body">et domini eadem facite illis remittentes minas scientes quia et illorum et vester Dominus est in caelis et personarum acceptio non est apud eum</span></p>
<p id="judith-6-10"><span class="verse-num">6:10</span> <span class="verse-body">de cetero fratres confortamini in Domino et in potentia virtutis eius</span></p>
<p id="judith-6-11"><span class="verse-num">6:11</span> <span class="verse-body">induite vos arma Dei ut possitis stare adversus insidias diaboli</span></p>
<p id="judith-6-12"><span class="verse-num">6:12</span> <span class="verse-body">quia non est nobis conluctatio adversus carnem et sanguinem sed adversus principes et potestates adversus mundi rectores tenebrarum harum contra spiritalia nequitiae in caelestibus</span></p>
<p id="judith-6-13"><span class="verse-num">6:13</span> <span class="verse-body">propterea accipite armaturam Dei ut possitis resistere in die malo et omnibus perfectis stare</span></p>
<p id="judith-6-14"><span class="verse-num">6:14</span> <span class="verse-body">state ergo succincti lumbos vestros in veritate et induti loricam iustitiae</span></p>
<p id="judith-6-15"><span class="verse-num">6:15</span> <span class="verse-body">et calciati pedes in praeparatione evangelii pacis</span></p>
<p id="judith-6-16"><span class="verse-num">6:16</span> <span class="verse-body">in omnibus sumentes scutum fidei in quo possitis omnia tela nequissimi ignea extinguere</span></p>
<p id="judith-6-17"><span class="verse-num">6:17</span> <span class="verse-body">et galeam salutis adsumite et gladium Spiritus quod est verbum Dei</span></p>
<p id="judith-6-18"><span class="verse-num">6:18</span> <span class="verse-body">per omnem orationem et obsecrationem orantes omni tempore in Spiritu et in ipso vigilantes in omni instantia et obsecratione pro omnibus sanctis</span></p>
<p id="judith-6-19"><span class="verse-num">6:19</span> <span class="verse-body">et pro me ut detur mihi sermo in apertione oris mei cum fiducia notum facere mysterium evangelii</span></p>
<p id="judith-6-20"><span class="verse-num">6:20</span> <span class="verse-body">pro quo legatione fungor in catena ita ut in ipso audeam prout oportet me loqui</span></p>
<p id="judith-6-21"><span class="verse-num">6:21</span> <span class="verse-body">ut autem et vos sciatis quae circa me sunt quid agam omnia nota vobis faciet Tychicus carissimus frater et fidelis minister in Domino</span></p>
<p id="judith-6-22"><span class="verse-num">6:22</span> <span class="verse-body">quem misi ad vos in hoc ipsum ut cognoscatis quae circa nos sunt et consoletur corda vestra</span></p>
<p id="judith-6-23"><span class="verse-num">6:23</span> <span class="verse-body">pax fratribus et caritas cum fide a Deo Patre et Domino Iesu Christo __________________________________________________________________ Philippians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a> <a href="#judith-1-30">30</a></p>
<p id="judith-1-1"><span class="verse-num">1:1</span> <span class="verse-body">Paulus et Timotheus servi Iesu Christi omnibus sanctis in Christo Iesu qui sunt Philippis cum episcopis et diaconis</span></p>
<p id="judith-1-2"><span class="verse-num">1:2</span> <span class="verse-body">gratia vobis et pax a Deo Patre nostro et Domino Iesu Christo</span></p>
<p id="judith-1-3"><span class="verse-num">1:3</span> <span class="verse-body">gratias ago Deo meo in omni memoria vestri</span></p>
<p id="judith-1-4"><span class="verse-num">1:4</span> <span class="verse-body">semper in cunctis orationibus meis pro omnibus vobis cum gaudio deprecationem faciens</span></p>
<p id="judith-1-5"><span class="verse-num">1:5</span> <span class="verse-body">super communicatione vestra in evangelio a prima die usque nunc</span></p>
<p id="judith-1-6"><span class="verse-num">1:6</span> <span class="verse-body">confidens hoc ipsum quia qui coepit in vobis opus bonum perficiet usque in diem Christi Iesu</span></p>
<p id="judith-1-7"><span class="verse-num">1:7</span> <span class="verse-body">sicut est mihi iustum hoc sentire pro omnibus vobis eo quod habeam in corde vos et in vinculis meis et in defensione et confirmatione evangelii socios gaudii mei omnes vos esse</span></p>
<p id="judith-1-8"><span class="verse-num">1:8</span> <span class="verse-body">testis enim mihi est Deus quomodo cupiam omnes vos in visceribus Christi Iesu</span></p>
<p id="judith-1-9"><span class="verse-num">1:9</span> <span class="verse-body">et hoc oro ut caritas vestra magis ac magis abundet in scientia et omni sensu</span></p>
<p id="judith-1-10"><span class="verse-num">1:10</span> <span class="verse-body">ut probetis potiora ut sitis sinceres et sine offensa in diem Christi</span></p>
<p id="judith-1-11"><span class="verse-num">1:11</span> <span class="verse-body">repleti fructu iustitiae per Christum Iesum in gloriam et laudem Dei</span></p>
<p id="judith-1-12"><span class="verse-num">1:12</span> <span class="verse-body">scire autem vos volo fratres quia quae circa me sunt magis ad profectum venerunt evangelii</span></p>
<p id="judith-1-13"><span class="verse-num">1:13</span> <span class="verse-body">ita ut vincula mea manifesta fierent in Christo in omni praetorio et in ceteris omnibus</span></p>
<p id="judith-1-14"><span class="verse-num">1:14</span> <span class="verse-body">et plures e fratribus in Domino confidentes vinculis meis abundantius audere sine timore verbum Dei loqui</span></p>
<p id="judith-1-15"><span class="verse-num">1:15</span> <span class="verse-body">quidam quidem et propter invidiam et contentionem quidam autem et propter bonam voluntatem Christum praedicant</span></p>
<p id="judith-1-16"><span class="verse-num">1:16</span> <span class="verse-body">quidam ex caritate scientes quoniam in defensionem evangelii positus sum</span></p>
<p id="judith-1-17"><span class="verse-num">1:17</span> <span class="verse-body">quidam autem ex contentione Christum adnuntiant non sincere existimantes pressuram se suscitare vinculis meis</span></p>
<p id="judith-1-18"><span class="verse-num">1:18</span> <span class="verse-body">quid enim dum omni modo sive per occasionem sive per veritatem Christus adnuntiatur et in hoc gaudeo sed et gaudebo</span></p>
<p id="judith-1-19"><span class="verse-num">1:19</span> <span class="verse-body">scio enim quia hoc mihi proveniet in salutem per vestram orationem et subministrationem Spiritus Iesu Christi</span></p>
<p id="judith-1-20"><span class="verse-num">1:20</span> <span class="verse-body">secundum expectationem et spem meam quia in nullo confundar sed in omni fiducia sicut semper et nunc magnificabitur Christus in corpore meo sive per vitam sive per mortem</span></p>
<p id="judith-1-21"><span class="verse-num">1:21</span> <span class="verse-body">mihi enim vivere Christus est et mori lucrum</span></p>
<p id="judith-1-22"><span class="verse-num">1:22</span> <span class="verse-body">quod si vivere in carne hic mihi fructus operis est et quid eligam ignoro</span></p>
<p id="judith-1-23"><span class="verse-num">1:23</span> <span class="verse-body">coartor autem e duobus desiderium habens dissolvi et cum Christo esse multo magis melius</span></p>
<p id="judith-1-24"><span class="verse-num">1:24</span> <span class="verse-body">permanere autem in carne magis necessarium est propter vos</span></p>
<p id="judith-1-25"><span class="verse-num">1:25</span> <span class="verse-body">et hoc confidens scio quia manebo et permanebo omnibus vobis ad profectum vestrum et gaudium fidei</span></p>
<p id="judith-1-26"><span class="verse-num">1:26</span> <span class="verse-body">ut gratulatio vestra abundet in Christo Iesu in me per meum adventum iterum ad vos</span></p>
<p id="judith-1-27"><span class="verse-num">1:27</span> <span class="verse-body">tantum digne evangelio Christi conversamini ut sive cum venero et videro vos sive absens audiam de vobis quia stetistis uno spiritu unianimes conlaborantes fide evangelii</span></p>
<p id="judith-1-28"><span class="verse-num">1:28</span> <span class="verse-body">et in nullo terreamini ab adversariis quae est illis causa perditionis vobis autem salutis et hoc a Deo</span></p>
<p id="judith-1-29"><span class="verse-num">1:29</span> <span class="verse-body">quia vobis donatum est pro Christo non solum ut in eum credatis sed ut etiam pro illo patiamini</span></p>
<p id="judith-1-30"><span class="verse-num">1:30</span> <span class="verse-body">eundem certamen habentes qualem et vidistis in me et nunc audistis de me __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a> <a href="#judith-2-24">24</a> <a href="#judith-2-25">25</a> <a href="#judith-2-26">26</a> <a href="#judith-2-27">27</a> <a href="#judith-2-28">28</a> <a href="#judith-2-29">29</a> <a href="#judith-2-30">30</a></p>
<p id="judith-2-1"><span class="verse-num">2:1</span> <span class="verse-body">si qua ergo consolatio in Christo si quod solacium caritatis si qua societas spiritus si quid viscera et miserationes</span></p>
<p id="judith-2-2"><span class="verse-num">2:2</span> <span class="verse-body">implete gaudium meum ut idem sapiatis eandem caritatem habentes unianimes id ipsum sentientes</span></p>
<p id="judith-2-3"><span class="verse-num">2:3</span> <span class="verse-body">nihil per contentionem neque per inanem gloriam sed in humilitate superiores sibi invicem arbitrantes</span></p>
<p id="judith-2-4"><span class="verse-num">2:4</span> <span class="verse-body">non quae sua sunt singuli considerantes sed et ea quae aliorum</span></p>
<p id="judith-2-5"><span class="verse-num">2:5</span> <span class="verse-body">hoc enim sentite in vobis quod et in Christo Iesu</span></p>
<p id="judith-2-6"><span class="verse-num">2:6</span> <span class="verse-body">qui cum in forma Dei esset non rapinam arbitratus est esse se aequalem Deo</span></p>
<p id="judith-2-7"><span class="verse-num">2:7</span> <span class="verse-body">sed semet ipsum exinanivit formam servi accipiens in similitudinem hominum factus et habitu inventus ut homo</span></p>
<p id="judith-2-8"><span class="verse-num">2:8</span> <span class="verse-body">humiliavit semet ipsum factus oboediens usque ad mortem mortem autem crucis</span></p>
<p id="judith-2-9"><span class="verse-num">2:9</span> <span class="verse-body">propter quod et Deus illum exaltavit et donavit illi nomen super omne nomen</span></p>
<p id="judith-2-10"><span class="verse-num">2:10</span> <span class="verse-body">ut in nomine Iesu omne genu flectat caelestium et terrestrium et infernorum</span></p>
<p id="judith-2-11"><span class="verse-num">2:11</span> <span class="verse-body">et omnis lingua confiteatur quia Dominus Iesus Christus in gloria est Dei Patris</span></p>
<p id="judith-2-12"><span class="verse-num">2:12</span> <span class="verse-body">itaque carissimi mei sicut semper oboedistis non ut in praesentia mei tantum sed multo magis nunc in absentia mea cum metu et tremore vestram salutem operamini</span></p>
<p id="judith-2-13"><span class="verse-num">2:13</span> <span class="verse-body">Deus est enim qui operatur in vobis et velle et perficere pro bona voluntate</span></p>
<p id="judith-2-14"><span class="verse-num">2:14</span> <span class="verse-body">omnia autem facite sine murmurationibus et haesitationibus</span></p>
<p id="judith-2-15"><span class="verse-num">2:15</span> <span class="verse-body">ut sitis sine querella et simplices filii Dei sine reprehensione in medio nationis pravae et perversae inter quos lucetis sicut luminaria in mundo</span></p>
<p id="judith-2-16"><span class="verse-num">2:16</span> <span class="verse-body">verbum vitae continentes ad gloriam meam in die Christi quia non in vacuum cucurri neque in vacuum laboravi</span></p>
<p id="judith-2-17"><span class="verse-num">2:17</span> <span class="verse-body">sed et si immolor supra sacrificium et obsequium fidei vestrae gaudeo et congratulor omnibus vobis</span></p>
<p id="judith-2-18"><span class="verse-num">2:18</span> <span class="verse-body">id ipsum autem et vos gaudete et congratulamini mihi</span></p>
<p id="judith-2-19"><span class="verse-num">2:19</span> <span class="verse-body">spero autem in Domino Iesu Timotheum cito me mittere ad vos ut et ego bono animo sim cognitis quae circa vos sunt</span></p>
<p id="judith-2-20"><span class="verse-num">2:20</span> <span class="verse-body">neminem enim habeo tam unianimem qui sincera affectione pro vobis sollicitus sit</span></p>
<p id="judith-2-21"><span class="verse-num">2:21</span> <span class="verse-body">omnes enim sua quaerunt non quae sunt Christi Iesu</span></p>
<p id="judith-2-22"><span class="verse-num">2:22</span> <span class="verse-body">experimentum autem eius cognoscite quoniam sicut patri filius mecum servivit in evangelium</span></p>
<p id="judith-2-23"><span class="verse-num">2:23</span> <span class="verse-body">hunc igitur spero me mittere mox ut videro quae circa me sunt</span></p>
<p id="judith-2-24"><span class="verse-num">2:24</span> <span class="verse-body">confido autem in Domino quoniam et ipse veniam ad vos cito</span></p>
<p id="judith-2-25"><span class="verse-num">2:25</span> <span class="verse-body">necessarium autem existimavi Epafroditum fratrem et cooperatorem et commilitonem meum vestrum autem apostolum et ministrum necessitatis meae mittere ad vos</span></p>
<p id="judith-2-26"><span class="verse-num">2:26</span> <span class="verse-body">quoniam quidem omnes vos desiderabat et maestus erat propterea quod audieratis illum infirmatum</span></p>
<p id="judith-2-27"><span class="verse-num">2:27</span> <span class="verse-body">nam et infirmatus est usque ad mortem sed Deus misertus est eius non solum autem eius verum etiam et mei ne tristitiam super tristitiam haberem</span></p>
<p id="judith-2-28"><span class="verse-num">2:28</span> <span class="verse-body">festinantius ergo misi illum ut viso eo iterum gaudeatis et ego sine tristitia sim</span></p>
<p id="judith-2-29"><span class="verse-num">2:29</span> <span class="verse-body">excipite itaque illum cum omni gaudio in Domino et eiusmodi cum honore habetote</span></p>
<p id="judith-2-30"><span class="verse-num">2:30</span> <span class="verse-body">quoniam propter opus Christi usque ad mortem accessit tradens animam suam ut impleret id quod ex vobis deerat erga meum obsequium __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a></p>
<p id="judith-3-1"><span class="verse-num">3:1</span> <span class="verse-body">de cetero fratres mei gaudete in Domino eadem vobis scribere mihi quidem non pigrum vobis autem necessarium</span></p>
<p id="judith-3-2"><span class="verse-num">3:2</span> <span class="verse-body">videte canes videte malos operarios videte concisionem</span></p>
<p id="judith-3-3"><span class="verse-num">3:3</span> <span class="verse-body">nos enim sumus circumcisio qui spiritu Deo servimus et gloriamur in Christo Iesu et non in carne fiduciam habentes</span></p>
<p id="judith-3-4"><span class="verse-num">3:4</span> <span class="verse-body">quamquam ego habeam confidentiam et in carne si quis alius videtur confidere in carne ego magis</span></p>
<p id="judith-3-5"><span class="verse-num">3:5</span> <span class="verse-body">circumcisus octava die ex genere Israhel de tribu Beniamin Hebraeus ex Hebraeis secundum legem Pharisaeus</span></p>
<p id="judith-3-6"><span class="verse-num">3:6</span> <span class="verse-body">secundum aemulationem persequens ecclesiam Dei secundum iustitiam quae in lege est conversatus sine querella</span></p>
<p id="judith-3-7"><span class="verse-num">3:7</span> <span class="verse-body">sed quae mihi fuerunt lucra haec arbitratus sum propter Christum detrimenta</span></p>
<p id="judith-3-8"><span class="verse-num">3:8</span> <span class="verse-body">verumtamen existimo omnia detrimentum esse propter eminentem scientiam Iesu Christi Domini mei propter quem omnia detrimentum feci et arbitror ut stercora ut Christum lucri faciam</span></p>
<p id="judith-3-9"><span class="verse-num">3:9</span> <span class="verse-body">et inveniar in illo non habens meam iustitiam quae ex lege est sed illam quae ex fide est Christi quae ex Deo est iustitia in fide</span></p>
<p id="judith-3-10"><span class="verse-num">3:10</span> <span class="verse-body">ad agnoscendum illum et virtutem resurrectionis eius et societatem passionum illius configuratus morti eius</span></p>
<p id="judith-3-11"><span class="verse-num">3:11</span> <span class="verse-body">si quo modo occurram ad resurrectionem quae est ex mortuis</span></p>
<p id="judith-3-12"><span class="verse-num">3:12</span> <span class="verse-body">non quod iam acceperim aut iam perfectus sim sequor autem si conprehendam in quo et conprehensus sum a Christo Iesu</span></p>
<p id="judith-3-13"><span class="verse-num">3:13</span> <span class="verse-body">fratres ego me non arbitror conprehendisse unum autem quae quidem retro sunt obliviscens ad ea vero quae sunt in priora extendens me</span></p>
<p id="judith-3-14"><span class="verse-num">3:14</span> <span class="verse-body">ad destinatum persequor ad bravium supernae vocationis Dei in Christo Iesu</span></p>
<p id="judith-3-15"><span class="verse-num">3:15</span> <span class="verse-body">quicumque ergo perfecti hoc sentiamus et si quid aliter sapitis et hoc vobis Deus revelabit</span></p>
<p id="judith-3-16"><span class="verse-num">3:16</span> <span class="verse-body">verumtamen ad quod pervenimus ut idem sapiamus et in eadem permaneamus regula</span></p>
<p id="judith-3-17"><span class="verse-num">3:17</span> <span class="verse-body">imitatores mei estote fratres et observate eos qui ita ambulant sicut habetis formam nos</span></p>
<p id="judith-3-18"><span class="verse-num">3:18</span> <span class="verse-body">multi enim ambulant quos saepe dicebam vobis nunc autem et flens dico inimicos crucis Christi</span></p>
<p id="judith-3-19"><span class="verse-num">3:19</span> <span class="verse-body">quorum finis interitus quorum deus venter et gloria in confusione ipsorum qui terrena sapiunt</span></p>
<p id="judith-3-20"><span class="verse-num">3:20</span> <span class="verse-body">nostra autem conversatio in caelis est unde etiam salvatorem expectamus Dominum Iesum Christum</span></p>
<p id="judith-3-21"><span class="verse-num">3:21</span> <span class="verse-body">qui reformabit corpus humilitatis nostrae configuratum corpori claritatis suae secundum operationem qua possit etiam subicere sibi omnia __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a> <a href="#judith-4-10">10</a> <a href="#judith-4-11">11</a> <a href="#judith-4-12">12</a> <a href="#judith-4-13">13</a> <a href="#judith-4-14">14</a> <a href="#judith-4-15">15</a> <a href="#judith-4-16">16</a> <a href="#judith-4-17">17</a> <a href="#judith-4-18">18</a> <a href="#judith-4-19">19</a> <a href="#judith-4-20">20</a> <a href="#judith-4-21">21</a> <a href="#judith-4-22">22</a></p>
<p id="judith-4-1"><span class="verse-num">4:1</span> <span class="verse-body">itaque fratres mei carissimi et desiderantissimi gaudium meum et corona mea sic state in Domino carissimi</span></p>
<p id="judith-4-2"><span class="verse-num">4:2</span> <span class="verse-body">Euhodiam rogo et Syntychen deprecor id ipsum sapere in Domino</span></p>
<p id="judith-4-3"><span class="verse-num">4:3</span> <span class="verse-body">etiam rogo et te germane conpar adiuva illas quae mecum laboraverunt in evangelio cum Clemente et ceteris adiutoribus meis quorum nomina sunt in libro vitae</span></p>
<p id="judith-4-4"><span class="verse-num">4:4</span> <span class="verse-body">gaudete in Domino semper iterum dico gaudete</span></p>
<p id="judith-4-5"><span class="verse-num">4:5</span> <span class="verse-body">modestia vestra nota sit omnibus hominibus Dominus prope</span></p>
<p id="judith-4-6"><span class="verse-num">4:6</span> <span class="verse-body">nihil solliciti sitis sed in omni oratione et obsecratione cum gratiarum actione petitiones vestrae innotescant apud Deum</span></p>
<p id="judith-4-7"><span class="verse-num">4:7</span> <span class="verse-body">et pax Dei quae exsuperat omnem sensum custodiat corda vestra et intellegentias vestras in Christo Iesu</span></p>
<p id="judith-4-8"><span class="verse-num">4:8</span> <span class="verse-body">de cetero fratres quaecumque sunt vera quaecumque pudica quaecumque iusta quaecumque sancta quaecumque amabilia quaecumque bonae famae si qua virtus si qua laus haec cogitate</span></p>
<p id="judith-4-9"><span class="verse-num">4:9</span> <span class="verse-body">quae et didicistis et accepistis et audistis et vidistis in me haec agite et Deus pacis erit vobiscum</span></p>
<p id="judith-4-10"><span class="verse-num">4:10</span> <span class="verse-body">gavisus sum autem in Domino vehementer quoniam tandem aliquando refloruistis pro me sentire sicut et sentiebatis occupati autem eratis</span></p>
<p id="judith-4-11"><span class="verse-num">4:11</span> <span class="verse-body">non quasi propter penuriam dico ego enim didici in quibus sum sufficiens esse</span></p>
<p id="judith-4-12"><span class="verse-num">4:12</span> <span class="verse-body">scio et humiliari scio et abundare ubique et in omnibus institutus sum et satiari et esurire et abundare et penuriam pati</span></p>
<p id="judith-4-13"><span class="verse-num">4:13</span> <span class="verse-body">omnia possum in eo qui me confortat</span></p>
<p id="judith-4-14"><span class="verse-num">4:14</span> <span class="verse-body">verumtamen bene fecistis communicantes tribulationi meae</span></p>
<p id="judith-4-15"><span class="verse-num">4:15</span> <span class="verse-body">scitis autem et vos Philippenses quod in principio evangelii quando profectus sum a Macedonia nulla mihi ecclesia communicavit in ratione dati et accepti nisi vos soli</span></p>
<p id="judith-4-16"><span class="verse-num">4:16</span> <span class="verse-body">quia et Thessalonicam et semel et bis in usum mihi misistis</span></p>
<p id="judith-4-17"><span class="verse-num">4:17</span> <span class="verse-body">non quia quaero datum sed requiro fructum abundantem in rationem vestram</span></p>
<p id="judith-4-18"><span class="verse-num">4:18</span> <span class="verse-body">habeo autem omnia et abundo repletus sum acceptis ab Epafrodito quae misistis odorem suavitatis hostiam acceptam placentem Deo</span></p>
<p id="judith-4-19"><span class="verse-num">4:19</span> <span class="verse-body">Deus autem meus impleat omne desiderium vestrum secundum divitias suas in gloria in Christo Iesu</span></p>
<p id="judith-4-20"><span class="verse-num">4:20</span> <span class="verse-body">Deo autem et Patri nostro gloria in saecula saeculorum amen</span></p>
<p id="judith-4-21"><span class="verse-num">4:21</span> <span class="verse-body">salutate omnem sanctum in Christo Iesu salutant vos qui mecum sunt fratres</span></p>
<p id="judith-4-22"><span class="verse-num">4:22</span> <span class="verse-body">salutant vos omnes sancti maxime autem qui de Caesaris domo sunt __________________________________________________________________ Colossians __________________________________________________________________</span></p>
<h2 id="judith-ch-1">Chapter 1</h2>
<p class="verses"><a href="#judith-1-1">1</a> <a href="#judith-1-2">2</a> <a href="#judith-1-3">3</a> <a href="#judith-1-4">4</a> <a href="#judith-1-5">5</a> <a href="#judith-1-6">6</a> <a href="#judith-1-7">7</a> <a href="#judith-1-8">8</a> <a href="#judith-1-9">9</a> <a href="#judith-1-10">10</a> <a href="#judith-1-11">11</a> <a href="#judith-1-12">12</a> <a href="#judith-1-13">13</a> <a href="#judith-1-14">14</a> <a href="#judith-1-15">15</a> <a href="#judith-1-16">16</a> <a href="#judith-1-17">17</a> <a href="#judith-1-18">18</a> <a href="#judith-1-19">19</a> <a href="#judith-1-20">20</a> <a href="#judith-1-21">21</a> <a href="#judith-1-22">22</a> <a href="#judith-1-23">23</a> <a href="#judith-1-24">24</a> <a href="#judith-1-25">25</a> <a href="#judith-1-26">26</a> <a href="#judith-1-27">27</a> <a href="#judith-1-28">28</a> <a href="#judith-1-29">29</a></p>
<p id="judith-1-1"><span class="verse-num">1:1</span> <span class="verse-body">Paulus apostolus Christi Iesu per voluntatem Dei et Timotheus frater</span></p>
<p id="judith-1-2"><span class="verse-num">1:2</span> <span class="verse-body">his qui sunt Colossis sanctis et fidelibus fratribus in Christo Iesu gratia vobis et pax a Deo Patre nostro</span></p>
<p id="judith-1-3"><span class="verse-num">1:3</span> <span class="verse-body">gratias agimus Deo et Patri Domini nostri Iesu Christi semper pro vobis orantes</span></p>
<p id="judith-1-4"><span class="verse-num">1:4</span> <span class="verse-body">audientes fidem vestram in Christo Iesu et dilectionem quam habetis in sanctos omnes</span></p>
<p id="judith-1-5"><span class="verse-num">1:5</span> <span class="verse-body">propter spem quae reposita est vobis in caelis quam audistis in verbo veritatis evangelii</span></p>
<p id="judith-1-6"><span class="verse-num">1:6</span> <span class="verse-body">quod pervenit ad vos sicut et in universo mundo est et fructificat et crescit sicut in vobis ex ea die qua audistis et cognovistis gratiam Dei in veritate</span></p>
<p id="judith-1-7"><span class="verse-num">1:7</span> <span class="verse-body">sicut didicistis ab Epaphra carissimo conservo nostro qui est fidelis pro vobis minister Christi Iesu</span></p>
<p id="judith-1-8"><span class="verse-num">1:8</span> <span class="verse-body">qui etiam manifestavit nobis dilectionem vestram in Spiritu</span></p>
<p id="judith-1-9"><span class="verse-num">1:9</span> <span class="verse-body">ideo et nos ex qua die audivimus non cessamus pro vobis orantes et postulantes ut impleamini agnitione voluntatis eius in omni sapientia et intellectu spiritali</span></p>
<p id="judith-1-10"><span class="verse-num">1:10</span> <span class="verse-body">ut ambuletis digne Deo per omnia placentes in omni opere bono fructificantes et crescentes in scientia Dei</span></p>
<p id="judith-1-11"><span class="verse-num">1:11</span> <span class="verse-body">in omni virtute confortati secundum potentiam claritatis eius in omni patientia et longanimitate cum gaudio</span></p>
<p id="judith-1-12"><span class="verse-num">1:12</span> <span class="verse-body">gratias agentes Patri qui dignos nos fecit in partem sortis sanctorum in lumine</span></p>
<p id="judith-1-13"><span class="verse-num">1:13</span> <span class="verse-body">qui eripuit nos de potestate tenebrarum et transtulit in regnum Filii dilectionis suae</span></p>
<p id="judith-1-14"><span class="verse-num">1:14</span> <span class="verse-body">in quo habemus redemptionem remissionem peccatorum</span></p>
<p id="judith-1-15"><span class="verse-num">1:15</span> <span class="verse-body">qui est imago Dei invisibilis primogenitus omnis creaturae</span></p>
<p id="judith-1-16"><span class="verse-num">1:16</span> <span class="verse-body">quia in ipso condita sunt universa in caelis et in terra visibilia et invisibilia sive throni sive dominationes sive principatus sive potestates omnia per ipsum et in ipso creata sunt</span></p>
<p id="judith-1-17"><span class="verse-num">1:17</span> <span class="verse-body">et ipse est ante omnes et omnia in ipso constant</span></p>
<p id="judith-1-18"><span class="verse-num">1:18</span> <span class="verse-body">et ipse est caput corporis ecclesiae qui est principium primogenitus ex mortuis ut sit in omnibus ipse primatum tenens</span></p>
<p id="judith-1-19"><span class="verse-num">1:19</span> <span class="verse-body">quia in ipso conplacuit omnem plenitudinem habitare</span></p>
<p id="judith-1-20"><span class="verse-num">1:20</span> <span class="verse-body">et per eum reconciliare omnia in ipsum pacificans per sanguinem crucis eius sive quae in terris sive quae in caelis sunt</span></p>
<p id="judith-1-21"><span class="verse-num">1:21</span> <span class="verse-body">et vos cum essetis aliquando alienati et inimici sensu in operibus malis</span></p>
<p id="judith-1-22"><span class="verse-num">1:22</span> <span class="verse-body">nunc autem reconciliavit in corpore carnis eius per mortem exhibere vos sanctos et inmaculatos et inreprehensibiles coram ipso</span></p>
<p id="judith-1-23"><span class="verse-num">1:23</span> <span class="verse-body">si tamen permanetis in fide fundati et stabiles et inmobiles ab spe evangelii quod audistis quod praedicatum est in universa creatura quae sub caelo est cuius factus sum ego Paulus minister</span></p>
<p id="judith-1-24"><span class="verse-num">1:24</span> <span class="verse-body">qui nunc gaudeo in passionibus pro vobis et adimpleo ea quae desunt passionum Christi in carne mea pro corpore eius quod est ecclesia</span></p>
<p id="judith-1-25"><span class="verse-num">1:25</span> <span class="verse-body">cuius factus sum ego minister secundum dispensationem Dei quae data est mihi in vos ut impleam verbum Dei</span></p>
<p id="judith-1-26"><span class="verse-num">1:26</span> <span class="verse-body">mysterium quod absconditum fuit a saeculis et generationibus nunc autem manifestatum est sanctis eius</span></p>
<p id="judith-1-27"><span class="verse-num">1:27</span> <span class="verse-body">quibus voluit Deus notas facere divitias gloriae sacramenti huius in gentibus quod est Christus in vobis spes gloriae</span></p>
<p id="judith-1-28"><span class="verse-num">1:28</span> <span class="verse-body">quem nos adnuntiamus corripientes omnem hominem et docentes omnem hominem in omni sapientia ut exhibeamus omnem hominem perfectum in Christo Iesu</span></p>
<p id="judith-1-29"><span class="verse-num">1:29</span> <span class="verse-body">in quo et laboro certando secundum operationem eius quam operatur in me in virtute __________________________________________________________________</span></p>
<h2 id="judith-ch-2">Chapter 2</h2>
<p class="verses"><a href="#judith-2-1">1</a> <a href="#judith-2-2">2</a> <a href="#judith-2-3">3</a> <a href="#judith-2-4">4</a> <a href="#judith-2-5">5</a> <a href="#judith-2-6">6</a> <a href="#judith-2-7">7</a> <a href="#judith-2-8">8</a> <a href="#judith-2-9">9</a> <a href="#judith-2-10">10</a> <a href="#judith-2-11">11</a> <a href="#judith-2-12">12</a> <a href="#judith-2-13">13</a> <a href="#judith-2-14">14</a> <a href="#judith-2-15">15</a> <a href="#judith-2-16">16</a> <a href="#judith-2-17">17</a> <a href="#judith-2-18">18</a> <a href="#judith-2-19">19</a> <a href="#judith-2-20">20</a> <a href="#judith-2-21">21</a> <a href="#judith-2-22">22</a> <a href="#judith-2-23">23</a></p>
<p id="judith-2-1"><span class="verse-num">2:1</span> <span class="verse-body">volo enim vos scire qualem sollicitudinem habeam pro vobis et pro his qui sunt Laodiciae et quicumque non viderunt faciem meam in carne</span></p>
<p id="judith-2-2"><span class="verse-num">2:2</span> <span class="verse-body">ut consolentur corda ipsorum instructi in caritate et in omnes divitias plenitudinis intellectus in agnitionem mysterii Dei Patris Christi Iesu</span></p>
<p id="judith-2-3"><span class="verse-num">2:3</span> <span class="verse-body">in quo sunt omnes thesauri sapientiae et scientiae absconditi</span></p>
<p id="judith-2-4"><span class="verse-num">2:4</span> <span class="verse-body">hoc autem dico ut nemo vos decipiat in subtilitate sermonum</span></p>
<p id="judith-2-5"><span class="verse-num">2:5</span> <span class="verse-body">nam et si corpore absens sum sed spiritu vobiscum sum gaudens et videns ordinem vestrum et firmamentum eius quae in Christo est fidei vestrae</span></p>
<p id="judith-2-6"><span class="verse-num">2:6</span> <span class="verse-body">sicut ergo accepistis Christum Iesum Dominum in ipso ambulate</span></p>
<p id="judith-2-7"><span class="verse-num">2:7</span> <span class="verse-body">radicati et superaedificati in ipso et confirmati fide sicut et didicistis abundantes in gratiarum actione</span></p>
<p id="judith-2-8"><span class="verse-num">2:8</span> <span class="verse-body">videte ne quis vos decipiat per philosophiam et inanem fallaciam secundum traditionem hominum secundum elementa mundi et non secundum Christum</span></p>
<p id="judith-2-9"><span class="verse-num">2:9</span> <span class="verse-body">quia in ipso inhabitat omnis plenitudo divinitatis corporaliter</span></p>
<p id="judith-2-10"><span class="verse-num">2:10</span> <span class="verse-body">et estis in illo repleti qui est caput omnis principatus et potestatis</span></p>
<p id="judith-2-11"><span class="verse-num">2:11</span> <span class="verse-body">in quo et circumcisi estis circumcisione non manufacta in expoliatione corporis carnis in circumcisione Christi</span></p>
<p id="judith-2-12"><span class="verse-num">2:12</span> <span class="verse-body">consepulti ei in baptismo in quo et resurrexistis per fidem operationis Dei qui suscitavit illum a mortuis</span></p>
<p id="judith-2-13"><span class="verse-num">2:13</span> <span class="verse-body">et vos cum mortui essetis in delictis et praeputio carnis vestrae convivificavit cum illo donans vobis omnia delicta</span></p>
<p id="judith-2-14"><span class="verse-num">2:14</span> <span class="verse-body">delens quod adversum nos erat chirografum decretis quod erat contrarium nobis et ipsum tulit de medio adfigens illud cruci</span></p>
<p id="judith-2-15"><span class="verse-num">2:15</span> <span class="verse-body">expolians principatus et potestates traduxit palam triumphans illos in semet ipso</span></p>
<p id="judith-2-16"><span class="verse-num">2:16</span> <span class="verse-body">nemo ergo vos iudicet in cibo aut in potu aut in parte diei festi aut neomeniae aut sabbatorum</span></p>
<p id="judith-2-17"><span class="verse-num">2:17</span> <span class="verse-body">quae sunt umbra futurorum corpus autem Christi</span></p>
<p id="judith-2-18"><span class="verse-num">2:18</span> <span class="verse-body">nemo vos seducat volens in humilitate et religione angelorum quae non vidit ambulans frustra inflatus sensu carnis suae</span></p>
<p id="judith-2-19"><span class="verse-num">2:19</span> <span class="verse-body">et non tenens caput ex quo totum corpus per nexus et coniunctiones subministratum et constructum crescit in augmentum Dei</span></p>
<p id="judith-2-20"><span class="verse-num">2:20</span> <span class="verse-body">si mortui estis cum Christo ab elementis mundi quid adhuc tamquam viventes in mundo decernitis</span></p>
<p id="judith-2-21"><span class="verse-num">2:21</span> <span class="verse-body">ne tetigeris neque gustaveris neque contrectaveris</span></p>
<p id="judith-2-22"><span class="verse-num">2:22</span> <span class="verse-body">quae sunt omnia in interitu ipso usu secundum praecepta et doctrinas hominum</span></p>
<p id="judith-2-23"><span class="verse-num">2:23</span> <span class="verse-body">quae sunt rationem quidem habentia sapientiae in superstitione et humilitate et ad non parcendum corpori non in honore aliquo ad saturitatem carnis __________________________________________________________________</span></p>
<h2 id="judith-ch-3">Chapter 3</h2>
<p class="verses"><a href="#judith-3-1">1</a> <a href="#judith-3-2">2</a> <a href="#judith-3-3">3</a> <a href="#judith-3-4">4</a> <a href="#judith-3-5">5</a> <a href="#judith-3-6">6</a> <a href="#judith-3-7">7</a> <a href="#judith-3-8">8</a> <a href="#judith-3-9">9</a> <a href="#judith-3-10">10</a> <a href="#judith-3-11">11</a> <a href="#judith-3-12">12</a> <a href="#judith-3-13">13</a> <a href="#judith-3-14">14</a> <a href="#judith-3-15">15</a> <a href="#judith-3-16">16</a> <a href="#judith-3-17">17</a> <a href="#judith-3-18">18</a> <a href="#judith-3-19">19</a> <a href="#judith-3-20">20</a> <a href="#judith-3-21">21</a> <a href="#judith-3-22">22</a> <a href="#judith-3-23">23</a> <a href="#judith-3-24">24</a> <a href="#judith-3-25">25</a></p>
<p id="judith-3-1"><span class="verse-num">3:1</span> <span class="verse-body">igitur si conresurrexistis Christo quae sursum sunt quaerite ubi Christus est in dextera Dei sedens</span></p>
<p id="judith-3-2"><span class="verse-num">3:2</span> <span class="verse-body">quae sursum sunt sapite non quae supra terram</span></p>
<p id="judith-3-3"><span class="verse-num">3:3</span> <span class="verse-body">mortui enim estis et vita vestra abscondita est cum Christo in Deo</span></p>
<p id="judith-3-4"><span class="verse-num">3:4</span> <span class="verse-body">cum Christus apparuerit vita vestra tunc et vos apparebitis cum ipso in gloria</span></p>
<p id="judith-3-5"><span class="verse-num">3:5</span> <span class="verse-body">mortificate ergo membra vestra quae sunt super terram fornicationem inmunditiam libidinem concupiscentiam malam et avaritiam quae est simulacrorum servitus</span></p>
<p id="judith-3-6"><span class="verse-num">3:6</span> <span class="verse-body">propter quae venit ira Dei super filios incredulitatis</span></p>
<p id="judith-3-7"><span class="verse-num">3:7</span> <span class="verse-body">in quibus et vos ambulastis aliquando cum viveretis in illis</span></p>
<p id="judith-3-8"><span class="verse-num">3:8</span> <span class="verse-body">nunc autem deponite et vos omnia iram indignationem malitiam blasphemiam turpem sermonem de ore vestro</span></p>
<p id="judith-3-9"><span class="verse-num">3:9</span> <span class="verse-body">nolite mentiri invicem expoliantes vos veterem hominem cum actibus eius</span></p>
<p id="judith-3-10"><span class="verse-num">3:10</span> <span class="verse-body">et induentes novum eum qui renovatur in agnitionem secundum imaginem eius qui creavit eum</span></p>
<p id="judith-3-11"><span class="verse-num">3:11</span> <span class="verse-body">ubi non est gentilis et Iudaeus circumcisio et praeputium barbarus et Scytha servus et liber sed omnia et in omnibus Christus</span></p>
<p id="judith-3-12"><span class="verse-num">3:12</span> <span class="verse-body">induite vos ergo sicut electi Dei sancti et dilecti viscera misericordiae benignitatem humilitatem modestiam patientiam</span></p>
<p id="judith-3-13"><span class="verse-num">3:13</span> <span class="verse-body">subportantes invicem et donantes vobis ipsis si quis adversus aliquem habet querellam sicut et Dominus donavit vobis ita et vos</span></p>
<p id="judith-3-14"><span class="verse-num">3:14</span> <span class="verse-body">super omnia autem haec caritatem quod est vinculum perfectionis</span></p>
<p id="judith-3-15"><span class="verse-num">3:15</span> <span class="verse-body">et pax Christi exultet in cordibus vestris in qua et vocati estis in uno corpore et grati estote</span></p>
<p id="judith-3-16"><span class="verse-num">3:16</span> <span class="verse-body">verbum Christi habitet in vobis abundanter in omni sapientia docentes et commonentes vosmet ipsos psalmis hymnis canticis spiritalibus in gratia cantantes in cordibus vestris Deo</span></p>
<p id="judith-3-17"><span class="verse-num">3:17</span> <span class="verse-body">omne quodcumque facitis in verbo aut in opere omnia in nomine Domini Iesu gratias agentes Deo et Patri per ipsum</span></p>
<p id="judith-3-18"><span class="verse-num">3:18</span> <span class="verse-body">mulieres subditae estote viris sicut oportet in Domino</span></p>
<p id="judith-3-19"><span class="verse-num">3:19</span> <span class="verse-body">viri diligite uxores et nolite amari esse ad illas</span></p>
<p id="judith-3-20"><span class="verse-num">3:20</span> <span class="verse-body">filii oboedite parentibus per omnia hoc enim placitum est in Domino</span></p>
<p id="judith-3-21"><span class="verse-num">3:21</span> <span class="verse-body">patres nolite ad indignationem provocare filios vestros ut non pusillo animo fiant</span></p>
<p id="judith-3-22"><span class="verse-num">3:22</span> <span class="verse-body">servi oboedite per omnia dominis carnalibus non ad oculum servientes quasi hominibus placentes sed in simplicitate cordis timentes Dominum</span></p>
<p id="judith-3-23"><span class="verse-num">3:23</span> <span class="verse-body">quodcumque facitis ex animo operamini sicut Domino et non hominibus</span></p>
<p id="judith-3-24"><span class="verse-num">3:24</span> <span class="verse-body">scientes quod a Domino accipietis retributionem hereditatis Domino Christo servite</span></p>
<p id="judith-3-25"><span class="verse-num">3:25</span> <span class="verse-body">qui enim iniuriam facit recipiet id quod inique gessit et non est personarum acceptio __________________________________________________________________</span></p>
<h2 id="judith-ch-4">Chapter 4</h2>
<p class="verses"><a href="#judith-4-1">1</a> <a href="#judith-4-2">2</a> <a href="#judith-4-3">3</a> <a href="#judith-4-4">4</a> <a href="#judith-4-5">5</a> <a href="#judith-4-6">6</a> <a href="#judith-4-7">7</a> <a href="#judith-4-8">8</a> <a href="#judith-4-9">9</a></p>
<p id="judith-4-1"><span class="verse-num">4:1</span> <span class="verse-body">domini quod iustum est et aequum servis praestate scientes quoniam et vos Dominum habetis in caelo</span></p>
<p id="judith-4-2"><span class="verse-num">4:2</span> <span class="verse-body">orationi instate vigilantes in ea in gratiarum actione</span></p>
<p id="judith-4-3"><span class="verse-num">4:3</span> <span class="verse-body">orantes simul et pro nobis ut Deus aperiat nobis ostium sermonis ad loquendum mysterium Christi propter quod etiam vinctus sum</span></p>
<p id="judith-4-4"><span class="verse-num">4:4</span> <span class="verse-body">ut manifestem illud ita ut oportet me loqui</span></p>
<p id="judith-4-5"><span class="verse-num">4:5</span> <span class="verse-body">in sapientia ambulate ad eos qui foris sunt tempus redimentes</span></p>
<p id="judith-4-6"><span class="verse-num">4:6</span> <span class="verse-body">sermo vester semper in gratia sale sit conditus ut sciatis quomodo oporteat vos unicuique respondere</span></p>
<p id="judith-4-7"><span class="verse-num">4:7</span> <span class="verse-body">quae circa me sunt omnia vobis nota faciet Tychicus carissimus frater et fidelis minister et conservus in Domino</span></p>
<p id="judith-4-8"><span class="verse-num">4:8</span> <span class="verse-body">quem misi ad vos ad hoc ipsum ut cognoscat quae circa vos sunt et consoletur corda vestra</span></p>
<p id="judith-4-9"><span class="verse-num">4:9</span> <span class="verse-body">cum Onesimo carissimo et fideli fratre qui est ex vobis omnia quae hic aguntur nota facient vobis</span></p>
