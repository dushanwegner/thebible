<h1>Luke</h1>
<p class="chapters"><a href="#luke-ch-1">1</a> <a href="#luke-ch-2">2</a> <a href="#luke-ch-3">3</a> <a href="#luke-ch-4">4</a> <a href="#luke-ch-5">5</a> <a href="#luke-ch-6">6</a> <a href="#luke-ch-7">7</a> <a href="#luke-ch-8">8</a> <a href="#luke-ch-9">9</a> <a href="#luke-ch-10">10</a> <a href="#luke-ch-11">11</a> <a href="#luke-ch-12">12</a> <a href="#luke-ch-13">13</a> <a href="#luke-ch-14">14</a> <a href="#luke-ch-15">15</a> <a href="#luke-ch-16">16</a> <a href="#luke-ch-17">17</a> <a href="#luke-ch-18">18</a> <a href="#luke-ch-19">19</a> <a href="#luke-ch-20">20</a> <a href="#luke-ch-21">21</a> <a href="#luke-ch-22">22</a> <a href="#luke-ch-23">23</a> <a href="#luke-ch-24">24</a></p>
<h2 id="luke-ch-1">Chapter 1</h2>
<p class="verses"><a href="#luke-1-1">1</a> <a href="#luke-1-2">2</a> <a href="#luke-1-3">3</a> <a href="#luke-1-4">4</a> <a href="#luke-1-5">5</a> <a href="#luke-1-6">6</a> <a href="#luke-1-7">7</a> <a href="#luke-1-8">8</a> <a href="#luke-1-9">9</a> <a href="#luke-1-10">10</a> <a href="#luke-1-11">11</a> <a href="#luke-1-12">12</a> <a href="#luke-1-13">13</a> <a href="#luke-1-14">14</a> <a href="#luke-1-15">15</a> <a href="#luke-1-16">16</a> <a href="#luke-1-17">17</a> <a href="#luke-1-18">18</a> <a href="#luke-1-19">19</a> <a href="#luke-1-20">20</a> <a href="#luke-1-21">21</a> <a href="#luke-1-22">22</a> <a href="#luke-1-23">23</a> <a href="#luke-1-24">24</a> <a href="#luke-1-25">25</a> <a href="#luke-1-26">26</a> <a href="#luke-1-27">27</a> <a href="#luke-1-28">28</a> <a href="#luke-1-29">29</a> <a href="#luke-1-30">30</a> <a href="#luke-1-31">31</a> <a href="#luke-1-32">32</a> <a href="#luke-1-33">33</a> <a href="#luke-1-34">34</a> <a href="#luke-1-35">35</a> <a href="#luke-1-36">36</a> <a href="#luke-1-37">37</a> <a href="#luke-1-38">38</a> <a href="#luke-1-39">39</a> <a href="#luke-1-40">40</a> <a href="#luke-1-41">41</a> <a href="#luke-1-42">42</a> <a href="#luke-1-43">43</a> <a href="#luke-1-44">44</a> <a href="#luke-1-45">45</a> <a href="#luke-1-46">46</a> <a href="#luke-1-47">47</a> <a href="#luke-1-48">48</a> <a href="#luke-1-49">49</a> <a href="#luke-1-50">50</a> <a href="#luke-1-51">51</a> <a href="#luke-1-52">52</a> <a href="#luke-1-53">53</a> <a href="#luke-1-54">54</a> <a href="#luke-1-55">55</a> <a href="#luke-1-56">56</a> <a href="#luke-1-57">57</a> <a href="#luke-1-58">58</a> <a href="#luke-1-59">59</a> <a href="#luke-1-60">60</a> <a href="#luke-1-61">61</a> <a href="#luke-1-62">62</a> <a href="#luke-1-63">63</a> <a href="#luke-1-64">64</a> <a href="#luke-1-65">65</a> <a href="#luke-1-66">66</a> <a href="#luke-1-67">67</a> <a href="#luke-1-68">68</a> <a href="#luke-1-69">69</a> <a href="#luke-1-70">70</a> <a href="#luke-1-71">71</a> <a href="#luke-1-72">72</a> <a href="#luke-1-73">73</a> <a href="#luke-1-74">74</a> <a href="#luke-1-75">75</a> <a href="#luke-1-76">76</a> <a href="#luke-1-77">77</a> <a href="#luke-1-78">78</a> <a href="#luke-1-79">79</a> <a href="#luke-1-80">80</a></p>
<p id="luke-1-1"><span class="verse-num">1:1</span> <span class="verse-body">quoniam quidem multi conati sunt ordinare narrationem quae in nobis conpletae sunt rerum</span></p>
<p id="luke-1-2"><span class="verse-num">1:2</span> <span class="verse-body">sicut tradiderunt nobis qui ab initio ipsi viderunt et ministri fuerunt sermonis</span></p>
<p id="luke-1-3"><span class="verse-num">1:3</span> <span class="verse-body">visum est et mihi adsecuto a principio omnibus diligenter ex ordine tibi scribere optime Theophile</span></p>
<p id="luke-1-4"><span class="verse-num">1:4</span> <span class="verse-body">ut cognoscas eorum verborum de quibus eruditus es veritatem</span></p>
<p id="luke-1-5"><span class="verse-num">1:5</span> <span class="verse-body">fuit in diebus Herodis regis Iudaeae sacerdos quidam nomine Zaccharias de vice Abia et uxor illi de filiabus Aaron et nomen eius Elisabeth</span></p>
<p id="luke-1-6"><span class="verse-num">1:6</span> <span class="verse-body">erant autem iusti ambo ante Deum incedentes in omnibus mandatis et iustificationibus Domini sine querella</span></p>
<p id="luke-1-7"><span class="verse-num">1:7</span> <span class="verse-body">et non erat illis filius eo quod esset Elisabeth sterilis et ambo processissent in diebus suis</span></p>
<p id="luke-1-8"><span class="verse-num">1:8</span> <span class="verse-body">factum est autem cum sacerdotio fungeretur in ordine vicis suae ante Deum</span></p>
<p id="luke-1-9"><span class="verse-num">1:9</span> <span class="verse-body">secundum consuetudinem sacerdotii sorte exiit ut incensum poneret ingressus in templum Domini</span></p>
<p id="luke-1-10"><span class="verse-num">1:10</span> <span class="verse-body">et omnis multitudo erat populi orans foris hora incensi</span></p>
<p id="luke-1-11"><span class="verse-num">1:11</span> <span class="verse-body">apparuit autem illi angelus Domini stans a dextris altaris incensi</span></p>
<p id="luke-1-12"><span class="verse-num">1:12</span> <span class="verse-body">et Zaccharias turbatus est videns et timor inruit super eum</span></p>
<p id="luke-1-13"><span class="verse-num">1:13</span> <span class="verse-body">ait autem ad illum angelus ne timeas Zaccharia quoniam exaudita est deprecatio tua et uxor tua Elisabeth pariet tibi filium et vocabis nomen eius Iohannem</span></p>
<p id="luke-1-14"><span class="verse-num">1:14</span> <span class="verse-body">et erit gaudium tibi et exultatio et multi in nativitate eius gaudebunt</span></p>
<p id="luke-1-15"><span class="verse-num">1:15</span> <span class="verse-body">erit enim magnus coram Domino et vinum et sicera non bibet et Spiritu Sancto replebitur adhuc ex utero matris suae</span></p>
<p id="luke-1-16"><span class="verse-num">1:16</span> <span class="verse-body">et multos filiorum Israhel convertet ad Dominum Deum ipsorum</span></p>
<p id="luke-1-17"><span class="verse-num">1:17</span> <span class="verse-body">et ipse praecedet ante illum in spiritu et virtute Heliae ut convertat corda patrum in filios et incredibiles ad prudentiam iustorum parare Domino plebem perfectam</span></p>
<p id="luke-1-18"><span class="verse-num">1:18</span> <span class="verse-body">et dixit Zaccharias ad angelum unde hoc sciam ego enim sum senex et uxor mea processit in diebus suis</span></p>
<p id="luke-1-19"><span class="verse-num">1:19</span> <span class="verse-body">et respondens angelus dixit ei ego sum Gabrihel qui adsto ante Deum et missus sum loqui ad te et haec tibi evangelizare</span></p>
<p id="luke-1-20"><span class="verse-num">1:20</span> <span class="verse-body">et ecce eris tacens et non poteris loqui usque in diem quo haec fiant pro eo quod non credidisti verbis meis quae implebuntur in tempore suo</span></p>
<p id="luke-1-21"><span class="verse-num">1:21</span> <span class="verse-body">et erat plebs expectans Zacchariam et mirabantur quod tardaret ipse in templo</span></p>
<p id="luke-1-22"><span class="verse-num">1:22</span> <span class="verse-body">egressus autem non poterat loqui ad illos et cognoverunt quod visionem vidisset in templo et ipse erat innuens illis et permansit mutus</span></p>
<p id="luke-1-23"><span class="verse-num">1:23</span> <span class="verse-body">et factum est ut impleti sunt dies officii eius abiit in domum suam</span></p>
<p id="luke-1-24"><span class="verse-num">1:24</span> <span class="verse-body">post hos autem dies concepit Elisabeth uxor eius et occultabat se mensibus quinque dicens</span></p>
<p id="luke-1-25"><span class="verse-num">1:25</span> <span class="verse-body">quia sic mihi fecit Dominus in diebus quibus respexit auferre obprobrium meum inter homines</span></p>
<p id="luke-1-26"><span class="verse-num">1:26</span> <span class="verse-body">in mense autem sexto missus est angelus Gabrihel a Deo in civitatem Galilaeae cui nomen Nazareth</span></p>
<p id="luke-1-27"><span class="verse-num">1:27</span> <span class="verse-body">ad virginem desponsatam viro cui nomen erat Ioseph de domo David et nomen virginis Maria</span></p>
<p id="luke-1-28"><span class="verse-num">1:28</span> <span class="verse-body">et ingressus angelus ad eam dixit have gratia plena Dominus tecum benedicta tu in mulieribus</span></p>
<p id="luke-1-29"><span class="verse-num">1:29</span> <span class="verse-body">quae cum vidisset turbata est in sermone eius et cogitabat qualis esset ista salutatio</span></p>
<p id="luke-1-30"><span class="verse-num">1:30</span> <span class="verse-body">et ait angelus ei ne timeas Maria invenisti enim gratiam apud Deum</span></p>
<p id="luke-1-31"><span class="verse-num">1:31</span> <span class="verse-body">ecce concipies in utero et paries filium et vocabis nomen eius Iesum</span></p>
<p id="luke-1-32"><span class="verse-num">1:32</span> <span class="verse-body">hic erit magnus et Filius Altissimi vocabitur et dabit illi Dominus Deus sedem David patris eius</span></p>
<p id="luke-1-33"><span class="verse-num">1:33</span> <span class="verse-body">et regnabit in domo Iacob in aeternum et regni eius non erit finis</span></p>
<p id="luke-1-34"><span class="verse-num">1:34</span> <span class="verse-body">dixit autem Maria ad angelum quomodo fiet istud quoniam virum non cognosco</span></p>
<p id="luke-1-35"><span class="verse-num">1:35</span> <span class="verse-body">et respondens angelus dixit ei Spiritus Sanctus superveniet in te et virtus Altissimi obumbrabit tibi ideoque et quod nascetur sanctum vocabitur Filius Dei</span></p>
<p id="luke-1-36"><span class="verse-num">1:36</span> <span class="verse-body">et ecce Elisabeth cognata tua et ipsa concepit filium in senecta sua et hic mensis est sextus illi quae vocatur sterilis</span></p>
<p id="luke-1-37"><span class="verse-num">1:37</span> <span class="verse-body">quia non erit inpossibile apud Deum omne verbum</span></p>
<p id="luke-1-38"><span class="verse-num">1:38</span> <span class="verse-body">dixit autem Maria ecce ancilla Domini fiat mihi secundum verbum tuum et discessit ab illa angelus</span></p>
<p id="luke-1-39"><span class="verse-num">1:39</span> <span class="verse-body">exsurgens autem Maria in diebus illis abiit in montana cum festinatione in civitatem Iuda</span></p>
<p id="luke-1-40"><span class="verse-num">1:40</span> <span class="verse-body">et intravit in domum Zacchariae et salutavit Elisabeth</span></p>
<p id="luke-1-41"><span class="verse-num">1:41</span> <span class="verse-body">et factum est ut audivit salutationem Mariae Elisabeth exultavit infans in utero eius et repleta est Spiritu Sancto Elisabeth</span></p>
<p id="luke-1-42"><span class="verse-num">1:42</span> <span class="verse-body">et exclamavit voce magna et dixit benedicta tu inter mulieres et benedictus fructus ventris tui</span></p>
<p id="luke-1-43"><span class="verse-num">1:43</span> <span class="verse-body">et unde hoc mihi ut veniat mater Domini mei ad me</span></p>
<p id="luke-1-44"><span class="verse-num">1:44</span> <span class="verse-body">ecce enim ut facta est vox salutationis tuae in auribus meis exultavit in gaudio infans in utero meo</span></p>
<p id="luke-1-45"><span class="verse-num">1:45</span> <span class="verse-body">et beata quae credidit quoniam perficientur ea quae dicta sunt ei a Domino</span></p>
<p id="luke-1-46"><span class="verse-num">1:46</span> <span class="verse-body">et ait Maria magnificat anima mea Dominum</span></p>
<p id="luke-1-47"><span class="verse-num">1:47</span> <span class="verse-body">et exultavit spiritus meus in Deo salutari meo</span></p>
<p id="luke-1-48"><span class="verse-num">1:48</span> <span class="verse-body">quia respexit humilitatem ancillae suae ecce enim ex hoc beatam me dicent omnes generationes</span></p>
<p id="luke-1-49"><span class="verse-num">1:49</span> <span class="verse-body">quia fecit mihi magna qui potens est et sanctum nomen eius</span></p>
<p id="luke-1-50"><span class="verse-num">1:50</span> <span class="verse-body">et misericordia eius in progenies et progenies timentibus eum</span></p>
<p id="luke-1-51"><span class="verse-num">1:51</span> <span class="verse-body">fecit potentiam in brachio suo dispersit superbos mente cordis sui</span></p>
<p id="luke-1-52"><span class="verse-num">1:52</span> <span class="verse-body">deposuit potentes de sede et exaltavit humiles</span></p>
<p id="luke-1-53"><span class="verse-num">1:53</span> <span class="verse-body">esurientes implevit bonis et divites dimisit inanes</span></p>
<p id="luke-1-54"><span class="verse-num">1:54</span> <span class="verse-body">suscepit Israhel puerum suum memorari misericordiae</span></p>
<p id="luke-1-55"><span class="verse-num">1:55</span> <span class="verse-body">sicut locutus est ad patres nostros Abraham et semini eius in saecula</span></p>
<p id="luke-1-56"><span class="verse-num">1:56</span> <span class="verse-body">mansit autem Maria cum illa quasi mensibus tribus et reversa est in domum suam</span></p>
<p id="luke-1-57"><span class="verse-num">1:57</span> <span class="verse-body">Elisabeth autem impletum est tempus pariendi et peperit filium</span></p>
<p id="luke-1-58"><span class="verse-num">1:58</span> <span class="verse-body">et audierunt vicini et cognati eius quia magnificavit Dominus misericordiam suam cum illa et congratulabantur ei</span></p>
<p id="luke-1-59"><span class="verse-num">1:59</span> <span class="verse-body">et factum est in die octavo venerunt circumcidere puerum et vocabant eum nomine patris eius Zacchariam</span></p>
<p id="luke-1-60"><span class="verse-num">1:60</span> <span class="verse-body">et respondens mater eius dixit nequaquam sed vocabitur Iohannes</span></p>
<p id="luke-1-61"><span class="verse-num">1:61</span> <span class="verse-body">et dixerunt ad illam quia nemo est in cognatione tua qui vocetur hoc nomine</span></p>
<p id="luke-1-62"><span class="verse-num">1:62</span> <span class="verse-body">innuebant autem patri eius quem vellet vocari eum</span></p>
<p id="luke-1-63"><span class="verse-num">1:63</span> <span class="verse-body">et postulans pugillarem scripsit dicens Iohannes est nomen eius et mirati sunt universi</span></p>
<p id="luke-1-64"><span class="verse-num">1:64</span> <span class="verse-body">apertum est autem ilico os eius et lingua eius et loquebatur benedicens Deum</span></p>
<p id="luke-1-65"><span class="verse-num">1:65</span> <span class="verse-body">et factus est timor super omnes vicinos eorum et super omnia montana Iudaeae divulgabantur omnia verba haec</span></p>
<p id="luke-1-66"><span class="verse-num">1:66</span> <span class="verse-body">et posuerunt omnes qui audierant in corde suo dicentes quid putas puer iste erit etenim manus Domini erat cum illo</span></p>
<p id="luke-1-67"><span class="verse-num">1:67</span> <span class="verse-body">et Zaccharias pater eius impletus est Spiritu Sancto et prophetavit dicens</span></p>
<p id="luke-1-68"><span class="verse-num">1:68</span> <span class="verse-body">benedictus Deus Israhel quia visitavit et fecit redemptionem plebi suae</span></p>
<p id="luke-1-69"><span class="verse-num">1:69</span> <span class="verse-body">et erexit cornu salutis nobis in domo David pueri sui</span></p>
<p id="luke-1-70"><span class="verse-num">1:70</span> <span class="verse-body">sicut locutus est per os sanctorum qui a saeculo sunt prophetarum eius</span></p>
<p id="luke-1-71"><span class="verse-num">1:71</span> <span class="verse-body">salutem ex inimicis nostris et de manu omnium qui oderunt nos</span></p>
<p id="luke-1-72"><span class="verse-num">1:72</span> <span class="verse-body">ad faciendam misericordiam cum patribus nostris et memorari testamenti sui sancti</span></p>
<p id="luke-1-73"><span class="verse-num">1:73</span> <span class="verse-body">iusiurandum quod iuravit ad Abraham patrem nostrum</span></p>
<p id="luke-1-74"><span class="verse-num">1:74</span> <span class="verse-body">daturum se nobis ut sine timore de manu inimicorum nostrorum liberati serviamus illi</span></p>
<p id="luke-1-75"><span class="verse-num">1:75</span> <span class="verse-body">in sanctitate et iustitia coram ipso omnibus diebus nostris</span></p>
<p id="luke-1-76"><span class="verse-num">1:76</span> <span class="verse-body">et tu puer propheta Altissimi vocaberis praeibis enim ante faciem Domini parare vias eius</span></p>
<p id="luke-1-77"><span class="verse-num">1:77</span> <span class="verse-body">ad dandam scientiam salutis plebi eius in remissionem peccatorum eorum</span></p>
<p id="luke-1-78"><span class="verse-num">1:78</span> <span class="verse-body">per viscera misericordiae Dei nostri in quibus visitavit nos oriens ex alto</span></p>
<p id="luke-1-79"><span class="verse-num">1:79</span> <span class="verse-body">inluminare his qui in tenebris et in umbra mortis sedent ad dirigendos pedes nostros in viam pacis</span></p>
<p id="luke-1-80"><span class="verse-num">1:80</span> <span class="verse-body">puer autem crescebat et confortabatur spiritu et erat in deserto usque in diem ostensionis suae ad Israhel __________________________________________________________________</span></p>
<h2 id="luke-ch-2">Chapter 2</h2>
<p class="verses"><a href="#luke-2-1">1</a> <a href="#luke-2-2">2</a> <a href="#luke-2-3">3</a> <a href="#luke-2-4">4</a> <a href="#luke-2-5">5</a> <a href="#luke-2-6">6</a> <a href="#luke-2-7">7</a> <a href="#luke-2-8">8</a> <a href="#luke-2-9">9</a> <a href="#luke-2-10">10</a> <a href="#luke-2-11">11</a> <a href="#luke-2-12">12</a> <a href="#luke-2-13">13</a> <a href="#luke-2-14">14</a> <a href="#luke-2-15">15</a> <a href="#luke-2-16">16</a> <a href="#luke-2-17">17</a> <a href="#luke-2-18">18</a> <a href="#luke-2-19">19</a> <a href="#luke-2-20">20</a> <a href="#luke-2-21">21</a> <a href="#luke-2-22">22</a> <a href="#luke-2-23">23</a> <a href="#luke-2-24">24</a> <a href="#luke-2-25">25</a> <a href="#luke-2-26">26</a> <a href="#luke-2-27">27</a> <a href="#luke-2-28">28</a> <a href="#luke-2-29">29</a> <a href="#luke-2-30">30</a> <a href="#luke-2-31">31</a> <a href="#luke-2-32">32</a> <a href="#luke-2-33">33</a> <a href="#luke-2-34">34</a> <a href="#luke-2-35">35</a> <a href="#luke-2-36">36</a> <a href="#luke-2-37">37</a> <a href="#luke-2-38">38</a> <a href="#luke-2-39">39</a> <a href="#luke-2-40">40</a> <a href="#luke-2-41">41</a> <a href="#luke-2-42">42</a> <a href="#luke-2-43">43</a> <a href="#luke-2-44">44</a> <a href="#luke-2-45">45</a> <a href="#luke-2-46">46</a> <a href="#luke-2-47">47</a> <a href="#luke-2-48">48</a> <a href="#luke-2-49">49</a> <a href="#luke-2-50">50</a> <a href="#luke-2-51">51</a> <a href="#luke-2-52">52</a></p>
<p id="luke-2-1"><span class="verse-num">2:1</span> <span class="verse-body">factum est autem in diebus illis exiit edictum a Caesare Augusto ut describeretur universus orbis</span></p>
<p id="luke-2-2"><span class="verse-num">2:2</span> <span class="verse-body">haec descriptio prima facta est praeside Syriae Cyrino</span></p>
<p id="luke-2-3"><span class="verse-num">2:3</span> <span class="verse-body">et ibant omnes ut profiterentur singuli in suam civitatem</span></p>
<p id="luke-2-4"><span class="verse-num">2:4</span> <span class="verse-body">ascendit autem et Ioseph a Galilaea de civitate Nazareth in Iudaeam civitatem David quae vocatur Bethleem eo quod esset de domo et familia David</span></p>
<p id="luke-2-5"><span class="verse-num">2:5</span> <span class="verse-body">ut profiteretur cum Maria desponsata sibi uxore praegnate</span></p>
<p id="luke-2-6"><span class="verse-num">2:6</span> <span class="verse-body">factum est autem cum essent ibi impleti sunt dies ut pareret</span></p>
<p id="luke-2-7"><span class="verse-num">2:7</span> <span class="verse-body">et peperit filium suum primogenitum et pannis eum involvit et reclinavit eum in praesepio quia non erat eis locus in diversorio</span></p>
<p id="luke-2-8"><span class="verse-num">2:8</span> <span class="verse-body">et pastores erant in regione eadem vigilantes et custodientes vigilias noctis supra gregem suum</span></p>
<p id="luke-2-9"><span class="verse-num">2:9</span> <span class="verse-body">et ecce angelus Domini stetit iuxta illos et claritas Dei circumfulsit illos et timuerunt timore magno</span></p>
<p id="luke-2-10"><span class="verse-num">2:10</span> <span class="verse-body">et dixit illis angelus nolite timere ecce enim evangelizo vobis gaudium magnum quod erit omni populo</span></p>
<p id="luke-2-11"><span class="verse-num">2:11</span> <span class="verse-body">quia natus est vobis hodie salvator qui est Christus Dominus in civitate David</span></p>
<p id="luke-2-12"><span class="verse-num">2:12</span> <span class="verse-body">et hoc vobis signum invenietis infantem pannis involutum et positum in praesepio</span></p>
<p id="luke-2-13"><span class="verse-num">2:13</span> <span class="verse-body">et subito facta est cum angelo multitudo militiae caelestis laudantium Deum et dicentium</span></p>
<p id="luke-2-14"><span class="verse-num">2:14</span> <span class="verse-body">gloria in altissimis Deo et in terra pax in hominibus bonae voluntatis</span></p>
<p id="luke-2-15"><span class="verse-num">2:15</span> <span class="verse-body">et factum est ut discesserunt ab eis angeli in caelum pastores loquebantur ad invicem transeamus usque Bethleem et videamus hoc verbum quod factum est quod fecit Dominus et ostendit nobis</span></p>
<p id="luke-2-16"><span class="verse-num">2:16</span> <span class="verse-body">et venerunt festinantes et invenerunt Mariam et Ioseph et infantem positum in praesepio</span></p>
<p id="luke-2-17"><span class="verse-num">2:17</span> <span class="verse-body">videntes autem cognoverunt de verbo quod dictum erat illis de puero hoc</span></p>
<p id="luke-2-18"><span class="verse-num">2:18</span> <span class="verse-body">et omnes qui audierunt mirati sunt et de his quae dicta erant a pastoribus ad ipsos</span></p>
<p id="luke-2-19"><span class="verse-num">2:19</span> <span class="verse-body">Maria autem conservabat omnia verba haec conferens in corde suo</span></p>
<p id="luke-2-20"><span class="verse-num">2:20</span> <span class="verse-body">et reversi sunt pastores glorificantes et laudantes Deum in omnibus quae audierant et viderant sicut dictum est ad illos</span></p>
<p id="luke-2-21"><span class="verse-num">2:21</span> <span class="verse-body">et postquam consummati sunt dies octo ut circumcideretur vocatum est nomen eius Iesus quod vocatum est ab angelo priusquam in utero conciperetur</span></p>
<p id="luke-2-22"><span class="verse-num">2:22</span> <span class="verse-body">et postquam impleti sunt dies purgationis eius secundum legem Mosi tulerunt illum in Hierusalem ut sisterent eum Domino</span></p>
<p id="luke-2-23"><span class="verse-num">2:23</span> <span class="verse-body">sicut scriptum est in lege Domini quia omne masculinum adaperiens vulvam sanctum Domino vocabitur</span></p>
<p id="luke-2-24"><span class="verse-num">2:24</span> <span class="verse-body">et ut darent hostiam secundum quod dictum est in lege Domini par turturum aut duos pullos columbarum</span></p>
<p id="luke-2-25"><span class="verse-num">2:25</span> <span class="verse-body">et ecce homo erat in Hierusalem cui nomen Symeon et homo iste iustus et timoratus expectans consolationem Israhel et Spiritus Sanctus erat in eo</span></p>
<p id="luke-2-26"><span class="verse-num">2:26</span> <span class="verse-body">et responsum acceperat ab Spiritu Sancto non visurum se mortem nisi prius videret Christum Domini</span></p>
<p id="luke-2-27"><span class="verse-num">2:27</span> <span class="verse-body">et venit in Spiritu in templum et cum inducerent puerum Iesum parentes eius ut facerent secundum consuetudinem legis pro eo</span></p>
<p id="luke-2-28"><span class="verse-num">2:28</span> <span class="verse-body">et ipse accepit eum in ulnas suas et benedixit Deum et dixit</span></p>
<p id="luke-2-29"><span class="verse-num">2:29</span> <span class="verse-body">nunc dimittis servum tuum Domine secundum verbum tuum in pace</span></p>
<p id="luke-2-30"><span class="verse-num">2:30</span> <span class="verse-body">quia viderunt oculi mei salutare tuum</span></p>
<p id="luke-2-31"><span class="verse-num">2:31</span> <span class="verse-body">quod parasti ante faciem omnium populorum</span></p>
<p id="luke-2-32"><span class="verse-num">2:32</span> <span class="verse-body">lumen ad revelationem gentium et gloriam plebis tuae Israhel</span></p>
<p id="luke-2-33"><span class="verse-num">2:33</span> <span class="verse-body">et erat pater eius et mater mirantes super his quae dicebantur de illo</span></p>
<p id="luke-2-34"><span class="verse-num">2:34</span> <span class="verse-body">et benedixit illis Symeon et dixit ad Mariam matrem eius ecce positus est hic in ruinam et resurrectionem multorum in Israhel et in signum cui contradicetur</span></p>
<p id="luke-2-35"><span class="verse-num">2:35</span> <span class="verse-body">et tuam ipsius animam pertransiet gladius ut revelentur ex multis cordibus cogitationes</span></p>
<p id="luke-2-36"><span class="verse-num">2:36</span> <span class="verse-body">et erat Anna prophetissa filia Phanuhel de tribu Aser haec processerat in diebus multis et vixerat cum viro suo annis septem a virginitate sua</span></p>
<p id="luke-2-37"><span class="verse-num">2:37</span> <span class="verse-body">et haec vidua usque ad annos octoginta quattuor quae non discedebat de templo ieiuniis et obsecrationibus serviens nocte ac die</span></p>
<p id="luke-2-38"><span class="verse-num">2:38</span> <span class="verse-body">et haec ipsa hora superveniens confitebatur Domino et loquebatur de illo omnibus qui expectabant redemptionem Hierusalem</span></p>
<p id="luke-2-39"><span class="verse-num">2:39</span> <span class="verse-body">et ut perfecerunt omnia secundum legem Domini reversi sunt in Galilaeam in civitatem suam Nazareth</span></p>
<p id="luke-2-40"><span class="verse-num">2:40</span> <span class="verse-body">puer autem crescebat et confortabatur plenus sapientia et gratia Dei erat in illo</span></p>
<p id="luke-2-41"><span class="verse-num">2:41</span> <span class="verse-body">et ibant parentes eius per omnes annos in Hierusalem in die sollemni paschae</span></p>
<p id="luke-2-42"><span class="verse-num">2:42</span> <span class="verse-body">et cum factus esset annorum duodecim ascendentibus illis in Hierosolymam secundum consuetudinem diei festi</span></p>
<p id="luke-2-43"><span class="verse-num">2:43</span> <span class="verse-body">consummatisque diebus cum redirent remansit puer Iesus in Hierusalem et non cognoverunt parentes eius</span></p>
<p id="luke-2-44"><span class="verse-num">2:44</span> <span class="verse-body">existimantes autem illum esse in comitatu venerunt iter diei et requirebant eum inter cognatos et notos</span></p>
<p id="luke-2-45"><span class="verse-num">2:45</span> <span class="verse-body">et non invenientes regressi sunt in Hierusalem requirentes eum</span></p>
<p id="luke-2-46"><span class="verse-num">2:46</span> <span class="verse-body">et factum est post triduum invenerunt illum in templo sedentem in medio doctorum audientem illos et interrogantem</span></p>
<p id="luke-2-47"><span class="verse-num">2:47</span> <span class="verse-body">stupebant autem omnes qui eum audiebant super prudentia et responsis eius</span></p>
<p id="luke-2-48"><span class="verse-num">2:48</span> <span class="verse-body">et videntes admirati sunt et dixit mater eius ad illum fili quid fecisti nobis sic ecce pater tuus et ego dolentes quaerebamus te</span></p>
<p id="luke-2-49"><span class="verse-num">2:49</span> <span class="verse-body">et ait ad illos quid est quod me quaerebatis nesciebatis quia in his quae Patris mei sunt oportet me esse</span></p>
<p id="luke-2-50"><span class="verse-num">2:50</span> <span class="verse-body">et ipsi non intellexerunt verbum quod locutus est ad illos</span></p>
<p id="luke-2-51"><span class="verse-num">2:51</span> <span class="verse-body">et descendit cum eis et venit Nazareth et erat subditus illis et mater eius conservabat omnia verba haec in corde suo</span></p>
<p id="luke-2-52"><span class="verse-num">2:52</span> <span class="verse-body">et Iesus proficiebat sapientia aetate et gratia apud Deum et homines __________________________________________________________________</span></p>
<h2 id="luke-ch-3">Chapter 3</h2>
<p class="verses"><a href="#luke-3-1">1</a> <a href="#luke-3-2">2</a> <a href="#luke-3-3">3</a> <a href="#luke-3-4">4</a> <a href="#luke-3-5">5</a> <a href="#luke-3-6">6</a> <a href="#luke-3-7">7</a> <a href="#luke-3-8">8</a> <a href="#luke-3-9">9</a> <a href="#luke-3-10">10</a> <a href="#luke-3-11">11</a> <a href="#luke-3-12">12</a> <a href="#luke-3-13">13</a> <a href="#luke-3-14">14</a> <a href="#luke-3-15">15</a> <a href="#luke-3-16">16</a> <a href="#luke-3-17">17</a> <a href="#luke-3-18">18</a> <a href="#luke-3-19">19</a> <a href="#luke-3-20">20</a> <a href="#luke-3-21">21</a> <a href="#luke-3-22">22</a> <a href="#luke-3-23">23</a> <a href="#luke-3-24">24</a> <a href="#luke-3-25">25</a> <a href="#luke-3-26">26</a> <a href="#luke-3-27">27</a> <a href="#luke-3-28">28</a> <a href="#luke-3-29">29</a> <a href="#luke-3-30">30</a> <a href="#luke-3-31">31</a> <a href="#luke-3-32">32</a> <a href="#luke-3-33">33</a> <a href="#luke-3-34">34</a> <a href="#luke-3-35">35</a> <a href="#luke-3-36">36</a> <a href="#luke-3-37">37</a> <a href="#luke-3-38">38</a></p>
<p id="luke-3-1"><span class="verse-num">3:1</span> <span class="verse-body">anno autem quintodecimo imperii Tiberii Caesaris procurante Pontio Pilato Iudaeam tetrarcha autem Galilaeae Herode Philippo autem fratre eius tetrarcha Itureae et Trachonitidis regionis et Lysania Abilinae tetrarcha</span></p>
<p id="luke-3-2"><span class="verse-num">3:2</span> <span class="verse-body">sub principibus sacerdotum Anna et Caiapha factum est verbum Dei super Iohannem Zacchariae filium in deserto</span></p>
<p id="luke-3-3"><span class="verse-num">3:3</span> <span class="verse-body">et venit in omnem regionem Iordanis praedicans baptismum paenitentiae in remissionem peccatorum</span></p>
<p id="luke-3-4"><span class="verse-num">3:4</span> <span class="verse-body">sicut scriptum est in libro sermonum Esaiae prophetae vox clamantis in deserto parate viam Domini rectas facite semitas eius</span></p>
<p id="luke-3-5"><span class="verse-num">3:5</span> <span class="verse-body">omnis vallis implebitur et omnis mons et collis humiliabitur et erunt prava in directa et aspera in vias planas</span></p>
<p id="luke-3-6"><span class="verse-num">3:6</span> <span class="verse-body">et videbit omnis caro salutare Dei</span></p>
<p id="luke-3-7"><span class="verse-num">3:7</span> <span class="verse-body">dicebat ergo ad turbas quae exiebant ut baptizarentur ab ipso genimina viperarum quis ostendit vobis fugere a ventura ira</span></p>
<p id="luke-3-8"><span class="verse-num">3:8</span> <span class="verse-body">facite ergo fructus dignos paenitentiae et ne coeperitis dicere patrem habemus Abraham dico enim vobis quia potest Deus de lapidibus istis suscitare filios Abrahae</span></p>
<p id="luke-3-9"><span class="verse-num">3:9</span> <span class="verse-body">iam enim securis ad radicem arborum posita est omnis ergo arbor non faciens fructum exciditur et in ignem mittitur</span></p>
<p id="luke-3-10"><span class="verse-num">3:10</span> <span class="verse-body">et interrogabant eum turbae dicentes quid ergo faciemus</span></p>
<p id="luke-3-11"><span class="verse-num">3:11</span> <span class="verse-body">respondens autem dicebat illis qui habet duas tunicas det non habenti et qui habet escas similiter faciat</span></p>
<p id="luke-3-12"><span class="verse-num">3:12</span> <span class="verse-body">venerunt autem et publicani ut baptizarentur et dixerunt ad illum magister quid faciemus</span></p>
<p id="luke-3-13"><span class="verse-num">3:13</span> <span class="verse-body">at ille dixit ad eos nihil amplius quam quod constitutum est vobis faciatis</span></p>
<p id="luke-3-14"><span class="verse-num">3:14</span> <span class="verse-body">interrogabant autem eum et milites dicentes quid faciemus et nos et ait illis neminem concutiatis neque calumniam faciatis et contenti estote stipendiis vestris</span></p>
<p id="luke-3-15"><span class="verse-num">3:15</span> <span class="verse-body">existimante autem populo et cogitantibus omnibus in cordibus suis de Iohanne ne forte ipse esset Christus</span></p>
<p id="luke-3-16"><span class="verse-num">3:16</span> <span class="verse-body">respondit Iohannes dicens omnibus ego quidem aqua baptizo vos venit autem fortior me cuius non sum dignus solvere corrigiam calciamentorum eius ipse vos baptizabit in Spiritu Sancto et igni</span></p>
<p id="luke-3-17"><span class="verse-num">3:17</span> <span class="verse-body">cuius ventilabrum in manu eius et purgabit aream suam et congregabit triticum in horreum suum paleas autem conburet igni inextinguibili</span></p>
<p id="luke-3-18"><span class="verse-num">3:18</span> <span class="verse-body">multa quidem et alia exhortans evangelizabat populum</span></p>
<p id="luke-3-19"><span class="verse-num">3:19</span> <span class="verse-body">Herodes autem tetrarcha cum corriperetur ab illo de Herodiade uxore fratris sui et de omnibus malis quae fecit Herodes</span></p>
<p id="luke-3-20"><span class="verse-num">3:20</span> <span class="verse-body">adiecit et hoc supra omnia et inclusit Iohannem in carcere</span></p>
<p id="luke-3-21"><span class="verse-num">3:21</span> <span class="verse-body">factum est autem cum baptizaretur omnis populus et Iesu baptizato et orante apertum est caelum</span></p>
<p id="luke-3-22"><span class="verse-num">3:22</span> <span class="verse-body">et descendit Spiritus Sanctus corporali specie sicut columba in ipsum et vox de caelo facta est tu es Filius meus dilectus in te conplacuit mihi</span></p>
<p id="luke-3-23"><span class="verse-num">3:23</span> <span class="verse-body">et ipse Iesus erat incipiens quasi annorum triginta ut putabatur filius Ioseph qui fuit Heli</span></p>
<p id="luke-3-24"><span class="verse-num">3:24</span> <span class="verse-body">qui fuit Matthat qui fuit Levi qui fuit Melchi qui fuit Iannae qui fuit Ioseph</span></p>
<p id="luke-3-25"><span class="verse-num">3:25</span> <span class="verse-body">qui fuit Matthathiae qui fuit Amos qui fuit Naum qui fuit Esli qui fuit Naggae</span></p>
<p id="luke-3-26"><span class="verse-num">3:26</span> <span class="verse-body">qui fuit Maath qui fuit Matthathiae qui fuit Semei qui fuit Iosech qui fuit Ioda</span></p>
<p id="luke-3-27"><span class="verse-num">3:27</span> <span class="verse-body">qui fuit Iohanna qui fuit Resa qui fuit Zorobabel qui fuit Salathihel qui fuit Neri</span></p>
<p id="luke-3-28"><span class="verse-num">3:28</span> <span class="verse-body">qui fuit Melchi qui fuit Addi qui fuit Cosam qui fuit Helmadam qui fuit Her</span></p>
<p id="luke-3-29"><span class="verse-num">3:29</span> <span class="verse-body">qui fuit Iesu qui fuit Eliezer qui fuit Iorim qui fuit Matthat qui fuit Levi</span></p>
<p id="luke-3-30"><span class="verse-num">3:30</span> <span class="verse-body">qui fuit Symeon qui fuit Iuda qui fuit Ioseph qui fuit Iona qui fuit Eliachim</span></p>
<p id="luke-3-31"><span class="verse-num">3:31</span> <span class="verse-body">qui fuit Melea qui fuit Menna qui fuit Matthata qui fuit Nathan qui fuit David</span></p>
<p id="luke-3-32"><span class="verse-num">3:32</span> <span class="verse-body">qui fuit Iesse qui fuit Obed qui fuit Booz qui fuit Salmon qui fuit Naasson</span></p>
<p id="luke-3-33"><span class="verse-num">3:33</span> <span class="verse-body">qui fuit Aminadab qui fuit Aram qui fuit Esrom qui fuit Phares qui fuit Iudae</span></p>
<p id="luke-3-34"><span class="verse-num">3:34</span> <span class="verse-body">qui fuit Iacob qui fuit Isaac qui fuit Abraham qui fuit Thare qui fuit Nachor</span></p>
<p id="luke-3-35"><span class="verse-num">3:35</span> <span class="verse-body">qui fuit Seruch qui fuit Ragau qui fuit Phalec qui fuit Eber qui fuit Sale</span></p>
<p id="luke-3-36"><span class="verse-num">3:36</span> <span class="verse-body">qui fuit Cainan qui fuit Arfaxat qui fuit Sem qui fuit Noe qui fuit Lamech</span></p>
<p id="luke-3-37"><span class="verse-num">3:37</span> <span class="verse-body">qui fuit Mathusalae qui fuit Enoch qui fuit Iared qui fuit Malelehel qui fuit Cainan</span></p>
<p id="luke-3-38"><span class="verse-num">3:38</span> <span class="verse-body">qui fuit Enos qui fuit Seth qui fuit Adam qui fuit Dei __________________________________________________________________</span></p>
<h2 id="luke-ch-4">Chapter 4</h2>
<p class="verses"><a href="#luke-4-1">1</a> <a href="#luke-4-2">2</a> <a href="#luke-4-3">3</a> <a href="#luke-4-4">4</a> <a href="#luke-4-5">5</a> <a href="#luke-4-6">6</a> <a href="#luke-4-7">7</a> <a href="#luke-4-8">8</a> <a href="#luke-4-9">9</a> <a href="#luke-4-10">10</a> <a href="#luke-4-11">11</a> <a href="#luke-4-12">12</a> <a href="#luke-4-13">13</a> <a href="#luke-4-14">14</a> <a href="#luke-4-15">15</a> <a href="#luke-4-16">16</a> <a href="#luke-4-17">17</a> <a href="#luke-4-18">18</a> <a href="#luke-4-19">19</a> <a href="#luke-4-20">20</a> <a href="#luke-4-21">21</a> <a href="#luke-4-22">22</a> <a href="#luke-4-23">23</a> <a href="#luke-4-24">24</a> <a href="#luke-4-25">25</a> <a href="#luke-4-26">26</a> <a href="#luke-4-27">27</a> <a href="#luke-4-28">28</a> <a href="#luke-4-29">29</a> <a href="#luke-4-30">30</a> <a href="#luke-4-31">31</a> <a href="#luke-4-32">32</a> <a href="#luke-4-33">33</a> <a href="#luke-4-34">34</a> <a href="#luke-4-35">35</a> <a href="#luke-4-36">36</a> <a href="#luke-4-37">37</a> <a href="#luke-4-38">38</a> <a href="#luke-4-39">39</a> <a href="#luke-4-40">40</a> <a href="#luke-4-41">41</a> <a href="#luke-4-42">42</a> <a href="#luke-4-43">43</a> <a href="#luke-4-44">44</a></p>
<p id="luke-4-1"><span class="verse-num">4:1</span> <span class="verse-body">Iesus autem plenus Spiritu Sancto regressus est ab Iordane et agebatur in Spiritu in desertum</span></p>
<p id="luke-4-2"><span class="verse-num">4:2</span> <span class="verse-body">diebus quadraginta et temptabatur a diabolo et nihil manducavit in diebus illis et consummatis illis esuriit</span></p>
<p id="luke-4-3"><span class="verse-num">4:3</span> <span class="verse-body">dixit autem illi diabolus si Filius Dei es dic lapidi huic ut panis fiat</span></p>
<p id="luke-4-4"><span class="verse-num">4:4</span> <span class="verse-body">et respondit ad illum Iesus scriptum est quia non in pane solo vivet homo sed in omni verbo Dei</span></p>
<p id="luke-4-5"><span class="verse-num">4:5</span> <span class="verse-body">et duxit illum diabolus et ostendit illi omnia regna orbis terrae in momento temporis</span></p>
<p id="luke-4-6"><span class="verse-num">4:6</span> <span class="verse-body">et ait ei tibi dabo potestatem hanc universam et gloriam illorum quia mihi tradita sunt et cui volo do illa</span></p>
<p id="luke-4-7"><span class="verse-num">4:7</span> <span class="verse-body">tu ergo si adoraveris coram me erunt tua omnia</span></p>
<p id="luke-4-8"><span class="verse-num">4:8</span> <span class="verse-body">et respondens Iesus dixit illi scriptum est Dominum Deum tuum adorabis et illi soli servies</span></p>
<p id="luke-4-9"><span class="verse-num">4:9</span> <span class="verse-body">et duxit illum in Hierusalem et statuit eum supra pinnam templi et dixit illi si Filius Dei es mitte te hinc deorsum</span></p>
<p id="luke-4-10"><span class="verse-num">4:10</span> <span class="verse-body">scriptum est enim quod angelis suis mandabit de te ut conservent te</span></p>
<p id="luke-4-11"><span class="verse-num">4:11</span> <span class="verse-body">et quia in manibus tollent te ne forte offendas ad lapidem pedem tuum</span></p>
<p id="luke-4-12"><span class="verse-num">4:12</span> <span class="verse-body">et respondens Iesus ait illi dictum est non temptabis Dominum Deum tuum</span></p>
<p id="luke-4-13"><span class="verse-num">4:13</span> <span class="verse-body">et consummata omni temptatione diabolus recessit ab illo usque ad tempus</span></p>
<p id="luke-4-14"><span class="verse-num">4:14</span> <span class="verse-body">et regressus est Iesus in virtute Spiritus in Galilaeam et fama exiit per universam regionem de illo</span></p>
<p id="luke-4-15"><span class="verse-num">4:15</span> <span class="verse-body">et ipse docebat in synagogis eorum et magnificabatur ab omnibus</span></p>
<p id="luke-4-16"><span class="verse-num">4:16</span> <span class="verse-body">et venit Nazareth ubi erat nutritus et intravit secundum consuetudinem suam die sabbati in synagogam et surrexit legere</span></p>
<p id="luke-4-17"><span class="verse-num">4:17</span> <span class="verse-body">et traditus est illi liber prophetae Esaiae et ut revolvit librum invenit locum ubi scriptum erat</span></p>
<p id="luke-4-18"><span class="verse-num">4:18</span> <span class="verse-body">Spiritus Domini super me propter quod unxit me evangelizare pauperibus misit me</span></p>
<p id="luke-4-19"><span class="verse-num">4:19</span> <span class="verse-body">praedicare captivis remissionem et caecis visum dimittere confractos in remissionem praedicare annum Domini acceptum et diem retributionis</span></p>
<p id="luke-4-20"><span class="verse-num">4:20</span> <span class="verse-body">et cum plicuisset librum reddidit ministro et sedit et omnium in synagoga oculi erant intendentes in eum</span></p>
<p id="luke-4-21"><span class="verse-num">4:21</span> <span class="verse-body">coepit autem dicere ad illos quia hodie impleta est haec scriptura in auribus vestris</span></p>
<p id="luke-4-22"><span class="verse-num">4:22</span> <span class="verse-body">et omnes testimonium illi dabant et mirabantur in verbis gratiae quae procedebant de ore ipsius et dicebant nonne hic filius est Ioseph</span></p>
<p id="luke-4-23"><span class="verse-num">4:23</span> <span class="verse-body">et ait illis utique dicetis mihi hanc similitudinem medice cura te ipsum quanta audivimus facta in Capharnaum fac et hic in patria tua</span></p>
<p id="luke-4-24"><span class="verse-num">4:24</span> <span class="verse-body">ait autem amen dico vobis quia nemo propheta acceptus est in patria sua</span></p>
<p id="luke-4-25"><span class="verse-num">4:25</span> <span class="verse-body">in veritate dico vobis multae viduae erant in diebus Heliae in Israhel quando clusum est caelum annis tribus et mensibus sex cum facta est fames magna in omni terra</span></p>
<p id="luke-4-26"><span class="verse-num">4:26</span> <span class="verse-body">et ad nullam illarum missus est Helias nisi in Sareptha Sidoniae ad mulierem viduam</span></p>
<p id="luke-4-27"><span class="verse-num">4:27</span> <span class="verse-body">et multi leprosi erant in Israhel sub Heliseo propheta et nemo eorum mundatus est nisi Neman Syrus</span></p>
<p id="luke-4-28"><span class="verse-num">4:28</span> <span class="verse-body">et repleti sunt omnes in synagoga ira haec audientes</span></p>
<p id="luke-4-29"><span class="verse-num">4:29</span> <span class="verse-body">et surrexerunt et eiecerunt illum extra civitatem et duxerunt illum usque ad supercilium montis supra quem civitas illorum erat aedificata ut praecipitarent eum</span></p>
<p id="luke-4-30"><span class="verse-num">4:30</span> <span class="verse-body">ipse autem transiens per medium illorum ibat</span></p>
<p id="luke-4-31"><span class="verse-num">4:31</span> <span class="verse-body">et descendit in Capharnaum civitatem Galilaeae ibique docebat illos sabbatis</span></p>
<p id="luke-4-32"><span class="verse-num">4:32</span> <span class="verse-body">et stupebant in doctrina eius quia in potestate erat sermo ipsius</span></p>
<p id="luke-4-33"><span class="verse-num">4:33</span> <span class="verse-body">et in synagoga erat homo habens daemonium inmundum et exclamavit voce magna</span></p>
<p id="luke-4-34"><span class="verse-num">4:34</span> <span class="verse-body">dicens sine quid nobis et tibi Iesu Nazarene venisti perdere nos scio te qui sis Sanctus Dei</span></p>
<p id="luke-4-35"><span class="verse-num">4:35</span> <span class="verse-body">et increpavit illi Iesus dicens obmutesce et exi ab illo et cum proiecisset illum daemonium in medium exiit ab illo nihilque illum nocuit</span></p>
<p id="luke-4-36"><span class="verse-num">4:36</span> <span class="verse-body">et factus est pavor in omnibus et conloquebantur ad invicem dicentes quod est hoc verbum quia in potestate et virtute imperat inmundis spiritibus et exeunt</span></p>
<p id="luke-4-37"><span class="verse-num">4:37</span> <span class="verse-body">et divulgabatur fama de illo in omnem locum regionis</span></p>
<p id="luke-4-38"><span class="verse-num">4:38</span> <span class="verse-body">surgens autem de synagoga introivit in domum Simonis socrus autem Simonis tenebatur magnis febribus et rogaverunt illum pro ea</span></p>
<p id="luke-4-39"><span class="verse-num">4:39</span> <span class="verse-body">et stans super illam imperavit febri et dimisit illam et continuo surgens ministrabat illis</span></p>
<p id="luke-4-40"><span class="verse-num">4:40</span> <span class="verse-body">cum sol autem occidisset omnes qui habebant infirmos variis languoribus ducebant illos ad eum at ille singulis manus inponens curabat eos</span></p>
<p id="luke-4-41"><span class="verse-num">4:41</span> <span class="verse-body">exiebant autem etiam daemonia a multis clamantia et dicentia quia tu es Filius Dei et increpans non sinebat ea loqui quia sciebant ipsum esse Christum</span></p>
<p id="luke-4-42"><span class="verse-num">4:42</span> <span class="verse-body">facta autem die egressus ibat in desertum locum et turbae requirebant eum et venerunt usque ad ipsum et detinebant illum ne discederet ab eis</span></p>
<p id="luke-4-43"><span class="verse-num">4:43</span> <span class="verse-body">quibus ille ait quia et aliis civitatibus oportet me evangelizare regnum Dei quia ideo missus sum</span></p>
<p id="luke-4-44"><span class="verse-num">4:44</span> <span class="verse-body">et erat praedicans in synagogis Galilaeae __________________________________________________________________</span></p>
<h2 id="luke-ch-5">Chapter 5</h2>
<p class="verses"><a href="#luke-5-1">1</a> <a href="#luke-5-2">2</a> <a href="#luke-5-3">3</a> <a href="#luke-5-4">4</a> <a href="#luke-5-5">5</a> <a href="#luke-5-6">6</a> <a href="#luke-5-7">7</a> <a href="#luke-5-8">8</a> <a href="#luke-5-9">9</a> <a href="#luke-5-10">10</a> <a href="#luke-5-11">11</a> <a href="#luke-5-12">12</a> <a href="#luke-5-13">13</a> <a href="#luke-5-14">14</a> <a href="#luke-5-15">15</a> <a href="#luke-5-16">16</a> <a href="#luke-5-17">17</a> <a href="#luke-5-18">18</a> <a href="#luke-5-19">19</a> <a href="#luke-5-20">20</a> <a href="#luke-5-21">21</a> <a href="#luke-5-22">22</a> <a href="#luke-5-23">23</a> <a href="#luke-5-24">24</a> <a href="#luke-5-25">25</a> <a href="#luke-5-26">26</a> <a href="#luke-5-27">27</a> <a href="#luke-5-28">28</a> <a href="#luke-5-29">29</a> <a href="#luke-5-30">30</a> <a href="#luke-5-31">31</a> <a href="#luke-5-32">32</a> <a href="#luke-5-33">33</a> <a href="#luke-5-34">34</a> <a href="#luke-5-35">35</a> <a href="#luke-5-36">36</a> <a href="#luke-5-37">37</a> <a href="#luke-5-38">38</a> <a href="#luke-5-39">39</a></p>
<p id="luke-5-1"><span class="verse-num">5:1</span> <span class="verse-body">factum est autem cum turbae inruerent in eum ut audirent verbum Dei et ipse stabat secus stagnum Gennesareth</span></p>
<p id="luke-5-2"><span class="verse-num">5:2</span> <span class="verse-body">et vidit duas naves stantes secus stagnum piscatores autem descenderant et lavabant retia</span></p>
<p id="luke-5-3"><span class="verse-num">5:3</span> <span class="verse-body">ascendens autem in unam navem quae erat Simonis rogavit eum a terra reducere pusillum et sedens docebat de navicula turbas</span></p>
<p id="luke-5-4"><span class="verse-num">5:4</span> <span class="verse-body">ut cessavit autem loqui dixit ad Simonem duc in altum et laxate retia vestra in capturam</span></p>
<p id="luke-5-5"><span class="verse-num">5:5</span> <span class="verse-body">et respondens Simon dixit illi praeceptor per totam noctem laborantes nihil cepimus in verbo autem tuo laxabo rete</span></p>
<p id="luke-5-6"><span class="verse-num">5:6</span> <span class="verse-body">et cum hoc fecissent concluserunt piscium multitudinem copiosam rumpebatur autem rete eorum</span></p>
<p id="luke-5-7"><span class="verse-num">5:7</span> <span class="verse-body">et annuerunt sociis qui erant in alia navi ut venirent et adiuvarent eos et venerunt et impleverunt ambas naviculas ita ut mergerentur</span></p>
<p id="luke-5-8"><span class="verse-num">5:8</span> <span class="verse-body">quod cum videret Simon Petrus procidit ad genua Iesu dicens exi a me quia homo peccator sum Domine</span></p>
<p id="luke-5-9"><span class="verse-num">5:9</span> <span class="verse-body">stupor enim circumdederat eum et omnes qui cum illo erant in captura piscium quam ceperant</span></p>
<p id="luke-5-10"><span class="verse-num">5:10</span> <span class="verse-body">similiter autem Iacobum et Iohannem filios Zebedaei qui erant socii Simonis et ait ad Simonem Iesus noli timere ex hoc iam homines eris capiens</span></p>
<p id="luke-5-11"><span class="verse-num">5:11</span> <span class="verse-body">et subductis ad terram navibus relictis omnibus secuti sunt illum</span></p>
<p id="luke-5-12"><span class="verse-num">5:12</span> <span class="verse-body">et factum est cum esset in una civitatum et ecce vir plenus lepra et videns Iesum et procidens in faciem rogavit eum dicens Domine si vis potes me mundare</span></p>
<p id="luke-5-13"><span class="verse-num">5:13</span> <span class="verse-body">et extendens manum tetigit illum dicens volo mundare et confestim lepra discessit ab illo</span></p>
<p id="luke-5-14"><span class="verse-num">5:14</span> <span class="verse-body">et ipse praecepit illi ut nemini diceret sed vade ostende te sacerdoti et offer pro emundatione tua sicut praecepit Moses in testimonium illis</span></p>
<p id="luke-5-15"><span class="verse-num">5:15</span> <span class="verse-body">perambulabat autem magis sermo de illo et conveniebant turbae multae ut audirent et curarentur ab infirmitatibus suis</span></p>
<p id="luke-5-16"><span class="verse-num">5:16</span> <span class="verse-body">ipse autem secedebat in deserto et orabat</span></p>
<p id="luke-5-17"><span class="verse-num">5:17</span> <span class="verse-body">et factum est in una dierum et ipse sedebat docens et erant Pharisaei sedentes et legis doctores qui venerant ex omni castello Galilaeae et Iudaeae et Hierusalem et virtus erat Domini ad sanandum eos</span></p>
<p id="luke-5-18"><span class="verse-num">5:18</span> <span class="verse-body">et ecce viri portantes in lecto hominem qui erat paralyticus et quaerebant eum inferre et ponere ante eum</span></p>
<p id="luke-5-19"><span class="verse-num">5:19</span> <span class="verse-body">et non invenientes qua parte illum inferrent prae turba ascenderunt supra tectum per tegulas submiserunt illum cum lecto in medium ante Iesum</span></p>
<p id="luke-5-20"><span class="verse-num">5:20</span> <span class="verse-body">quorum fidem ut vidit dixit homo remittuntur tibi peccata tua</span></p>
<p id="luke-5-21"><span class="verse-num">5:21</span> <span class="verse-body">et coeperunt cogitare scribae et Pharisaei dicentes quis est hic qui loquitur blasphemias quis potest dimittere peccata nisi solus Deus</span></p>
<p id="luke-5-22"><span class="verse-num">5:22</span> <span class="verse-body">ut cognovit autem Iesus cogitationes eorum respondens dixit ad illos quid cogitatis in cordibus vestris</span></p>
<p id="luke-5-23"><span class="verse-num">5:23</span> <span class="verse-body">quid est facilius dicere dimittuntur tibi peccata an dicere surge et ambula</span></p>
<p id="luke-5-24"><span class="verse-num">5:24</span> <span class="verse-body">ut autem sciatis quia Filius hominis potestatem habet in terra dimittere peccata ait paralytico tibi dico surge tolle lectum tuum et vade in domum tuam</span></p>
<p id="luke-5-25"><span class="verse-num">5:25</span> <span class="verse-body">et confestim surgens coram illis tulit in quo iacebat et abiit in domum suam magnificans Deum</span></p>
<p id="luke-5-26"><span class="verse-num">5:26</span> <span class="verse-body">et stupor adprehendit omnes et magnificabant Deum et repleti sunt timore dicentes quia vidimus mirabilia hodie</span></p>
<p id="luke-5-27"><span class="verse-num">5:27</span> <span class="verse-body">et post haec exiit et vidit publicanum nomine Levi sedentem ad teloneum et ait illi sequere me</span></p>
<p id="luke-5-28"><span class="verse-num">5:28</span> <span class="verse-body">et relictis omnibus surgens secutus est eum</span></p>
<p id="luke-5-29"><span class="verse-num">5:29</span> <span class="verse-body">et fecit ei convivium magnum Levi in domo sua et erat turba multa publicanorum et aliorum qui cum illis erant discumbentes</span></p>
<p id="luke-5-30"><span class="verse-num">5:30</span> <span class="verse-body">et murmurabant Pharisaei et scribae eorum dicentes ad discipulos eius quare cum publicanis et peccatoribus manducatis et bibitis</span></p>
<p id="luke-5-31"><span class="verse-num">5:31</span> <span class="verse-body">et respondens Iesus dixit ad illos non egent qui sani sunt medico sed qui male habent</span></p>
<p id="luke-5-32"><span class="verse-num">5:32</span> <span class="verse-body">non veni vocare iustos sed peccatores in paenitentiam</span></p>
<p id="luke-5-33"><span class="verse-num">5:33</span> <span class="verse-body">at illi dixerunt ad eum quare discipuli Iohannis ieiunant frequenter et obsecrationes faciunt similiter et Pharisaeorum tui autem edunt et bibunt</span></p>
<p id="luke-5-34"><span class="verse-num">5:34</span> <span class="verse-body">quibus ipse ait numquid potestis filios sponsi dum cum illis est sponsus facere ieiunare</span></p>
<p id="luke-5-35"><span class="verse-num">5:35</span> <span class="verse-body">venient autem dies et cum ablatus fuerit ab illis sponsus tunc ieiunabunt in illis diebus</span></p>
<p id="luke-5-36"><span class="verse-num">5:36</span> <span class="verse-body">dicebat autem et similitudinem ad illos quia nemo commissuram a vestimento novo inmittit in vestimentum vetus alioquin et novum rumpit et veteri non convenit commissura a novo</span></p>
<p id="luke-5-37"><span class="verse-num">5:37</span> <span class="verse-body">et nemo mittit vinum novum in utres veteres alioquin rumpet vinum novum utres et ipsum effundetur et utres peribunt</span></p>
<p id="luke-5-38"><span class="verse-num">5:38</span> <span class="verse-body">sed vinum novum in utres novos mittendum est et utraque conservantur</span></p>
<p id="luke-5-39"><span class="verse-num">5:39</span> <span class="verse-body">et nemo bibens vetus statim vult novum dicit enim vetus melius est __________________________________________________________________</span></p>
<h2 id="luke-ch-6">Chapter 6</h2>
<p class="verses"><a href="#luke-6-1">1</a> <a href="#luke-6-2">2</a> <a href="#luke-6-3">3</a> <a href="#luke-6-4">4</a> <a href="#luke-6-5">5</a> <a href="#luke-6-6">6</a> <a href="#luke-6-7">7</a> <a href="#luke-6-8">8</a> <a href="#luke-6-9">9</a> <a href="#luke-6-10">10</a> <a href="#luke-6-11">11</a> <a href="#luke-6-12">12</a> <a href="#luke-6-13">13</a> <a href="#luke-6-14">14</a> <a href="#luke-6-15">15</a> <a href="#luke-6-16">16</a> <a href="#luke-6-17">17</a> <a href="#luke-6-18">18</a> <a href="#luke-6-19">19</a> <a href="#luke-6-20">20</a> <a href="#luke-6-21">21</a> <a href="#luke-6-22">22</a> <a href="#luke-6-23">23</a> <a href="#luke-6-24">24</a> <a href="#luke-6-25">25</a> <a href="#luke-6-26">26</a> <a href="#luke-6-27">27</a> <a href="#luke-6-28">28</a> <a href="#luke-6-29">29</a> <a href="#luke-6-30">30</a> <a href="#luke-6-31">31</a> <a href="#luke-6-32">32</a> <a href="#luke-6-33">33</a> <a href="#luke-6-34">34</a> <a href="#luke-6-35">35</a> <a href="#luke-6-36">36</a> <a href="#luke-6-37">37</a> <a href="#luke-6-38">38</a> <a href="#luke-6-39">39</a> <a href="#luke-6-40">40</a> <a href="#luke-6-41">41</a> <a href="#luke-6-42">42</a> <a href="#luke-6-43">43</a> <a href="#luke-6-44">44</a> <a href="#luke-6-45">45</a> <a href="#luke-6-46">46</a> <a href="#luke-6-47">47</a> <a href="#luke-6-48">48</a> <a href="#luke-6-49">49</a></p>
<p id="luke-6-1"><span class="verse-num">6:1</span> <span class="verse-body">factum est autem in sabbato secundoprimo cum transiret per sata vellebant discipuli eius spicas et manducabant confricantes manibus</span></p>
<p id="luke-6-2"><span class="verse-num">6:2</span> <span class="verse-body">quidam autem Pharisaeorum dicebant illis quid facitis quod non licet in sabbatis</span></p>
<p id="luke-6-3"><span class="verse-num">6:3</span> <span class="verse-body">et respondens Iesus ad eos dixit nec hoc legistis quod fecit David cum esurisset ipse et qui cum eo erant</span></p>
<p id="luke-6-4"><span class="verse-num">6:4</span> <span class="verse-body">quomodo intravit in domum Dei et panes propositionis sumpsit et manducavit et dedit his qui cum ipso erant quos non licet manducare nisi tantum sacerdotibus</span></p>
<p id="luke-6-5"><span class="verse-num">6:5</span> <span class="verse-body">et dicebat illis quia dominus est Filius hominis etiam sabbati</span></p>
<p id="luke-6-6"><span class="verse-num">6:6</span> <span class="verse-body">factum est autem et in alio sabbato ut intraret in synagogam et doceret et erat ibi homo et manus eius dextra erat arida</span></p>
<p id="luke-6-7"><span class="verse-num">6:7</span> <span class="verse-body">observabant autem scribae et Pharisaei si in sabbato curaret ut invenirent accusare illum</span></p>
<p id="luke-6-8"><span class="verse-num">6:8</span> <span class="verse-body">ipse vero sciebat cogitationes eorum et ait homini qui habebat manum aridam surge et sta in medium et surgens stetit</span></p>
<p id="luke-6-9"><span class="verse-num">6:9</span> <span class="verse-body">ait autem ad illos Iesus interrogo vos si licet sabbato bene facere an male animam salvam facere an perdere</span></p>
<p id="luke-6-10"><span class="verse-num">6:10</span> <span class="verse-body">et circumspectis omnibus dixit homini extende manum tuam et extendit et restituta est manus eius</span></p>
<p id="luke-6-11"><span class="verse-num">6:11</span> <span class="verse-body">ipsi autem repleti sunt insipientia et conloquebantur ad invicem quidnam facerent Iesu</span></p>
<p id="luke-6-12"><span class="verse-num">6:12</span> <span class="verse-body">factum est autem in illis diebus exiit in montem orare et erat pernoctans in oratione Dei</span></p>
<p id="luke-6-13"><span class="verse-num">6:13</span> <span class="verse-body">et cum dies factus esset vocavit discipulos suos et elegit duodecim ex ipsis quos et apostolos nominavit</span></p>
<p id="luke-6-14"><span class="verse-num">6:14</span> <span class="verse-body">Simonem quem cognominavit Petrum et Andream fratrem eius Iacobum et Iohannem Philippum et Bartholomeum</span></p>
<p id="luke-6-15"><span class="verse-num">6:15</span> <span class="verse-body">Mattheum et Thomam Iacobum Alphei et Simonem qui vocatur Zelotes</span></p>
<p id="luke-6-16"><span class="verse-num">6:16</span> <span class="verse-body">Iudam Iacobi et Iudam Scarioth qui fuit proditor</span></p>
<p id="luke-6-17"><span class="verse-num">6:17</span> <span class="verse-body">et descendens cum illis stetit in loco campestri et turba discipulorum eius et multitudo copiosa plebis ab omni Iudaea et Hierusalem et maritimae Tyri et Sidonis</span></p>
<p id="luke-6-18"><span class="verse-num">6:18</span> <span class="verse-body">qui venerunt ut audirent eum et sanarentur a languoribus suis et qui vexabantur ab spiritibus inmundis curabantur</span></p>
<p id="luke-6-19"><span class="verse-num">6:19</span> <span class="verse-body">et omnis turba quaerebant eum tangere quia virtus de illo exiebat et sanabat omnes</span></p>
<p id="luke-6-20"><span class="verse-num">6:20</span> <span class="verse-body">et ipse elevatis oculis in discipulos suos dicebat beati pauperes quia vestrum est regnum Dei</span></p>
<p id="luke-6-21"><span class="verse-num">6:21</span> <span class="verse-body">beati qui nunc esuritis quia saturabimini beati qui nunc fletis quia ridebitis</span></p>
<p id="luke-6-22"><span class="verse-num">6:22</span> <span class="verse-body">beati eritis cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis</span></p>
<p id="luke-6-23"><span class="verse-num">6:23</span> <span class="verse-body">gaudete in illa die et exultate ecce enim merces vestra multa in caelo secundum haec enim faciebant prophetis patres eorum</span></p>
<p id="luke-6-24"><span class="verse-num">6:24</span> <span class="verse-body">verumtamen vae vobis divitibus quia habetis consolationem vestram</span></p>
<p id="luke-6-25"><span class="verse-num">6:25</span> <span class="verse-body">vae vobis qui saturati estis quia esurietis vae vobis qui ridetis nunc quia lugebitis et flebitis</span></p>
<p id="luke-6-26"><span class="verse-num">6:26</span> <span class="verse-body">vae cum bene vobis dixerint omnes homines secundum haec faciebant prophetis patres eorum</span></p>
<p id="luke-6-27"><span class="verse-num">6:27</span> <span class="verse-body">sed vobis dico qui auditis diligite inimicos vestros benefacite his qui vos oderunt</span></p>
<p id="luke-6-28"><span class="verse-num">6:28</span> <span class="verse-body">benedicite maledicentibus vobis orate pro calumniantibus vos</span></p>
<p id="luke-6-29"><span class="verse-num">6:29</span> <span class="verse-body">ei qui te percutit in maxillam praebe et alteram et ab eo qui aufert tibi vestimentum etiam tunicam noli prohibere</span></p>
<p id="luke-6-30"><span class="verse-num">6:30</span> <span class="verse-body">omni autem petenti te tribue et qui aufert quae tua sunt ne repetas</span></p>
<p id="luke-6-31"><span class="verse-num">6:31</span> <span class="verse-body">et prout vultis ut faciant vobis homines et vos facite illis similiter</span></p>
<p id="luke-6-32"><span class="verse-num">6:32</span> <span class="verse-body">et si diligitis eos qui vos diligunt quae vobis est gratia nam et peccatores diligentes se diligunt</span></p>
<p id="luke-6-33"><span class="verse-num">6:33</span> <span class="verse-body">et si benefeceritis his qui vobis benefaciunt quae vobis est gratia siquidem et peccatores hoc faciunt</span></p>
<p id="luke-6-34"><span class="verse-num">6:34</span> <span class="verse-body">et si mutuum dederitis his a quibus speratis recipere quae gratia est vobis nam et peccatores peccatoribus fenerantur ut recipiant aequalia</span></p>
<p id="luke-6-35"><span class="verse-num">6:35</span> <span class="verse-body">verumtamen diligite inimicos vestros et benefacite et mutuum date nihil desperantes et erit merces vestra multa et eritis filii Altissimi quia ipse benignus est super ingratos et malos</span></p>
<p id="luke-6-36"><span class="verse-num">6:36</span> <span class="verse-body">estote ergo misericordes sicut et Pater vester misericors est</span></p>
<p id="luke-6-37"><span class="verse-num">6:37</span> <span class="verse-body">nolite iudicare et non iudicabimini nolite condemnare et non condemnabimini dimittite et dimittemini</span></p>
<p id="luke-6-38"><span class="verse-num">6:38</span> <span class="verse-body">date et dabitur vobis mensuram bonam confersam et coagitatam et supereffluentem dabunt in sinum vestrum eadem quippe mensura qua mensi fueritis remetietur vobis</span></p>
<p id="luke-6-39"><span class="verse-num">6:39</span> <span class="verse-body">dicebat autem illis et similitudinem numquid potest caecus caecum ducere nonne ambo in foveam cadent</span></p>
<p id="luke-6-40"><span class="verse-num">6:40</span> <span class="verse-body">non est discipulus super magistrum perfectus autem omnis erit sicut magister eius</span></p>
<p id="luke-6-41"><span class="verse-num">6:41</span> <span class="verse-body">quid autem vides festucam in oculo fratris tui trabem autem quae in oculo tuo est non consideras</span></p>
<p id="luke-6-42"><span class="verse-num">6:42</span> <span class="verse-body">et quomodo potes dicere fratri tuo frater sine eiciam festucam de oculo tuo ipse in oculo tuo trabem non videns hypocrita eice primum trabem de oculo tuo et tunc perspicies ut educas festucam de oculo fratris tui</span></p>
<p id="luke-6-43"><span class="verse-num">6:43</span> <span class="verse-body">non est enim arbor bona quae facit fructus malos neque arbor mala faciens fructum bonum</span></p>
<p id="luke-6-44"><span class="verse-num">6:44</span> <span class="verse-body">unaquaeque enim arbor de fructu suo cognoscitur neque enim de spinis colligunt ficus neque de rubo vindemiant uvam</span></p>
<p id="luke-6-45"><span class="verse-num">6:45</span> <span class="verse-body">bonus homo de bono thesauro cordis sui profert bonum et malus homo de malo profert malum ex abundantia enim cordis os loquitur</span></p>
<p id="luke-6-46"><span class="verse-num">6:46</span> <span class="verse-body">quid autem vocatis me Domine Domine et non facitis quae dico</span></p>
<p id="luke-6-47"><span class="verse-num">6:47</span> <span class="verse-body">omnis qui venit ad me et audit sermones meos et facit eos ostendam vobis cui similis est</span></p>
<p id="luke-6-48"><span class="verse-num">6:48</span> <span class="verse-body">similis est homini aedificanti domum qui fodit in altum et posuit fundamenta supra petram inundatione autem facta inlisum est flumen domui illi et non potuit eam movere fundata enim erat supra petram</span></p>
<p id="luke-6-49"><span class="verse-num">6:49</span> <span class="verse-body">qui autem audivit et non fecit similis est homini aedificanti domum suam supra terram sine fundamento in quam inlisus est fluvius et continuo concidit et facta est ruina domus illius magna __________________________________________________________________</span></p>
<h2 id="luke-ch-7">Chapter 7</h2>
<p class="verses"><a href="#luke-7-1">1</a> <a href="#luke-7-2">2</a> <a href="#luke-7-3">3</a> <a href="#luke-7-4">4</a> <a href="#luke-7-5">5</a> <a href="#luke-7-6">6</a> <a href="#luke-7-7">7</a> <a href="#luke-7-8">8</a> <a href="#luke-7-9">9</a> <a href="#luke-7-10">10</a> <a href="#luke-7-11">11</a> <a href="#luke-7-12">12</a> <a href="#luke-7-13">13</a> <a href="#luke-7-14">14</a> <a href="#luke-7-15">15</a> <a href="#luke-7-16">16</a> <a href="#luke-7-17">17</a> <a href="#luke-7-18">18</a> <a href="#luke-7-19">19</a> <a href="#luke-7-20">20</a> <a href="#luke-7-21">21</a> <a href="#luke-7-22">22</a> <a href="#luke-7-23">23</a> <a href="#luke-7-24">24</a> <a href="#luke-7-25">25</a> <a href="#luke-7-26">26</a> <a href="#luke-7-27">27</a> <a href="#luke-7-28">28</a> <a href="#luke-7-29">29</a> <a href="#luke-7-30">30</a> <a href="#luke-7-31">31</a> <a href="#luke-7-32">32</a> <a href="#luke-7-33">33</a> <a href="#luke-7-34">34</a> <a href="#luke-7-35">35</a> <a href="#luke-7-36">36</a> <a href="#luke-7-37">37</a> <a href="#luke-7-38">38</a> <a href="#luke-7-39">39</a> <a href="#luke-7-40">40</a> <a href="#luke-7-41">41</a> <a href="#luke-7-42">42</a> <a href="#luke-7-43">43</a> <a href="#luke-7-44">44</a> <a href="#luke-7-45">45</a> <a href="#luke-7-46">46</a> <a href="#luke-7-47">47</a> <a href="#luke-7-48">48</a> <a href="#luke-7-49">49</a> <a href="#luke-7-50">50</a></p>
<p id="luke-7-1"><span class="verse-num">7:1</span> <span class="verse-body">cum autem implesset omnia verba sua in aures plebis intravit Capharnaum</span></p>
<p id="luke-7-2"><span class="verse-num">7:2</span> <span class="verse-body">centurionis autem cuiusdam servus male habens erat moriturus qui illi erat pretiosus</span></p>
<p id="luke-7-3"><span class="verse-num">7:3</span> <span class="verse-body">et cum audisset de Iesu misit ad eum seniores Iudaeorum rogans eum ut veniret et salvaret servum eius</span></p>
<p id="luke-7-4"><span class="verse-num">7:4</span> <span class="verse-body">at illi cum venissent ad Iesum rogabant eum sollicite dicentes ei quia dignus est ut hoc illi praestes</span></p>
<p id="luke-7-5"><span class="verse-num">7:5</span> <span class="verse-body">diligit enim gentem nostram et synagogam ipse aedificavit nobis</span></p>
<p id="luke-7-6"><span class="verse-num">7:6</span> <span class="verse-body">Iesus autem ibat cum illis et cum iam non longe esset a domo misit ad eum centurio amicos dicens Domine noli vexari non enim dignus sum ut sub tectum meum intres</span></p>
<p id="luke-7-7"><span class="verse-num">7:7</span> <span class="verse-body">propter quod et me ipsum non sum dignum arbitratus ut venirem ad te sed dic verbo et sanabitur puer meus</span></p>
<p id="luke-7-8"><span class="verse-num">7:8</span> <span class="verse-body">nam et ego homo sum sub potestate constitutus habens sub me milites et dico huic vade et vadit et alio veni et venit et servo meo fac hoc et facit</span></p>
<p id="luke-7-9"><span class="verse-num">7:9</span> <span class="verse-body">quo audito Iesus miratus est et conversus sequentibus se turbis dixit amen dico vobis nec in Israhel tantam fidem inveni</span></p>
<p id="luke-7-10"><span class="verse-num">7:10</span> <span class="verse-body">et reversi qui missi fuerant domum invenerunt servum qui languerat sanum</span></p>
<p id="luke-7-11"><span class="verse-num">7:11</span> <span class="verse-body">et factum est deinceps ibat in civitatem quae vocatur Naim et ibant cum illo discipuli eius et turba copiosa</span></p>
<p id="luke-7-12"><span class="verse-num">7:12</span> <span class="verse-body">cum autem adpropinquaret portae civitatis et ecce defunctus efferebatur filius unicus matri suae et haec vidua erat et turba civitatis multa cum illa</span></p>
<p id="luke-7-13"><span class="verse-num">7:13</span> <span class="verse-body">quam cum vidisset Dominus misericordia motus super ea dixit illi noli flere</span></p>
<p id="luke-7-14"><span class="verse-num">7:14</span> <span class="verse-body">et accessit et tetigit loculum hii autem qui portabant steterunt et ait adulescens tibi dico surge</span></p>
<p id="luke-7-15"><span class="verse-num">7:15</span> <span class="verse-body">et resedit qui erat mortuus et coepit loqui et dedit illum matri suae</span></p>
<p id="luke-7-16"><span class="verse-num">7:16</span> <span class="verse-body">accepit autem omnes timor et magnificabant Deum dicentes quia propheta magnus surrexit in nobis et quia Deus visitavit plebem suam</span></p>
<p id="luke-7-17"><span class="verse-num">7:17</span> <span class="verse-body">et exiit hic sermo in universam Iudaeam de eo et omnem circa regionem</span></p>
<p id="luke-7-18"><span class="verse-num">7:18</span> <span class="verse-body">et nuntiaverunt Iohanni discipuli eius de omnibus his</span></p>
<p id="luke-7-19"><span class="verse-num">7:19</span> <span class="verse-body">et convocavit duos de discipulis suis Iohannes et misit ad Dominum dicens tu es qui venturus es an alium expectamus</span></p>
<p id="luke-7-20"><span class="verse-num">7:20</span> <span class="verse-body">cum autem venissent ad eum viri dixerunt Iohannes Baptista misit nos ad te dicens tu es qui venturus es an alium expectamus</span></p>
<p id="luke-7-21"><span class="verse-num">7:21</span> <span class="verse-body">in ipsa autem hora curavit multos a languoribus et plagis et spiritibus malis et caecis multis donavit visum</span></p>
<p id="luke-7-22"><span class="verse-num">7:22</span> <span class="verse-body">et respondens dixit illis euntes nuntiate Iohanni quae vidistis et audistis quia caeci vident claudi ambulant leprosi mundantur surdi audiunt mortui resurgunt pauperes evangelizantur</span></p>
<p id="luke-7-23"><span class="verse-num">7:23</span> <span class="verse-body">et beatus est quicumque non fuerit scandalizatus in me</span></p>
<p id="luke-7-24"><span class="verse-num">7:24</span> <span class="verse-body">et cum discessissent nuntii Iohannis coepit dicere de Iohanne ad turbas quid existis in desertum videre harundinem vento moveri</span></p>
<p id="luke-7-25"><span class="verse-num">7:25</span> <span class="verse-body">sed quid existis videre hominem mollibus vestimentis indutum ecce qui in veste pretiosa sunt et deliciis in domibus regum sunt</span></p>
<p id="luke-7-26"><span class="verse-num">7:26</span> <span class="verse-body">sed quid existis videre prophetam utique dico vobis et plus quam prophetam</span></p>
<p id="luke-7-27"><span class="verse-num">7:27</span> <span class="verse-body">hic est de quo scriptum est ecce mitto angelum meum ante faciem tuam qui praeparabit viam tuam ante te</span></p>
<p id="luke-7-28"><span class="verse-num">7:28</span> <span class="verse-body">dico enim vobis maior inter natos mulierum propheta Iohanne Baptista nemo est qui autem minor est in regno Dei maior est illo</span></p>
<p id="luke-7-29"><span class="verse-num">7:29</span> <span class="verse-body">et omnis populus audiens et publicani iustificaverunt Deum baptizati baptismo Iohannis</span></p>
<p id="luke-7-30"><span class="verse-num">7:30</span> <span class="verse-body">Pharisaei autem et legis periti consilium Dei spreverunt in semet ipsos non baptizati ab eo</span></p>
<p id="luke-7-31"><span class="verse-num">7:31</span> <span class="verse-body">cui ergo similes dicam homines generationis huius et cui similes sunt</span></p>
<p id="luke-7-32"><span class="verse-num">7:32</span> <span class="verse-body">similes sunt pueris sedentibus in foro et loquentibus ad invicem et dicentibus cantavimus vobis tibiis et non saltastis lamentavimus et non plorastis</span></p>
<p id="luke-7-33"><span class="verse-num">7:33</span> <span class="verse-body">venit enim Iohannes Baptista neque manducans panem neque bibens vinum et dicitis daemonium habet</span></p>
<p id="luke-7-34"><span class="verse-num">7:34</span> <span class="verse-body">venit Filius hominis manducans et bibens et dicitis ecce homo devorator et bibens vinum amicus publicanorum et peccatorum</span></p>
<p id="luke-7-35"><span class="verse-num">7:35</span> <span class="verse-body">et iustificata est sapientia ab omnibus filiis suis</span></p>
<p id="luke-7-36"><span class="verse-num">7:36</span> <span class="verse-body">rogabat autem illum quidam de Pharisaeis ut manducaret cum illo et ingressus domum Pharisaei discubuit</span></p>
<p id="luke-7-37"><span class="verse-num">7:37</span> <span class="verse-body">et ecce mulier quae erat in civitate peccatrix ut cognovit quod accubuit in domo Pharisaei adtulit alabastrum unguenti</span></p>
<p id="luke-7-38"><span class="verse-num">7:38</span> <span class="verse-body">et stans retro secus pedes eius lacrimis coepit rigare pedes eius et capillis capitis sui tergebat et osculabatur pedes eius et unguento unguebat</span></p>
<p id="luke-7-39"><span class="verse-num">7:39</span> <span class="verse-body">videns autem Pharisaeus qui vocaverat eum ait intra se dicens hic si esset propheta sciret utique quae et qualis mulier quae tangit eum quia peccatrix est</span></p>
<p id="luke-7-40"><span class="verse-num">7:40</span> <span class="verse-body">et respondens Iesus dixit ad illum Simon habeo tibi aliquid dicere at ille ait magister dic</span></p>
<p id="luke-7-41"><span class="verse-num">7:41</span> <span class="verse-body">duo debitores erant cuidam feneratori unus debebat denarios quingentos alius quinquaginta</span></p>
<p id="luke-7-42"><span class="verse-num">7:42</span> <span class="verse-body">non habentibus illis unde redderent donavit utrisque quis ergo eum plus diliget</span></p>
<p id="luke-7-43"><span class="verse-num">7:43</span> <span class="verse-body">respondens Simon dixit aestimo quia is cui plus donavit at ille dixit ei recte iudicasti</span></p>
<p id="luke-7-44"><span class="verse-num">7:44</span> <span class="verse-body">et conversus ad mulierem dixit Simoni vides hanc mulierem intravi in domum tuam aquam pedibus meis non dedisti haec autem lacrimis rigavit pedes meos et capillis suis tersit</span></p>
<p id="luke-7-45"><span class="verse-num">7:45</span> <span class="verse-body">osculum mihi non dedisti haec autem ex quo intravit non cessavit osculari pedes meos</span></p>
<p id="luke-7-46"><span class="verse-num">7:46</span> <span class="verse-body">oleo caput meum non unxisti haec autem unguento unxit pedes meos</span></p>
<p id="luke-7-47"><span class="verse-num">7:47</span> <span class="verse-body">propter quod dico tibi remittentur ei peccata multa quoniam dilexit multum cui autem minus dimittitur minus diligit</span></p>
<p id="luke-7-48"><span class="verse-num">7:48</span> <span class="verse-body">dixit autem ad illam remittuntur tibi peccata</span></p>
<p id="luke-7-49"><span class="verse-num">7:49</span> <span class="verse-body">et coeperunt qui simul accumbebant dicere intra se quis est hic qui etiam peccata dimittit</span></p>
<p id="luke-7-50"><span class="verse-num">7:50</span> <span class="verse-body">dixit autem ad mulierem fides tua te salvam fecit vade in pace __________________________________________________________________</span></p>
<h2 id="luke-ch-8">Chapter 8</h2>
<p class="verses"><a href="#luke-8-1">1</a> <a href="#luke-8-2">2</a> <a href="#luke-8-3">3</a> <a href="#luke-8-4">4</a> <a href="#luke-8-5">5</a> <a href="#luke-8-6">6</a> <a href="#luke-8-7">7</a> <a href="#luke-8-8">8</a> <a href="#luke-8-9">9</a> <a href="#luke-8-10">10</a> <a href="#luke-8-11">11</a> <a href="#luke-8-12">12</a> <a href="#luke-8-13">13</a> <a href="#luke-8-14">14</a> <a href="#luke-8-15">15</a> <a href="#luke-8-16">16</a> <a href="#luke-8-17">17</a> <a href="#luke-8-18">18</a> <a href="#luke-8-19">19</a> <a href="#luke-8-20">20</a> <a href="#luke-8-21">21</a> <a href="#luke-8-22">22</a> <a href="#luke-8-23">23</a> <a href="#luke-8-24">24</a> <a href="#luke-8-25">25</a> <a href="#luke-8-26">26</a> <a href="#luke-8-27">27</a> <a href="#luke-8-28">28</a> <a href="#luke-8-29">29</a> <a href="#luke-8-30">30</a> <a href="#luke-8-31">31</a> <a href="#luke-8-32">32</a> <a href="#luke-8-33">33</a> <a href="#luke-8-34">34</a> <a href="#luke-8-35">35</a> <a href="#luke-8-36">36</a> <a href="#luke-8-37">37</a> <a href="#luke-8-38">38</a> <a href="#luke-8-39">39</a> <a href="#luke-8-40">40</a> <a href="#luke-8-41">41</a> <a href="#luke-8-42">42</a> <a href="#luke-8-43">43</a> <a href="#luke-8-44">44</a> <a href="#luke-8-45">45</a> <a href="#luke-8-46">46</a> <a href="#luke-8-47">47</a> <a href="#luke-8-48">48</a> <a href="#luke-8-49">49</a> <a href="#luke-8-50">50</a> <a href="#luke-8-51">51</a> <a href="#luke-8-52">52</a> <a href="#luke-8-53">53</a> <a href="#luke-8-54">54</a> <a href="#luke-8-55">55</a> <a href="#luke-8-56">56</a></p>
<p id="luke-8-1"><span class="verse-num">8:1</span> <span class="verse-body">et factum est deinceps et ipse iter faciebat per civitatem et castellum praedicans et evangelizans regnum Dei et duodecim cum illo</span></p>
<p id="luke-8-2"><span class="verse-num">8:2</span> <span class="verse-body">et mulieres aliquae quae erant curatae ab spiritibus malignis et infirmitatibus Maria quae vocatur Magdalene de qua daemonia septem exierant</span></p>
<p id="luke-8-3"><span class="verse-num">8:3</span> <span class="verse-body">et Iohanna uxor Chuza procuratoris Herodis et Susanna et aliae multae quae ministrabant eis de facultatibus suis</span></p>
<p id="luke-8-4"><span class="verse-num">8:4</span> <span class="verse-body">cum autem turba plurima conveniret et de civitatibus properarent ad eum dixit per similitudinem</span></p>
<p id="luke-8-5"><span class="verse-num">8:5</span> <span class="verse-body">exiit qui seminat seminare semen suum et dum seminat aliud cecidit secus viam et conculcatum est et volucres caeli comederunt illud</span></p>
<p id="luke-8-6"><span class="verse-num">8:6</span> <span class="verse-body">et aliud cecidit supra petram et natum aruit quia non habebat humorem</span></p>
<p id="luke-8-7"><span class="verse-num">8:7</span> <span class="verse-body">et aliud cecidit inter spinas et simul exortae spinae suffocaverunt illud</span></p>
<p id="luke-8-8"><span class="verse-num">8:8</span> <span class="verse-body">et aliud cecidit in terram bonam et ortum fecit fructum centuplum haec dicens clamabat qui habet aures audiendi audiat</span></p>
<p id="luke-8-9"><span class="verse-num">8:9</span> <span class="verse-body">interrogabant autem eum discipuli eius quae esset haec parabola</span></p>
<p id="luke-8-10"><span class="verse-num">8:10</span> <span class="verse-body">quibus ipse dixit vobis datum est nosse mysterium regni Dei ceteris autem in parabolis ut videntes non videant et audientes non intellegant</span></p>
<p id="luke-8-11"><span class="verse-num">8:11</span> <span class="verse-body">est autem haec parabola semen est verbum Dei</span></p>
<p id="luke-8-12"><span class="verse-num">8:12</span> <span class="verse-body">qui autem secus viam sunt qui audiunt deinde venit diabolus et tollit verbum de corde eorum ne credentes salvi fiant</span></p>
<p id="luke-8-13"><span class="verse-num">8:13</span> <span class="verse-body">nam qui supra petram qui cum audierint cum gaudio suscipiunt verbum et hii radices non habent qui ad tempus credunt et in tempore temptationis recedunt</span></p>
<p id="luke-8-14"><span class="verse-num">8:14</span> <span class="verse-body">quod autem in spinis cecidit hii sunt qui audierunt et a sollicitudinibus et divitiis et voluptatibus vitae euntes suffocantur et non referunt fructum</span></p>
<p id="luke-8-15"><span class="verse-num">8:15</span> <span class="verse-body">quod autem in bonam terram hii sunt qui in corde bono et optimo audientes verbum retinent et fructum adferunt in patientia</span></p>
<p id="luke-8-16"><span class="verse-num">8:16</span> <span class="verse-body">nemo autem lucernam accendens operit eam vaso aut subtus lectum ponit sed supra candelabrum ponit ut intrantes videant lumen</span></p>
<p id="luke-8-17"><span class="verse-num">8:17</span> <span class="verse-body">non enim est occultum quod non manifestetur nec absconditum quod non cognoscatur et in palam veniat</span></p>
<p id="luke-8-18"><span class="verse-num">8:18</span> <span class="verse-body">videte ergo quomodo auditis qui enim habet dabitur illi et quicumque non habet etiam quod putat se habere auferetur ab illo</span></p>
<p id="luke-8-19"><span class="verse-num">8:19</span> <span class="verse-body">venerunt autem ad illum mater et fratres eius et non poterant adire ad eum prae turba</span></p>
<p id="luke-8-20"><span class="verse-num">8:20</span> <span class="verse-body">et nuntiatum est illi mater tua et fratres tui stant foris volentes te videre</span></p>
<p id="luke-8-21"><span class="verse-num">8:21</span> <span class="verse-body">qui respondens dixit ad eos mater mea et fratres mei hii sunt qui verbum Dei audiunt et faciunt</span></p>
<p id="luke-8-22"><span class="verse-num">8:22</span> <span class="verse-body">factum est autem in una dierum et ipse ascendit in naviculam et discipuli eius et ait ad illos transfretemus trans stagnum et ascenderunt</span></p>
<p id="luke-8-23"><span class="verse-num">8:23</span> <span class="verse-body">navigantibus autem illis obdormiit et descendit procella venti in stagnum et conplebantur et periclitabantur</span></p>
<p id="luke-8-24"><span class="verse-num">8:24</span> <span class="verse-body">accedentes autem suscitaverunt eum dicentes praeceptor perimus at ille surgens increpavit ventum et tempestatem aquae et cessavit et facta est tranquillitas</span></p>
<p id="luke-8-25"><span class="verse-num">8:25</span> <span class="verse-body">dixit autem illis ubi est fides vestra qui timentes mirati sunt dicentes ad invicem quis putas hic est quia et ventis imperat et mari et oboediunt ei</span></p>
<p id="luke-8-26"><span class="verse-num">8:26</span> <span class="verse-body">enavigaverunt autem ad regionem Gerasenorum quae est contra Galilaeam</span></p>
<p id="luke-8-27"><span class="verse-num">8:27</span> <span class="verse-body">et cum egressus esset ad terram occurrit illi vir quidam qui habebat daemonium iam temporibus multis et vestimento non induebatur neque in domo manebat sed in monumentis</span></p>
<p id="luke-8-28"><span class="verse-num">8:28</span> <span class="verse-body">is ut vidit Iesum procidit ante illum et exclamans voce magna dixit quid mihi et tibi est Iesu Fili Dei altissimi obsecro te ne me torqueas</span></p>
<p id="luke-8-29"><span class="verse-num">8:29</span> <span class="verse-body">praecipiebat enim spiritui inmundo ut exiret ab homine multis enim temporibus arripiebat illum et vinciebatur catenis et conpedibus custoditus et ruptis vinculis agebatur a daemonio in deserta</span></p>
<p id="luke-8-30"><span class="verse-num">8:30</span> <span class="verse-body">interrogavit autem illum Iesus dicens quod tibi nomen est at ille dixit Legio quia intraverunt daemonia multa in eum</span></p>
<p id="luke-8-31"><span class="verse-num">8:31</span> <span class="verse-body">et rogabant illum ne imperaret illis ut in abyssum irent</span></p>
<p id="luke-8-32"><span class="verse-num">8:32</span> <span class="verse-body">erat autem ibi grex porcorum multorum pascentium in monte et rogabant eum ut permitteret eos in illos ingredi et permisit illos</span></p>
<p id="luke-8-33"><span class="verse-num">8:33</span> <span class="verse-body">exierunt ergo daemonia ab homine et intraverunt in porcos et impetu abiit grex per praeceps in stagnum et suffocatus est</span></p>
<p id="luke-8-34"><span class="verse-num">8:34</span> <span class="verse-body">quod ut viderunt factum qui pascebant fugerunt et nuntiaverunt in civitatem et in villas</span></p>
<p id="luke-8-35"><span class="verse-num">8:35</span> <span class="verse-body">exierunt autem videre quod factum est et venerunt ad Iesum et invenerunt hominem sedentem a quo daemonia exierant vestitum ac sana mente ad pedes eius et timuerunt</span></p>
<p id="luke-8-36"><span class="verse-num">8:36</span> <span class="verse-body">nuntiaverunt autem illis et qui viderant quomodo sanus factus esset a Legione</span></p>
<p id="luke-8-37"><span class="verse-num">8:37</span> <span class="verse-body">et rogaverunt illum omnis multitudo regionis Gerasenorum ut discederet ab ipsis quia timore magno tenebantur ipse autem ascendens navem reversus est</span></p>
<p id="luke-8-38"><span class="verse-num">8:38</span> <span class="verse-body">et rogabat illum vir a quo daemonia exierant ut cum eo esset dimisit autem eum Iesus dicens</span></p>
<p id="luke-8-39"><span class="verse-num">8:39</span> <span class="verse-body">redi domum tuam et narra quanta tibi fecit Deus et abiit per universam civitatem praedicans quanta illi fecisset Iesus</span></p>
<p id="luke-8-40"><span class="verse-num">8:40</span> <span class="verse-body">factum est autem cum redisset Iesus excepit illum turba erant enim omnes expectantes eum</span></p>
<p id="luke-8-41"><span class="verse-num">8:41</span> <span class="verse-body">et ecce venit vir cui nomen Iairus et ipse princeps synagogae erat et cecidit ad pedes Iesu rogans eum ut intraret in domum eius</span></p>
<p id="luke-8-42"><span class="verse-num">8:42</span> <span class="verse-body">quia filia unica erat illi fere annorum duodecim et haec moriebatur et contigit dum iret a turbis conprimebatur</span></p>
<p id="luke-8-43"><span class="verse-num">8:43</span> <span class="verse-body">et mulier quaedam erat in fluxu sanguinis ab annis duodecim quae in medicos erogaverat omnem substantiam suam nec ab ullo potuit curari</span></p>
<p id="luke-8-44"><span class="verse-num">8:44</span> <span class="verse-body">accessit retro et tetigit fimbriam vestimenti eius et confestim stetit fluxus sanguinis eius</span></p>
<p id="luke-8-45"><span class="verse-num">8:45</span> <span class="verse-body">et ait Iesus quis est qui me tetigit negantibus autem omnibus dixit Petrus et qui cum illo erant praeceptor turbae te conprimunt et adfligunt et dicis quis me tetigit</span></p>
<p id="luke-8-46"><span class="verse-num">8:46</span> <span class="verse-body">et dixit Iesus tetigit me aliquis nam ego novi virtutem de me exisse</span></p>
<p id="luke-8-47"><span class="verse-num">8:47</span> <span class="verse-body">videns autem mulier quia non latuit tremens venit et procidit ante pedes illius et ob quam causam tetigerit eum indicavit coram omni populo et quemadmodum confestim sanata sit</span></p>
<p id="luke-8-48"><span class="verse-num">8:48</span> <span class="verse-body">at ipse dixit illi filia fides tua te salvam fecit vade in pace</span></p>
<p id="luke-8-49"><span class="verse-num">8:49</span> <span class="verse-body">adhuc illo loquente venit a principe synagogae dicens ei quia mortua est filia tua noli vexare illum</span></p>
<p id="luke-8-50"><span class="verse-num">8:50</span> <span class="verse-body">Iesus autem audito hoc verbo respondit patri puellae noli timere crede tantum et salva erit</span></p>
<p id="luke-8-51"><span class="verse-num">8:51</span> <span class="verse-body">et cum venisset domum non permisit intrare secum quemquam nisi Petrum et Iohannem et Iacobum et patrem et matrem puellae</span></p>
<p id="luke-8-52"><span class="verse-num">8:52</span> <span class="verse-body">flebant autem omnes et plangebant illam at ille dixit nolite flere non est mortua sed dormit</span></p>
<p id="luke-8-53"><span class="verse-num">8:53</span> <span class="verse-body">et deridebant eum scientes quia mortua esset</span></p>
<p id="luke-8-54"><span class="verse-num">8:54</span> <span class="verse-body">ipse autem tenens manum eius clamavit dicens puella surge</span></p>
<p id="luke-8-55"><span class="verse-num">8:55</span> <span class="verse-body">et reversus est spiritus eius et surrexit continuo et iussit illi dari manducare</span></p>
<p id="luke-8-56"><span class="verse-num">8:56</span> <span class="verse-body">et stupuerunt parentes eius quibus praecepit ne alicui dicerent quod factum erat __________________________________________________________________</span></p>
<h2 id="luke-ch-9">Chapter 9</h2>
<p class="verses"><a href="#luke-9-1">1</a> <a href="#luke-9-2">2</a> <a href="#luke-9-3">3</a> <a href="#luke-9-4">4</a> <a href="#luke-9-5">5</a> <a href="#luke-9-6">6</a> <a href="#luke-9-7">7</a> <a href="#luke-9-8">8</a> <a href="#luke-9-9">9</a> <a href="#luke-9-10">10</a> <a href="#luke-9-11">11</a> <a href="#luke-9-12">12</a> <a href="#luke-9-13">13</a> <a href="#luke-9-14">14</a> <a href="#luke-9-15">15</a> <a href="#luke-9-16">16</a> <a href="#luke-9-17">17</a> <a href="#luke-9-18">18</a> <a href="#luke-9-19">19</a> <a href="#luke-9-20">20</a> <a href="#luke-9-21">21</a> <a href="#luke-9-22">22</a> <a href="#luke-9-23">23</a> <a href="#luke-9-24">24</a> <a href="#luke-9-25">25</a> <a href="#luke-9-26">26</a> <a href="#luke-9-27">27</a> <a href="#luke-9-28">28</a> <a href="#luke-9-29">29</a> <a href="#luke-9-30">30</a> <a href="#luke-9-31">31</a> <a href="#luke-9-32">32</a> <a href="#luke-9-33">33</a> <a href="#luke-9-34">34</a> <a href="#luke-9-35">35</a> <a href="#luke-9-36">36</a> <a href="#luke-9-37">37</a> <a href="#luke-9-38">38</a> <a href="#luke-9-39">39</a> <a href="#luke-9-40">40</a> <a href="#luke-9-41">41</a> <a href="#luke-9-42">42</a> <a href="#luke-9-43">43</a> <a href="#luke-9-44">44</a> <a href="#luke-9-45">45</a> <a href="#luke-9-46">46</a> <a href="#luke-9-47">47</a> <a href="#luke-9-48">48</a> <a href="#luke-9-49">49</a> <a href="#luke-9-50">50</a> <a href="#luke-9-51">51</a> <a href="#luke-9-52">52</a> <a href="#luke-9-53">53</a> <a href="#luke-9-54">54</a> <a href="#luke-9-55">55</a> <a href="#luke-9-56">56</a> <a href="#luke-9-57">57</a> <a href="#luke-9-58">58</a> <a href="#luke-9-59">59</a> <a href="#luke-9-60">60</a> <a href="#luke-9-61">61</a> <a href="#luke-9-62">62</a></p>
<p id="luke-9-1"><span class="verse-num">9:1</span> <span class="verse-body">convocatis autem duodecim apostolis dedit illis virtutem et potestatem super omnia daemonia et ut languores curarent</span></p>
<p id="luke-9-2"><span class="verse-num">9:2</span> <span class="verse-body">et misit illos praedicare regnum Dei et sanare infirmos</span></p>
<p id="luke-9-3"><span class="verse-num">9:3</span> <span class="verse-body">et ait ad illos nihil tuleritis in via neque virgam neque peram neque panem neque pecuniam neque duas tunicas habeatis</span></p>
<p id="luke-9-4"><span class="verse-num">9:4</span> <span class="verse-body">et in quamcumque domum intraveritis ibi manete et inde ne exeatis</span></p>
<p id="luke-9-5"><span class="verse-num">9:5</span> <span class="verse-body">et quicumque non receperint vos exeuntes de civitate illa etiam pulverem pedum vestrorum excutite in testimonium supra illos</span></p>
<p id="luke-9-6"><span class="verse-num">9:6</span> <span class="verse-body">egressi autem circumibant per castella evangelizantes et curantes ubique</span></p>
<p id="luke-9-7"><span class="verse-num">9:7</span> <span class="verse-body">audivit autem Herodes tetrarcha omnia quae fiebant ab eo et haesitabat eo quod diceretur</span></p>
<p id="luke-9-8"><span class="verse-num">9:8</span> <span class="verse-body">a quibusdam quia Iohannes surrexit a mortuis a quibusdam vero quia Helias apparuit ab aliis autem quia propheta unus de antiquis surrexit</span></p>
<p id="luke-9-9"><span class="verse-num">9:9</span> <span class="verse-body">et ait Herodes Iohannem ego decollavi quis autem est iste de quo audio ego talia et quaerebat videre eum</span></p>
<p id="luke-9-10"><span class="verse-num">9:10</span> <span class="verse-body">et reversi apostoli narraverunt illi quaecumque fecerunt et adsumptis illis secessit seorsum in locum desertum qui est Bethsaida</span></p>
<p id="luke-9-11"><span class="verse-num">9:11</span> <span class="verse-body">quod cum cognovissent turbae secutae sunt illum et excepit illos et loquebatur illis de regno Dei et eos qui cura indigebant sanabat</span></p>
<p id="luke-9-12"><span class="verse-num">9:12</span> <span class="verse-body">dies autem coeperat declinare et accedentes duodecim dixerunt illi dimitte turbas ut euntes in castella villasque quae circa sunt devertant et inveniant escas quia hic in loco deserto sumus</span></p>
<p id="luke-9-13"><span class="verse-num">9:13</span> <span class="verse-body">ait autem ad illos vos date illis manducare at illi dixerunt non sunt nobis plus quam quinque panes et duo pisces nisi forte nos eamus et emamus in omnem hanc turbam escas</span></p>
<p id="luke-9-14"><span class="verse-num">9:14</span> <span class="verse-body">erant autem fere viri quinque milia ait autem ad discipulos suos facite illos discumbere per convivia quinquagenos</span></p>
<p id="luke-9-15"><span class="verse-num">9:15</span> <span class="verse-body">et ita fecerunt et discumbere fecerunt omnes</span></p>
<p id="luke-9-16"><span class="verse-num">9:16</span> <span class="verse-body">acceptis autem quinque panibus et duobus piscibus respexit in caelum et benedixit illis et fregit et distribuit discipulis suis ut ponerent ante turbas</span></p>
<p id="luke-9-17"><span class="verse-num">9:17</span> <span class="verse-body">et manducaverunt omnes et saturati sunt et sublatum est quod superfuit illis fragmentorum cofini duodecim</span></p>
<p id="luke-9-18"><span class="verse-num">9:18</span> <span class="verse-body">et factum est cum solus esset orans erant cum illo et discipuli et interrogavit illos dicens quem me dicunt esse turbae</span></p>
<p id="luke-9-19"><span class="verse-num">9:19</span> <span class="verse-body">at illi responderunt et dixerunt Iohannem Baptistam alii autem Heliam alii quia propheta unus de prioribus surrexit</span></p>
<p id="luke-9-20"><span class="verse-num">9:20</span> <span class="verse-body">dixit autem illis vos autem quem me esse dicitis respondens Simon Petrus dixit Christum Dei</span></p>
<p id="luke-9-21"><span class="verse-num">9:21</span> <span class="verse-body">at ille increpans illos praecepit ne cui dicerent hoc</span></p>
<p id="luke-9-22"><span class="verse-num">9:22</span> <span class="verse-body">dicens quia oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere</span></p>
<p id="luke-9-23"><span class="verse-num">9:23</span> <span class="verse-body">dicebat autem ad omnes si quis vult post me venire abneget se ipsum et tollat crucem suam cotidie et sequatur me</span></p>
<p id="luke-9-24"><span class="verse-num">9:24</span> <span class="verse-body">qui enim voluerit animam suam salvam facere perdet illam nam qui perdiderit animam suam propter me salvam faciet illam</span></p>
<p id="luke-9-25"><span class="verse-num">9:25</span> <span class="verse-body">quid enim proficit homo si lucretur universum mundum se autem ipsum perdat et detrimentum sui faciat</span></p>
<p id="luke-9-26"><span class="verse-num">9:26</span> <span class="verse-body">nam qui me erubuerit et meos sermones hunc Filius hominis erubescet cum venerit in maiestate sua et Patris et sanctorum angelorum</span></p>
<p id="luke-9-27"><span class="verse-num">9:27</span> <span class="verse-body">dico autem vobis vere sunt aliqui hic stantes qui non gustabunt mortem donec videant regnum Dei</span></p>
<p id="luke-9-28"><span class="verse-num">9:28</span> <span class="verse-body">factum est autem post haec verba fere dies octo et adsumpsit Petrum et Iohannem et Iacobum et ascendit in montem ut oraret</span></p>
<p id="luke-9-29"><span class="verse-num">9:29</span> <span class="verse-body">et factum est dum oraret species vultus eius altera et vestitus eius albus refulgens</span></p>
<p id="luke-9-30"><span class="verse-num">9:30</span> <span class="verse-body">et ecce duo viri loquebantur cum illo erant autem Moses et Helias</span></p>
<p id="luke-9-31"><span class="verse-num">9:31</span> <span class="verse-body">visi in maiestate et dicebant excessum eius quem conpleturus erat in Hierusalem</span></p>
<p id="luke-9-32"><span class="verse-num">9:32</span> <span class="verse-body">Petrus vero et qui cum illo gravati erant somno et evigilantes viderunt maiestatem eius et duos viros qui stabant cum illo</span></p>
<p id="luke-9-33"><span class="verse-num">9:33</span> <span class="verse-body">et factum est cum discederent ab illo ait Petrus ad Iesum praeceptor bonum est nos hic esse et faciamus tria tabernacula unum tibi et unum Mosi et unum Heliae nesciens quid diceret</span></p>
<p id="luke-9-34"><span class="verse-num">9:34</span> <span class="verse-body">haec autem illo loquente facta est nubes et obumbravit eos et timuerunt intrantibus illis in nubem</span></p>
<p id="luke-9-35"><span class="verse-num">9:35</span> <span class="verse-body">et vox facta est de nube dicens hic est Filius meus electus ipsum audite</span></p>
<p id="luke-9-36"><span class="verse-num">9:36</span> <span class="verse-body">et dum fieret vox inventus est Iesus solus et ipsi tacuerunt et nemini dixerunt in illis diebus quicquam ex his quae viderant</span></p>
<p id="luke-9-37"><span class="verse-num">9:37</span> <span class="verse-body">factum est autem in sequenti die descendentibus illis de monte occurrit illi turba multa</span></p>
<p id="luke-9-38"><span class="verse-num">9:38</span> <span class="verse-body">et ecce vir de turba exclamavit dicens magister obsecro te respice in filium meum quia unicus est mihi</span></p>
<p id="luke-9-39"><span class="verse-num">9:39</span> <span class="verse-body">et ecce spiritus adprehendit illum et subito clamat et elidit et dissipat eum cum spuma et vix discedit dilanians eum</span></p>
<p id="luke-9-40"><span class="verse-num">9:40</span> <span class="verse-body">et rogavi discipulos tuos ut eicerent illum et non potuerunt</span></p>
<p id="luke-9-41"><span class="verse-num">9:41</span> <span class="verse-body">respondens autem Iesus dixit o generatio infidelis et perversa usquequo ero apud vos et patiar vos adduc huc filium tuum</span></p>
<p id="luke-9-42"><span class="verse-num">9:42</span> <span class="verse-body">et cum accederet elisit illum daemonium et dissipavit</span></p>
<p id="luke-9-43"><span class="verse-num">9:43</span> <span class="verse-body">et increpavit Iesus spiritum inmundum et sanavit puerum et reddidit illum patri eius</span></p>
<p id="luke-9-44"><span class="verse-num">9:44</span> <span class="verse-body">stupebant autem omnes in magnitudine Dei omnibusque mirantibus in omnibus quae faciebat dixit ad discipulos suos ponite vos in cordibus vestris sermones istos Filius enim hominis futurum est ut tradatur in manus hominum</span></p>
<p id="luke-9-45"><span class="verse-num">9:45</span> <span class="verse-body">at illi ignorabant verbum istud et erat velatum ante eos ut non sentirent illud et timebant interrogare eum de hoc verbo</span></p>
<p id="luke-9-46"><span class="verse-num">9:46</span> <span class="verse-body">intravit autem cogitatio in eos quis eorum maior esset</span></p>
<p id="luke-9-47"><span class="verse-num">9:47</span> <span class="verse-body">at Iesus videns cogitationes cordis illorum adprehendens puerum statuit eum secus se</span></p>
<p id="luke-9-48"><span class="verse-num">9:48</span> <span class="verse-body">et ait illis quicumque susceperit puerum istum in nomine meo me recipit et quicumque me recipit recipit eum qui me misit nam qui minor est inter omnes vos hic maior est</span></p>
<p id="luke-9-49"><span class="verse-num">9:49</span> <span class="verse-body">respondens autem Iohannes dixit praeceptor vidimus quendam in nomine tuo eicientem daemonia et prohibuimus eum quia non sequitur nobiscum</span></p>
<p id="luke-9-50"><span class="verse-num">9:50</span> <span class="verse-body">et ait ad illum Iesus nolite prohibere qui enim non est adversum vos pro vobis est</span></p>
<p id="luke-9-51"><span class="verse-num">9:51</span> <span class="verse-body">factum est autem dum conplerentur dies adsumptionis eius et ipse faciem suam firmavit ut iret Hierusalem</span></p>
<p id="luke-9-52"><span class="verse-num">9:52</span> <span class="verse-body">et misit nuntios ante conspectum suum et euntes intraverunt in civitatem Samaritanorum ut pararent illi</span></p>
<p id="luke-9-53"><span class="verse-num">9:53</span> <span class="verse-body">et non receperunt eum quia facies eius erat euntis Hierusalem</span></p>
<p id="luke-9-54"><span class="verse-num">9:54</span> <span class="verse-body">cum vidissent autem discipuli eius Iacobus et Iohannes dixerunt Domine vis dicimus ut ignis descendat de caelo et consumat illos</span></p>
<p id="luke-9-55"><span class="verse-num">9:55</span> <span class="verse-body">et conversus increpavit illos</span></p>
<p id="luke-9-56"><span class="verse-num">9:56</span> <span class="verse-body">et abierunt in aliud castellum</span></p>
<p id="luke-9-57"><span class="verse-num">9:57</span> <span class="verse-body">factum est autem ambulantibus illis in via dixit quidam ad illum sequar te quocumque ieris</span></p>
<p id="luke-9-58"><span class="verse-num">9:58</span> <span class="verse-body">et ait illi Iesus vulpes foveas habent et volucres caeli nidos Filius autem hominis non habet ubi caput reclinet</span></p>
<p id="luke-9-59"><span class="verse-num">9:59</span> <span class="verse-body">ait autem ad alterum sequere me ille autem dixit Domine permitte mihi primum ire sepelire patrem meum</span></p>
<p id="luke-9-60"><span class="verse-num">9:60</span> <span class="verse-body">dixitque ei Iesus sine ut mortui sepeliant mortuos suos tu autem vade adnuntia regnum Dei</span></p>
<p id="luke-9-61"><span class="verse-num">9:61</span> <span class="verse-body">et ait alter sequar te Domine sed primum permitte mihi renuntiare his qui domi sunt</span></p>
<p id="luke-9-62"><span class="verse-num">9:62</span> <span class="verse-body">ait ad illum Iesus nemo mittens manum suam in aratrum et aspiciens retro aptus est regno Dei __________________________________________________________________</span></p>
<h2 id="luke-ch-10">Chapter 10</h2>
<p class="verses"><a href="#luke-10-1">1</a> <a href="#luke-10-2">2</a> <a href="#luke-10-3">3</a> <a href="#luke-10-4">4</a> <a href="#luke-10-5">5</a> <a href="#luke-10-6">6</a> <a href="#luke-10-7">7</a> <a href="#luke-10-8">8</a> <a href="#luke-10-9">9</a> <a href="#luke-10-10">10</a> <a href="#luke-10-11">11</a> <a href="#luke-10-12">12</a> <a href="#luke-10-13">13</a> <a href="#luke-10-14">14</a> <a href="#luke-10-15">15</a> <a href="#luke-10-16">16</a> <a href="#luke-10-17">17</a> <a href="#luke-10-18">18</a> <a href="#luke-10-19">19</a> <a href="#luke-10-20">20</a> <a href="#luke-10-21">21</a> <a href="#luke-10-22">22</a> <a href="#luke-10-23">23</a> <a href="#luke-10-24">24</a> <a href="#luke-10-25">25</a> <a href="#luke-10-26">26</a> <a href="#luke-10-27">27</a> <a href="#luke-10-28">28</a> <a href="#luke-10-29">29</a> <a href="#luke-10-30">30</a> <a href="#luke-10-31">31</a> <a href="#luke-10-32">32</a> <a href="#luke-10-33">33</a> <a href="#luke-10-34">34</a> <a href="#luke-10-35">35</a> <a href="#luke-10-36">36</a> <a href="#luke-10-37">37</a> <a href="#luke-10-38">38</a> <a href="#luke-10-39">39</a> <a href="#luke-10-40">40</a> <a href="#luke-10-41">41</a> <a href="#luke-10-42">42</a></p>
<p id="luke-10-1"><span class="verse-num">10:1</span> <span class="verse-body">post haec autem designavit Dominus et alios septuaginta duos et misit illos binos ante faciem suam in omnem civitatem et locum quo erat ipse venturus</span></p>
<p id="luke-10-2"><span class="verse-num">10:2</span> <span class="verse-body">et dicebat illis messis quidem multa operarii autem pauci rogate ergo Dominum messis ut mittat operarios in messem</span></p>
<p id="luke-10-3"><span class="verse-num">10:3</span> <span class="verse-body">ite ecce ego mitto vos sicut agnos inter lupos</span></p>
<p id="luke-10-4"><span class="verse-num">10:4</span> <span class="verse-body">nolite portare sacculum neque peram neque calciamenta et neminem per viam salutaveritis</span></p>
<p id="luke-10-5"><span class="verse-num">10:5</span> <span class="verse-body">in quamcumque domum intraveritis primum dicite pax huic domui</span></p>
<p id="luke-10-6"><span class="verse-num">10:6</span> <span class="verse-body">et si ibi fuerit filius pacis requiescet super illam pax vestra sin autem ad vos revertetur</span></p>
<p id="luke-10-7"><span class="verse-num">10:7</span> <span class="verse-body">in eadem autem domo manete edentes et bibentes quae apud illos sunt dignus enim est operarius mercede sua nolite transire de domo in domum</span></p>
<p id="luke-10-8"><span class="verse-num">10:8</span> <span class="verse-body">et in quamcumque civitatem intraveritis et susceperint vos manducate quae adponuntur vobis</span></p>
<p id="luke-10-9"><span class="verse-num">10:9</span> <span class="verse-body">et curate infirmos qui in illa sunt et dicite illis adpropinquavit in vos regnum Dei</span></p>
<p id="luke-10-10"><span class="verse-num">10:10</span> <span class="verse-body">in quamcumque civitatem intraveritis et non receperint vos exeuntes in plateas eius dicite</span></p>
<p id="luke-10-11"><span class="verse-num">10:11</span> <span class="verse-body">etiam pulverem qui adhesit nobis de civitate vestra extergimus in vos tamen hoc scitote quia adpropinquavit regnum Dei</span></p>
<p id="luke-10-12"><span class="verse-num">10:12</span> <span class="verse-body">dico vobis quia Sodomis in die illa remissius erit quam illi civitati</span></p>
<p id="luke-10-13"><span class="verse-num">10:13</span> <span class="verse-body">vae tibi Corazain vae tibi Bethsaida quia si in Tyro et Sidone factae fuissent virtutes quae in vobis factae sunt olim in cilicio et cinere sedentes paeniterent</span></p>
<p id="luke-10-14"><span class="verse-num">10:14</span> <span class="verse-body">verumtamen Tyro et Sidoni remissius erit in iudicio quam vobis</span></p>
<p id="luke-10-15"><span class="verse-num">10:15</span> <span class="verse-body">et tu Capharnaum usque in caelum exaltata usque ad infernum demergeris</span></p>
<p id="luke-10-16"><span class="verse-num">10:16</span> <span class="verse-body">qui vos audit me audit et qui vos spernit me spernit qui autem me spernit spernit eum qui me misit</span></p>
<p id="luke-10-17"><span class="verse-num">10:17</span> <span class="verse-body">reversi sunt autem septuaginta duo cum gaudio dicentes Domine etiam daemonia subiciuntur nobis in nomine tuo</span></p>
<p id="luke-10-18"><span class="verse-num">10:18</span> <span class="verse-body">et ait illis videbam Satanan sicut fulgur de caelo cadentem</span></p>
<p id="luke-10-19"><span class="verse-num">10:19</span> <span class="verse-body">ecce dedi vobis potestatem calcandi supra serpentes et scorpiones et supra omnem virtutem inimici et nihil vobis nocebit</span></p>
<p id="luke-10-20"><span class="verse-num">10:20</span> <span class="verse-body">verumtamen in hoc nolite gaudere quia spiritus vobis subiciuntur gaudete autem quod nomina vestra scripta sunt in caelis</span></p>
<p id="luke-10-21"><span class="verse-num">10:21</span> <span class="verse-body">in ipsa hora exultavit Spiritu Sancto et dixit confiteor tibi Pater Domine caeli et terrae quod abscondisti haec a sapientibus et prudentibus et revelasti ea parvulis etiam Pater quia sic placuit ante te</span></p>
<p id="luke-10-22"><span class="verse-num">10:22</span> <span class="verse-body">omnia mihi tradita sunt a Patre meo et nemo scit qui sit Filius nisi Pater et qui sit Pater nisi Filius et cui voluerit Filius revelare</span></p>
<p id="luke-10-23"><span class="verse-num">10:23</span> <span class="verse-body">et conversus ad discipulos suos dixit beati oculi qui vident quae videtis</span></p>
<p id="luke-10-24"><span class="verse-num">10:24</span> <span class="verse-body">dico enim vobis quod multi prophetae et reges voluerunt videre quae vos videtis et non viderunt et audire quae auditis et non audierunt</span></p>
<p id="luke-10-25"><span class="verse-num">10:25</span> <span class="verse-body">et ecce quidam legis peritus surrexit temptans illum et dicens magister quid faciendo vitam aeternam possidebo</span></p>
<p id="luke-10-26"><span class="verse-num">10:26</span> <span class="verse-body">at ille dixit ad eum in lege quid scriptum est quomodo legis</span></p>
<p id="luke-10-27"><span class="verse-num">10:27</span> <span class="verse-body">ille respondens dixit diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut te ipsum</span></p>
<p id="luke-10-28"><span class="verse-num">10:28</span> <span class="verse-body">dixitque illi recte respondisti hoc fac et vives</span></p>
<p id="luke-10-29"><span class="verse-num">10:29</span> <span class="verse-body">ille autem volens iustificare se ipsum dixit ad Iesum et quis est meus proximus</span></p>
<p id="luke-10-30"><span class="verse-num">10:30</span> <span class="verse-body">suscipiens autem Iesus dixit homo quidam descendebat ab Hierusalem in Hiericho et incidit in latrones qui etiam despoliaverunt eum et plagis inpositis abierunt semivivo relicto</span></p>
<p id="luke-10-31"><span class="verse-num">10:31</span> <span class="verse-body">accidit autem ut sacerdos quidam descenderet eadem via et viso illo praeterivit</span></p>
<p id="luke-10-32"><span class="verse-num">10:32</span> <span class="verse-body">similiter et Levita cum esset secus locum et videret eum pertransiit</span></p>
<p id="luke-10-33"><span class="verse-num">10:33</span> <span class="verse-body">Samaritanus autem quidam iter faciens venit secus eum et videns eum misericordia motus est</span></p>
<p id="luke-10-34"><span class="verse-num">10:34</span> <span class="verse-body">et adpropians alligavit vulnera eius infundens oleum et vinum et inponens illum in iumentum suum duxit in stabulum et curam eius egit</span></p>
<p id="luke-10-35"><span class="verse-num">10:35</span> <span class="verse-body">et altera die protulit duos denarios et dedit stabulario et ait curam illius habe et quodcumque supererogaveris ego cum rediero reddam tibi</span></p>
<p id="luke-10-36"><span class="verse-num">10:36</span> <span class="verse-body">quis horum trium videtur tibi proximus fuisse illi qui incidit in latrones</span></p>
<p id="luke-10-37"><span class="verse-num">10:37</span> <span class="verse-body">at ille dixit qui fecit misericordiam in illum et ait illi Iesus vade et tu fac similiter</span></p>
<p id="luke-10-38"><span class="verse-num">10:38</span> <span class="verse-body">factum est autem dum irent et ipse intravit in quoddam castellum et mulier quaedam Martha nomine excepit illum in domum suam</span></p>
<p id="luke-10-39"><span class="verse-num">10:39</span> <span class="verse-body">et huic erat soror nomine Maria quae etiam sedens secus pedes Domini audiebat verbum illius</span></p>
<p id="luke-10-40"><span class="verse-num">10:40</span> <span class="verse-body">Martha autem satagebat circa frequens ministerium quae stetit et ait Domine non est tibi curae quod soror mea reliquit me solam ministrare dic ergo illi ut me adiuvet</span></p>
<p id="luke-10-41"><span class="verse-num">10:41</span> <span class="verse-body">et respondens dixit illi Dominus Martha Martha sollicita es et turbaris erga plurima</span></p>
<p id="luke-10-42"><span class="verse-num">10:42</span> <span class="verse-body">porro unum est necessarium Maria optimam partem elegit quae non auferetur ab ea __________________________________________________________________</span></p>
<h2 id="luke-ch-11">Chapter 11</h2>
<p class="verses"><a href="#luke-11-1">1</a> <a href="#luke-11-2">2</a> <a href="#luke-11-3">3</a> <a href="#luke-11-4">4</a> <a href="#luke-11-5">5</a> <a href="#luke-11-6">6</a> <a href="#luke-11-7">7</a> <a href="#luke-11-8">8</a> <a href="#luke-11-9">9</a> <a href="#luke-11-10">10</a> <a href="#luke-11-11">11</a> <a href="#luke-11-12">12</a> <a href="#luke-11-13">13</a> <a href="#luke-11-14">14</a> <a href="#luke-11-15">15</a> <a href="#luke-11-16">16</a> <a href="#luke-11-17">17</a> <a href="#luke-11-18">18</a> <a href="#luke-11-19">19</a> <a href="#luke-11-20">20</a> <a href="#luke-11-21">21</a> <a href="#luke-11-22">22</a> <a href="#luke-11-23">23</a> <a href="#luke-11-24">24</a> <a href="#luke-11-25">25</a> <a href="#luke-11-26">26</a> <a href="#luke-11-27">27</a> <a href="#luke-11-28">28</a> <a href="#luke-11-29">29</a> <a href="#luke-11-30">30</a> <a href="#luke-11-31">31</a> <a href="#luke-11-32">32</a> <a href="#luke-11-33">33</a> <a href="#luke-11-34">34</a> <a href="#luke-11-35">35</a> <a href="#luke-11-36">36</a> <a href="#luke-11-37">37</a> <a href="#luke-11-38">38</a> <a href="#luke-11-39">39</a> <a href="#luke-11-40">40</a> <a href="#luke-11-41">41</a> <a href="#luke-11-42">42</a> <a href="#luke-11-43">43</a> <a href="#luke-11-44">44</a> <a href="#luke-11-45">45</a> <a href="#luke-11-46">46</a> <a href="#luke-11-47">47</a> <a href="#luke-11-48">48</a> <a href="#luke-11-49">49</a> <a href="#luke-11-50">50</a> <a href="#luke-11-51">51</a> <a href="#luke-11-52">52</a> <a href="#luke-11-53">53</a> <a href="#luke-11-54">54</a></p>
<p id="luke-11-1"><span class="verse-num">11:1</span> <span class="verse-body">et factum est cum esset in loco quodam orans ut cessavit dixit unus ex discipulis eius ad eum Domine doce nos orare sicut et Iohannes docuit discipulos suos</span></p>
<p id="luke-11-2"><span class="verse-num">11:2</span> <span class="verse-body">et ait illis cum oratis dicite Pater sanctificetur nomen tuum adveniat regnum tuum</span></p>
<p id="luke-11-3"><span class="verse-num">11:3</span> <span class="verse-body">panem nostrum cotidianum da nobis cotidie</span></p>
<p id="luke-11-4"><span class="verse-num">11:4</span> <span class="verse-body">et dimitte nobis peccata nostra siquidem et ipsi dimittimus omni debenti nobis et ne nos inducas in temptationem</span></p>
<p id="luke-11-5"><span class="verse-num">11:5</span> <span class="verse-body">et ait ad illos quis vestrum habebit amicum et ibit ad illum media nocte et dicit illi amice commoda mihi tres panes</span></p>
<p id="luke-11-6"><span class="verse-num">11:6</span> <span class="verse-body">quoniam amicus meus venit de via ad me et non habeo quod ponam ante illum</span></p>
<p id="luke-11-7"><span class="verse-num">11:7</span> <span class="verse-body">et ille de intus respondens dicat noli mihi molestus esse iam ostium clausum est et pueri mei mecum sunt in cubili non possum surgere et dare tibi</span></p>
<p id="luke-11-8"><span class="verse-num">11:8</span> <span class="verse-body">dico vobis et si non dabit illi surgens eo quod amicus eius sit propter inprobitatem tamen eius surget et dabit illi quotquot habet necessarios</span></p>
<p id="luke-11-9"><span class="verse-num">11:9</span> <span class="verse-body">et ego vobis dico petite et dabitur vobis quaerite et invenietis pulsate et aperietur vobis</span></p>
<p id="luke-11-10"><span class="verse-num">11:10</span> <span class="verse-body">omnis enim qui petit accipit et qui quaerit invenit et pulsanti aperietur</span></p>
<p id="luke-11-11"><span class="verse-num">11:11</span> <span class="verse-body">quis autem ex vobis patrem petet panem numquid lapidem dabit illi aut piscem numquid pro pisce serpentem dabit illi</span></p>
<p id="luke-11-12"><span class="verse-num">11:12</span> <span class="verse-body">aut si petierit ovum numquid porriget illi scorpionem</span></p>
<p id="luke-11-13"><span class="verse-num">11:13</span> <span class="verse-body">si ergo vos cum sitis mali nostis bona data dare filiis vestris quanto magis Pater vester de caelo dabit spiritum bonum petentibus se</span></p>
<p id="luke-11-14"><span class="verse-num">11:14</span> <span class="verse-body">et erat eiciens daemonium et illud erat mutum et cum eiecisset daemonium locutus est mutus et admiratae sunt turbae</span></p>
<p id="luke-11-15"><span class="verse-num">11:15</span> <span class="verse-body">quidam autem ex eis dixerunt in Beelzebub principe daemoniorum eicit daemonia</span></p>
<p id="luke-11-16"><span class="verse-num">11:16</span> <span class="verse-body">et alii temptantes signum de caelo quaerebant ab eo</span></p>
<p id="luke-11-17"><span class="verse-num">11:17</span> <span class="verse-body">ipse autem ut vidit cogitationes eorum dixit eis omne regnum in se ipsum divisum desolatur et domus supra domum cadet</span></p>
<p id="luke-11-18"><span class="verse-num">11:18</span> <span class="verse-body">si autem et Satanas in se ipsum divisus est quomodo stabit regnum ipsius quia dicitis in Beelzebub eicere me daemonia</span></p>
<p id="luke-11-19"><span class="verse-num">11:19</span> <span class="verse-body">si autem ego in Beelzebub eicio daemonia filii vestri in quo eiciunt ideo ipsi iudices vestri erunt</span></p>
<p id="luke-11-20"><span class="verse-num">11:20</span> <span class="verse-body">porro si in digito Dei eicio daemonia profecto praevenit in vos regnum Dei</span></p>
<p id="luke-11-21"><span class="verse-num">11:21</span> <span class="verse-body">cum fortis armatus custodit atrium suum in pace sunt ea quae possidet</span></p>
<p id="luke-11-22"><span class="verse-num">11:22</span> <span class="verse-body">si autem fortior illo superveniens vicerit eum universa arma eius aufert in quibus confidebat et spolia eius distribuit</span></p>
<p id="luke-11-23"><span class="verse-num">11:23</span> <span class="verse-body">qui non est mecum adversum me est et qui non colligit mecum dispergit</span></p>
<p id="luke-11-24"><span class="verse-num">11:24</span> <span class="verse-body">cum inmundus spiritus exierit de homine perambulat per loca inaquosa quaerens requiem et non inveniens dicit revertar in domum meam unde exivi</span></p>
<p id="luke-11-25"><span class="verse-num">11:25</span> <span class="verse-body">et cum venerit invenit scopis mundatam</span></p>
<p id="luke-11-26"><span class="verse-num">11:26</span> <span class="verse-body">et tunc vadit et adsumit septem alios spiritus nequiores se et ingressi habitant ibi et sunt novissima hominis illius peiora prioribus</span></p>
<p id="luke-11-27"><span class="verse-num">11:27</span> <span class="verse-body">factum est autem cum haec diceret extollens vocem quaedam mulier de turba dixit illi beatus venter qui te portavit et ubera quae suxisti</span></p>
<p id="luke-11-28"><span class="verse-num">11:28</span> <span class="verse-body">at ille dixit quippini beati qui audiunt verbum Dei et custodiunt</span></p>
<p id="luke-11-29"><span class="verse-num">11:29</span> <span class="verse-body">turbis autem concurrentibus coepit dicere generatio haec generatio nequam est signum quaerit et signum non dabitur illi nisi signum Ionae</span></p>
<p id="luke-11-30"><span class="verse-num">11:30</span> <span class="verse-body">nam sicut Ionas fuit signum Ninevitis ita erit et Filius hominis generationi isti</span></p>
<p id="luke-11-31"><span class="verse-num">11:31</span> <span class="verse-body">regina austri surget in iudicio cum viris generationis huius et condemnabit illos quia venit a finibus terrae audire sapientiam Salomonis et ecce plus Salomone hic</span></p>
<p id="luke-11-32"><span class="verse-num">11:32</span> <span class="verse-body">viri ninevitae surgent in iudicio cum generatione hac et condemnabunt illam quia paenitentiam egerunt ad praedicationem Ionae et ecce plus Iona hic</span></p>
<p id="luke-11-33"><span class="verse-num">11:33</span> <span class="verse-body">nemo lucernam accendit et in abscondito ponit neque sub modio sed supra candelabrum ut qui ingrediuntur lumen videant</span></p>
<p id="luke-11-34"><span class="verse-num">11:34</span> <span class="verse-body">lucerna corporis tui est oculus tuus si oculus tuus fuerit simplex totum corpus tuum lucidum erit si autem nequam fuerit etiam corpus tuum tenebrosum erit</span></p>
<p id="luke-11-35"><span class="verse-num">11:35</span> <span class="verse-body">vide ergo ne lumen quod in te est tenebrae sint</span></p>
<p id="luke-11-36"><span class="verse-num">11:36</span> <span class="verse-body">si ergo corpus tuum totum lucidum fuerit non habens aliquam partem tenebrarum erit lucidum totum et sicut lucerna fulgoris inluminabit te</span></p>
<p id="luke-11-37"><span class="verse-num">11:37</span> <span class="verse-body">et cum loqueretur rogavit illum quidam Pharisaeus ut pranderet apud se et ingressus recubuit</span></p>
<p id="luke-11-38"><span class="verse-num">11:38</span> <span class="verse-body">Pharisaeus autem coepit intra se reputans dicere quare non baptizatus esset ante prandium</span></p>
<p id="luke-11-39"><span class="verse-num">11:39</span> <span class="verse-body">et ait Dominus ad illum nunc vos Pharisaei quod de foris est calicis et catini mundatis quod autem intus est vestrum plenum est rapina et iniquitate</span></p>
<p id="luke-11-40"><span class="verse-num">11:40</span> <span class="verse-body">stulti nonne qui fecit quod de foris est etiam id quod de intus est fecit</span></p>
<p id="luke-11-41"><span class="verse-num">11:41</span> <span class="verse-body">verumtamen quod superest date elemosynam et ecce omnia munda sunt vobis</span></p>
<p id="luke-11-42"><span class="verse-num">11:42</span> <span class="verse-body">sed vae vobis Pharisaeis quia decimatis mentam et rutam et omne holus et praeteritis iudicium et caritatem Dei haec autem oportuit facere et illa non omittere</span></p>
<p id="luke-11-43"><span class="verse-num">11:43</span> <span class="verse-body">vae vobis Pharisaeis quia diligitis primas cathedras in synagogis et salutationes in foro</span></p>
<p id="luke-11-44"><span class="verse-num">11:44</span> <span class="verse-body">vae vobis quia estis ut monumenta quae non parent et homines ambulantes supra nesciunt</span></p>
<p id="luke-11-45"><span class="verse-num">11:45</span> <span class="verse-body">respondens autem quidam ex legis peritis ait illi magister haec dicens etiam nobis contumeliam facis</span></p>
<p id="luke-11-46"><span class="verse-num">11:46</span> <span class="verse-body">at ille ait et vobis legis peritis vae quia oneratis homines oneribus quae portari non possunt et ipsi uno digito vestro non tangitis sarcinas</span></p>
<p id="luke-11-47"><span class="verse-num">11:47</span> <span class="verse-body">vae vobis quia aedificatis monumenta prophetarum patres autem vestri occiderunt illos</span></p>
<p id="luke-11-48"><span class="verse-num">11:48</span> <span class="verse-body">profecto testificamini quod consentitis operibus patrum vestrorum quoniam quidem ipsi eos occiderunt vos autem aedificatis eorum sepulchra</span></p>
<p id="luke-11-49"><span class="verse-num">11:49</span> <span class="verse-body">propterea et sapientia Dei dixit mittam ad illos prophetas et apostolos et ex illis occident et persequentur</span></p>
<p id="luke-11-50"><span class="verse-num">11:50</span> <span class="verse-body">ut inquiratur sanguis omnium prophetarum qui effusus est a constitutione mundi a generatione ista</span></p>
<p id="luke-11-51"><span class="verse-num">11:51</span> <span class="verse-body">a sanguine Abel usque ad sanguinem Zacchariae qui periit inter altare et aedem ita dico vobis requiretur ab hac generatione</span></p>
<p id="luke-11-52"><span class="verse-num">11:52</span> <span class="verse-body">vae vobis legis peritis quia tulistis clavem scientiae ipsi non introistis et eos qui introibant prohibuistis</span></p>
<p id="luke-11-53"><span class="verse-num">11:53</span> <span class="verse-body">cum haec ad illos diceret coeperunt Pharisaei et legis periti graviter insistere et os eius opprimere de multis</span></p>
<p id="luke-11-54"><span class="verse-num">11:54</span> <span class="verse-body">insidiantes et quaerentes capere aliquid ex ore eius ut accusarent eum __________________________________________________________________</span></p>
<h2 id="luke-ch-12">Chapter 12</h2>
<p class="verses"><a href="#luke-12-1">1</a> <a href="#luke-12-2">2</a> <a href="#luke-12-3">3</a> <a href="#luke-12-4">4</a> <a href="#luke-12-5">5</a> <a href="#luke-12-6">6</a> <a href="#luke-12-7">7</a> <a href="#luke-12-8">8</a> <a href="#luke-12-9">9</a> <a href="#luke-12-10">10</a> <a href="#luke-12-11">11</a> <a href="#luke-12-12">12</a> <a href="#luke-12-13">13</a> <a href="#luke-12-14">14</a> <a href="#luke-12-15">15</a> <a href="#luke-12-16">16</a> <a href="#luke-12-17">17</a> <a href="#luke-12-18">18</a> <a href="#luke-12-19">19</a> <a href="#luke-12-20">20</a> <a href="#luke-12-21">21</a> <a href="#luke-12-22">22</a> <a href="#luke-12-23">23</a> <a href="#luke-12-24">24</a> <a href="#luke-12-25">25</a> <a href="#luke-12-26">26</a> <a href="#luke-12-27">27</a> <a href="#luke-12-28">28</a> <a href="#luke-12-29">29</a> <a href="#luke-12-30">30</a> <a href="#luke-12-31">31</a> <a href="#luke-12-32">32</a> <a href="#luke-12-33">33</a> <a href="#luke-12-34">34</a> <a href="#luke-12-35">35</a> <a href="#luke-12-36">36</a> <a href="#luke-12-37">37</a> <a href="#luke-12-38">38</a> <a href="#luke-12-39">39</a> <a href="#luke-12-40">40</a> <a href="#luke-12-41">41</a> <a href="#luke-12-42">42</a> <a href="#luke-12-43">43</a> <a href="#luke-12-44">44</a> <a href="#luke-12-45">45</a> <a href="#luke-12-46">46</a> <a href="#luke-12-47">47</a> <a href="#luke-12-48">48</a> <a href="#luke-12-49">49</a> <a href="#luke-12-50">50</a> <a href="#luke-12-51">51</a> <a href="#luke-12-52">52</a> <a href="#luke-12-53">53</a> <a href="#luke-12-54">54</a> <a href="#luke-12-55">55</a> <a href="#luke-12-56">56</a> <a href="#luke-12-57">57</a> <a href="#luke-12-58">58</a> <a href="#luke-12-59">59</a></p>
<p id="luke-12-1"><span class="verse-num">12:1</span> <span class="verse-body">multis autem turbis circumstantibus ita ut se invicem conculcarent coepit dicere ad discipulos suos adtendite a fermento Pharisaeorum quae est hypocrisis</span></p>
<p id="luke-12-2"><span class="verse-num">12:2</span> <span class="verse-body">nihil autem opertum est quod non reveletur neque absconditum quod non sciatur</span></p>
<p id="luke-12-3"><span class="verse-num">12:3</span> <span class="verse-body">quoniam quae in tenebris dixistis in lumine dicentur et quod in aurem locuti estis in cubiculis praedicabitur in tectis</span></p>
<p id="luke-12-4"><span class="verse-num">12:4</span> <span class="verse-body">dico autem vobis amicis meis ne terreamini ab his qui occidunt corpus et post haec non habent amplius quod faciant</span></p>
<p id="luke-12-5"><span class="verse-num">12:5</span> <span class="verse-body">ostendam autem vobis quem timeatis timete eum qui postquam occiderit habet potestatem mittere in gehennam ita dico vobis hunc timete</span></p>
<p id="luke-12-6"><span class="verse-num">12:6</span> <span class="verse-body">nonne quinque passeres veneunt dipundio et unus ex illis non est in oblivione coram Deo</span></p>
<p id="luke-12-7"><span class="verse-num">12:7</span> <span class="verse-body">sed et capilli capitis vestri omnes numerati sunt nolite ergo timere multis passeribus pluris estis</span></p>
<p id="luke-12-8"><span class="verse-num">12:8</span> <span class="verse-body">dico autem vobis omnis quicumque confessus fuerit in me coram hominibus et Filius hominis confitebitur in illo coram angelis Dei</span></p>
<p id="luke-12-9"><span class="verse-num">12:9</span> <span class="verse-body">qui autem negaverit me coram hominibus denegabitur coram angelis Dei</span></p>
<p id="luke-12-10"><span class="verse-num">12:10</span> <span class="verse-body">et omnis qui dicit verbum in Filium hominis remittetur illi ei autem qui in Spiritum Sanctum blasphemaverit non remittetur</span></p>
<p id="luke-12-11"><span class="verse-num">12:11</span> <span class="verse-body">cum autem inducent vos in synagogas et ad magistratus et potestates nolite solliciti esse qualiter aut quid respondeatis aut quid dicatis</span></p>
<p id="luke-12-12"><span class="verse-num">12:12</span> <span class="verse-body">Spiritus enim Sanctus docebit vos in ipsa hora quae oporteat dicere</span></p>
<p id="luke-12-13"><span class="verse-num">12:13</span> <span class="verse-body">ait autem quidam ei de turba magister dic fratri meo ut dividat mecum hereditatem</span></p>
<p id="luke-12-14"><span class="verse-num">12:14</span> <span class="verse-body">at ille dixit ei homo quis me constituit iudicem aut divisorem super vos</span></p>
<p id="luke-12-15"><span class="verse-num">12:15</span> <span class="verse-body">dixitque ad illos videte et cavete ab omni avaritia quia non in abundantia cuiusquam vita eius est ex his quae possidet</span></p>
<p id="luke-12-16"><span class="verse-num">12:16</span> <span class="verse-body">dixit autem similitudinem ad illos dicens hominis cuiusdam divitis uberes fructus ager adtulit</span></p>
<p id="luke-12-17"><span class="verse-num">12:17</span> <span class="verse-body">et cogitabat intra se dicens quid faciam quod non habeo quo congregem fructus meos</span></p>
<p id="luke-12-18"><span class="verse-num">12:18</span> <span class="verse-body">et dixit hoc faciam destruam horrea mea et maiora faciam et illuc congregabo omnia quae nata sunt mihi et bona mea</span></p>
<p id="luke-12-19"><span class="verse-num">12:19</span> <span class="verse-body">et dicam animae meae anima habes multa bona posita in annos plurimos requiesce comede bibe epulare</span></p>
<p id="luke-12-20"><span class="verse-num">12:20</span> <span class="verse-body">dixit autem illi Deus stulte hac nocte animam tuam repetunt a te quae autem parasti cuius erunt</span></p>
<p id="luke-12-21"><span class="verse-num">12:21</span> <span class="verse-body">sic est qui sibi thesaurizat et non est in Deum dives</span></p>
<p id="luke-12-22"><span class="verse-num">12:22</span> <span class="verse-body">dixitque ad discipulos suos ideo dico vobis nolite solliciti esse animae quid manducetis neque corpori quid vestiamini</span></p>
<p id="luke-12-23"><span class="verse-num">12:23</span> <span class="verse-body">anima plus est quam esca et corpus quam vestimentum</span></p>
<p id="luke-12-24"><span class="verse-num">12:24</span> <span class="verse-body">considerate corvos quia non seminant neque metunt quibus non est cellarium neque horreum et Deus pascit illos quanto magis vos pluris estis illis</span></p>
<p id="luke-12-25"><span class="verse-num">12:25</span> <span class="verse-body">quis autem vestrum cogitando potest adicere ad staturam suam cubitum unum</span></p>
<p id="luke-12-26"><span class="verse-num">12:26</span> <span class="verse-body">si ergo neque quod minimum est potestis quid de ceteris solliciti estis</span></p>
<p id="luke-12-27"><span class="verse-num">12:27</span> <span class="verse-body">considerate lilia quomodo crescunt non laborant non nent dico autem vobis nec Salomon in omni gloria sua vestiebatur sicut unum ex istis</span></p>
<p id="luke-12-28"><span class="verse-num">12:28</span> <span class="verse-body">si autem faenum quod hodie in agro est et cras in clibanum mittitur Deus sic vestit quanto magis vos pusillae fidei</span></p>
<p id="luke-12-29"><span class="verse-num">12:29</span> <span class="verse-body">et vos nolite quaerere quid manducetis aut quid bibatis et nolite in sublime tolli</span></p>
<p id="luke-12-30"><span class="verse-num">12:30</span> <span class="verse-body">haec enim omnia gentes mundi quaerunt Pater autem vester scit quoniam his indigetis</span></p>
<p id="luke-12-31"><span class="verse-num">12:31</span> <span class="verse-body">verumtamen quaerite regnum Dei et haec omnia adicientur vobis</span></p>
<p id="luke-12-32"><span class="verse-num">12:32</span> <span class="verse-body">nolite timere pusillus grex quia conplacuit Patri vestro dare vobis regnum</span></p>
<p id="luke-12-33"><span class="verse-num">12:33</span> <span class="verse-body">vendite quae possidetis et date elemosynam facite vobis sacculos qui non veterescunt thesaurum non deficientem in caelis quo fur non adpropiat neque tinea corrumpit</span></p>
<p id="luke-12-34"><span class="verse-num">12:34</span> <span class="verse-body">ubi enim thesaurus vester est ibi et cor vestrum erit</span></p>
<p id="luke-12-35"><span class="verse-num">12:35</span> <span class="verse-body">sint lumbi vestri praecincti et lucernae ardentes</span></p>
<p id="luke-12-36"><span class="verse-num">12:36</span> <span class="verse-body">et vos similes hominibus expectantibus dominum suum quando revertatur a nuptiis ut cum venerit et pulsaverit confestim aperiant ei</span></p>
<p id="luke-12-37"><span class="verse-num">12:37</span> <span class="verse-body">beati servi illi quos cum venerit dominus invenerit vigilantes amen dico vobis quod praecinget se et faciet illos discumbere et transiens ministrabit illis</span></p>
<p id="luke-12-38"><span class="verse-num">12:38</span> <span class="verse-body">et si venerit in secunda vigilia et si in tertia vigilia venerit et ita invenerit beati sunt servi illi</span></p>
<p id="luke-12-39"><span class="verse-num">12:39</span> <span class="verse-body">hoc autem scitote quia si sciret pater familias qua hora fur veniret vigilaret utique et non sineret perfodiri domum suam</span></p>
<p id="luke-12-40"><span class="verse-num">12:40</span> <span class="verse-body">et vos estote parati quia qua hora non putatis Filius hominis venit</span></p>
<p id="luke-12-41"><span class="verse-num">12:41</span> <span class="verse-body">ait autem ei Petrus Domine ad nos dicis hanc parabolam an et ad omnes</span></p>
<p id="luke-12-42"><span class="verse-num">12:42</span> <span class="verse-body">dixit autem Dominus quis putas est fidelis dispensator et prudens quem constituet dominus super familiam suam ut det illis in tempore tritici mensuram</span></p>
<p id="luke-12-43"><span class="verse-num">12:43</span> <span class="verse-body">beatus ille servus quem cum venerit dominus invenerit ita facientem</span></p>
<p id="luke-12-44"><span class="verse-num">12:44</span> <span class="verse-body">vere dico vobis quia supra omnia quae possidet constituet illum</span></p>
<p id="luke-12-45"><span class="verse-num">12:45</span> <span class="verse-body">quod si dixerit servus ille in corde suo moram facit dominus meus venire et coeperit percutere pueros et ancillas et edere et bibere et inebriari</span></p>
<p id="luke-12-46"><span class="verse-num">12:46</span> <span class="verse-body">veniet dominus servi illius in die qua non sperat et hora qua nescit et dividet eum partemque eius cum infidelibus ponet</span></p>
<p id="luke-12-47"><span class="verse-num">12:47</span> <span class="verse-body">ille autem servus qui cognovit voluntatem domini sui et non praeparavit et non fecit secundum voluntatem eius vapulabit multas</span></p>
<p id="luke-12-48"><span class="verse-num">12:48</span> <span class="verse-body">qui autem non cognovit et fecit digna plagis vapulabit paucis omni autem cui multum datum est multum quaeretur ab eo et cui commendaverunt multum plus petent ab eo</span></p>
<p id="luke-12-49"><span class="verse-num">12:49</span> <span class="verse-body">ignem veni mittere in terram et quid volo si accendatur</span></p>
<p id="luke-12-50"><span class="verse-num">12:50</span> <span class="verse-body">baptisma autem habeo baptizari et quomodo coartor usque dum perficiatur</span></p>
<p id="luke-12-51"><span class="verse-num">12:51</span> <span class="verse-body">putatis quia pacem veni dare in terram non dico vobis sed separationem</span></p>
<p id="luke-12-52"><span class="verse-num">12:52</span> <span class="verse-body">erunt enim ex hoc quinque in domo una divisi tres in duo et duo in tres</span></p>
<p id="luke-12-53"><span class="verse-num">12:53</span> <span class="verse-body">dividentur pater in filium et filius in patrem suum mater in filiam et filia in matrem socrus in nurum suam et nurus in socrum suam</span></p>
<p id="luke-12-54"><span class="verse-num">12:54</span> <span class="verse-body">dicebat autem et ad turbas cum videritis nubem orientem ab occasu statim dicitis nimbus venit et ita fit</span></p>
<p id="luke-12-55"><span class="verse-num">12:55</span> <span class="verse-body">et cum austrum flantem dicitis quia aestus erit et fit</span></p>
<p id="luke-12-56"><span class="verse-num">12:56</span> <span class="verse-body">hypocritae faciem terrae et caeli nostis probare hoc autem tempus quomodo non probatis</span></p>
<p id="luke-12-57"><span class="verse-num">12:57</span> <span class="verse-body">quid autem et a vobis ipsis non iudicatis quod iustum est</span></p>
<p id="luke-12-58"><span class="verse-num">12:58</span> <span class="verse-body">cum autem vadis cum adversario tuo ad principem in via da operam liberari ab illo ne forte trahat te apud iudicem et iudex tradat te exactori et exactor mittat te in carcerem</span></p>
<p id="luke-12-59"><span class="verse-num">12:59</span> <span class="verse-body">dico tibi non exies inde donec etiam novissimum minutum reddas __________________________________________________________________</span></p>
<h2 id="luke-ch-13">Chapter 13</h2>
<p class="verses"><a href="#luke-13-1">1</a> <a href="#luke-13-2">2</a> <a href="#luke-13-3">3</a> <a href="#luke-13-4">4</a> <a href="#luke-13-5">5</a> <a href="#luke-13-6">6</a> <a href="#luke-13-7">7</a> <a href="#luke-13-8">8</a> <a href="#luke-13-9">9</a> <a href="#luke-13-10">10</a> <a href="#luke-13-11">11</a> <a href="#luke-13-12">12</a> <a href="#luke-13-13">13</a> <a href="#luke-13-14">14</a> <a href="#luke-13-15">15</a> <a href="#luke-13-16">16</a> <a href="#luke-13-17">17</a> <a href="#luke-13-18">18</a> <a href="#luke-13-19">19</a> <a href="#luke-13-20">20</a> <a href="#luke-13-21">21</a> <a href="#luke-13-22">22</a> <a href="#luke-13-23">23</a> <a href="#luke-13-24">24</a> <a href="#luke-13-25">25</a> <a href="#luke-13-26">26</a> <a href="#luke-13-27">27</a> <a href="#luke-13-28">28</a> <a href="#luke-13-29">29</a> <a href="#luke-13-30">30</a> <a href="#luke-13-31">31</a> <a href="#luke-13-32">32</a> <a href="#luke-13-33">33</a> <a href="#luke-13-34">34</a> <a href="#luke-13-35">35</a></p>
<p id="luke-13-1"><span class="verse-num">13:1</span> <span class="verse-body">aderant autem quidam ipso in tempore nuntiantes illi de Galilaeis quorum sanguinem Pilatus miscuit cum sacrificiis eorum</span></p>
<p id="luke-13-2"><span class="verse-num">13:2</span> <span class="verse-body">et respondens dixit illis putatis quod hii Galilaei prae omnibus Galilaeis peccatores fuerunt quia talia passi sunt</span></p>
<p id="luke-13-3"><span class="verse-num">13:3</span> <span class="verse-body">non dico vobis sed nisi paenitentiam habueritis omnes similiter peribitis</span></p>
<p id="luke-13-4"><span class="verse-num">13:4</span> <span class="verse-body">sicut illi decem et octo supra quos cecidit turris in Siloam et occidit eos putatis quia et ipsi debitores fuerunt praeter omnes homines habitantes in Hierusalem</span></p>
<p id="luke-13-5"><span class="verse-num">13:5</span> <span class="verse-body">non dico vobis sed si non paenitentiam egeritis omnes similiter peribitis</span></p>
<p id="luke-13-6"><span class="verse-num">13:6</span> <span class="verse-body">dicebat autem hanc similitudinem arborem fici habebat quidam plantatam in vinea sua et venit quaerens fructum in illa et non invenit</span></p>
<p id="luke-13-7"><span class="verse-num">13:7</span> <span class="verse-body">dixit autem ad cultorem vineae ecce anni tres sunt ex quo venio quaerens fructum in ficulnea hac et non invenio succide ergo illam ut quid etiam terram occupat</span></p>
<p id="luke-13-8"><span class="verse-num">13:8</span> <span class="verse-body">at ille respondens dixit illi domine dimitte illam et hoc anno usque dum fodiam circa illam et mittam stercora</span></p>
<p id="luke-13-9"><span class="verse-num">13:9</span> <span class="verse-body">et si quidem fecerit fructum sin autem in futurum succides eam</span></p>
<p id="luke-13-10"><span class="verse-num">13:10</span> <span class="verse-body">erat autem docens in synagoga eorum sabbatis</span></p>
<p id="luke-13-11"><span class="verse-num">13:11</span> <span class="verse-body">et ecce mulier quae habebat spiritum infirmitatis annis decem et octo et erat inclinata nec omnino poterat sursum respicere</span></p>
<p id="luke-13-12"><span class="verse-num">13:12</span> <span class="verse-body">quam cum videret Iesus vocavit ad se et ait illi mulier dimissa es ab infirmitate tua</span></p>
<p id="luke-13-13"><span class="verse-num">13:13</span> <span class="verse-body">et inposuit illi manus et confestim erecta est et glorificabat Deum</span></p>
<p id="luke-13-14"><span class="verse-num">13:14</span> <span class="verse-body">respondens autem archisynagogus indignans quia sabbato curasset Iesus dicebat turbae sex dies sunt in quibus oportet operari in his ergo venite et curamini et non in die sabbati</span></p>
<p id="luke-13-15"><span class="verse-num">13:15</span> <span class="verse-body">respondit autem ad illum Dominus et dixit hypocritae unusquisque vestrum sabbato non solvit bovem suum aut asinum a praesepio et ducit adaquare</span></p>
<p id="luke-13-16"><span class="verse-num">13:16</span> <span class="verse-body">hanc autem filiam Abrahae quam alligavit Satanas ecce decem et octo annis non oportuit solvi a vinculo isto die sabbati</span></p>
<p id="luke-13-17"><span class="verse-num">13:17</span> <span class="verse-body">et cum haec diceret erubescebant omnes adversarii eius et omnis populus gaudebat in universis quae gloriose fiebant ab eo</span></p>
<p id="luke-13-18"><span class="verse-num">13:18</span> <span class="verse-body">dicebat ergo cui simile est regnum Dei et cui simile esse existimabo illud</span></p>
<p id="luke-13-19"><span class="verse-num">13:19</span> <span class="verse-body">simile est grano sinapis quod acceptum homo misit in hortum suum et crevit et factum est in arborem magnam et volucres caeli requieverunt in ramis eius</span></p>
<p id="luke-13-20"><span class="verse-num">13:20</span> <span class="verse-body">et iterum dixit cui simile aestimabo regnum Dei</span></p>
<p id="luke-13-21"><span class="verse-num">13:21</span> <span class="verse-body">simile est fermento quod acceptum mulier abscondit in farinae sata tria donec fermentaretur totum</span></p>
<p id="luke-13-22"><span class="verse-num">13:22</span> <span class="verse-body">et ibat per civitates et castella docens et iter faciens in Hierusalem</span></p>
<p id="luke-13-23"><span class="verse-num">13:23</span> <span class="verse-body">ait autem illi quidam Domine si pauci sunt qui salvantur ipse autem dixit ad illos</span></p>
<p id="luke-13-24"><span class="verse-num">13:24</span> <span class="verse-body">contendite intrare per angustam portam quia multi dico vobis quaerunt intrare et non poterunt</span></p>
<p id="luke-13-25"><span class="verse-num">13:25</span> <span class="verse-body">cum autem intraverit pater familias et cluserit ostium et incipietis foris stare et pulsare ostium dicentes Domine aperi nobis et respondens dicet vobis nescio vos unde sitis</span></p>
<p id="luke-13-26"><span class="verse-num">13:26</span> <span class="verse-body">tunc incipietis dicere manducavimus coram te et bibimus et in plateis nostris docuisti</span></p>
<p id="luke-13-27"><span class="verse-num">13:27</span> <span class="verse-body">et dicet vobis nescio vos unde sitis discedite a me omnes operarii iniquitatis</span></p>
<p id="luke-13-28"><span class="verse-num">13:28</span> <span class="verse-body">ibi erit fletus et stridor dentium cum videritis Abraham et Isaac et Iacob et omnes prophetas in regno Dei vos autem expelli foras</span></p>
<p id="luke-13-29"><span class="verse-num">13:29</span> <span class="verse-body">et venient ab oriente et occidente et aquilone et austro et accumbent in regno Dei</span></p>
<p id="luke-13-30"><span class="verse-num">13:30</span> <span class="verse-body">et ecce sunt novissimi qui erunt primi et sunt primi qui erunt novissimi</span></p>
<p id="luke-13-31"><span class="verse-num">13:31</span> <span class="verse-body">in ipsa die accesserunt quidam Pharisaeorum dicentes illi exi et vade hinc quia Herodes vult te occidere</span></p>
<p id="luke-13-32"><span class="verse-num">13:32</span> <span class="verse-body">et ait illis ite dicite vulpi illi ecce eicio daemonia et sanitates perficio hodie et cras et tertia consummor</span></p>
<p id="luke-13-33"><span class="verse-num">13:33</span> <span class="verse-body">verumtamen oportet me hodie et cras et sequenti ambulare quia non capit prophetam perire extra Hierusalem</span></p>
<p id="luke-13-34"><span class="verse-num">13:34</span> <span class="verse-body">Hierusalem Hierusalem quae occidis prophetas et lapidas eos qui mittuntur ad te quotiens volui congregare filios tuos quemadmodum avis nidum suum sub pinnis et noluisti</span></p>
<p id="luke-13-35"><span class="verse-num">13:35</span> <span class="verse-body">ecce relinquitur vobis domus vestra dico autem vobis quia non videbitis me donec veniat cum dicetis benedictus qui venit in nomine Domini __________________________________________________________________</span></p>
<h2 id="luke-ch-14">Chapter 14</h2>
<p class="verses"><a href="#luke-14-1">1</a> <a href="#luke-14-2">2</a> <a href="#luke-14-3">3</a> <a href="#luke-14-4">4</a> <a href="#luke-14-5">5</a> <a href="#luke-14-6">6</a> <a href="#luke-14-7">7</a> <a href="#luke-14-8">8</a> <a href="#luke-14-9">9</a> <a href="#luke-14-10">10</a> <a href="#luke-14-11">11</a> <a href="#luke-14-12">12</a> <a href="#luke-14-13">13</a> <a href="#luke-14-14">14</a> <a href="#luke-14-15">15</a> <a href="#luke-14-16">16</a> <a href="#luke-14-17">17</a> <a href="#luke-14-18">18</a> <a href="#luke-14-19">19</a> <a href="#luke-14-20">20</a> <a href="#luke-14-21">21</a> <a href="#luke-14-22">22</a> <a href="#luke-14-23">23</a> <a href="#luke-14-24">24</a> <a href="#luke-14-25">25</a> <a href="#luke-14-26">26</a> <a href="#luke-14-27">27</a> <a href="#luke-14-28">28</a> <a href="#luke-14-29">29</a> <a href="#luke-14-30">30</a> <a href="#luke-14-31">31</a> <a href="#luke-14-32">32</a> <a href="#luke-14-33">33</a> <a href="#luke-14-34">34</a> <a href="#luke-14-35">35</a></p>
<p id="luke-14-1"><span class="verse-num">14:1</span> <span class="verse-body">et factum est cum intraret in domum cuiusdam principis Pharisaeorum sabbato manducare panem et ipsi observabant eum</span></p>
<p id="luke-14-2"><span class="verse-num">14:2</span> <span class="verse-body">et ecce homo quidam hydropicus erat ante illum</span></p>
<p id="luke-14-3"><span class="verse-num">14:3</span> <span class="verse-body">et respondens Iesus dixit ad legis peritos et Pharisaeos dicens si licet sabbato curare</span></p>
<p id="luke-14-4"><span class="verse-num">14:4</span> <span class="verse-body">at illi tacuerunt ipse vero adprehensum sanavit eum ac dimisit</span></p>
<p id="luke-14-5"><span class="verse-num">14:5</span> <span class="verse-body">et respondens ad illos dixit cuius vestrum asinus aut bos in puteum cadet et non continuo extrahet illum die sabbati</span></p>
<p id="luke-14-6"><span class="verse-num">14:6</span> <span class="verse-body">et non poterant ad haec respondere illi</span></p>
<p id="luke-14-7"><span class="verse-num">14:7</span> <span class="verse-body">dicebat autem et ad invitatos parabolam intendens quomodo primos accubitus eligerent dicens ad illos</span></p>
<p id="luke-14-8"><span class="verse-num">14:8</span> <span class="verse-body">cum invitatus fueris ad nuptias non discumbas in primo loco ne forte honoratior te sit invitatus ab eo</span></p>
<p id="luke-14-9"><span class="verse-num">14:9</span> <span class="verse-body">et veniens is qui te et illum vocavit dicat tibi da huic locum et tunc incipias cum rubore novissimum locum tenere</span></p>
<p id="luke-14-10"><span class="verse-num">14:10</span> <span class="verse-body">sed cum vocatus fueris vade recumbe in novissimo loco ut cum venerit qui te invitavit dicat tibi amice ascende superius tunc erit tibi gloria coram simul discumbentibus</span></p>
<p id="luke-14-11"><span class="verse-num">14:11</span> <span class="verse-body">quia omnis qui se exaltat humiliabitur et qui se humiliat exaltabitur</span></p>
<p id="luke-14-12"><span class="verse-num">14:12</span> <span class="verse-body">dicebat autem et ei qui se invitaverat cum facis prandium aut cenam noli vocare amicos tuos neque fratres tuos neque cognatos neque vicinos divites ne forte et ipsi te reinvitent et fiat tibi retributio</span></p>
<p id="luke-14-13"><span class="verse-num">14:13</span> <span class="verse-body">sed cum facis convivium voca pauperes debiles claudos caecos</span></p>
<p id="luke-14-14"><span class="verse-num">14:14</span> <span class="verse-body">et beatus eris quia non habent retribuere tibi retribuetur enim tibi in resurrectione iustorum</span></p>
<p id="luke-14-15"><span class="verse-num">14:15</span> <span class="verse-body">haec cum audisset quidam de simul discumbentibus dixit illi beatus qui manducabit panem in regno Dei</span></p>
<p id="luke-14-16"><span class="verse-num">14:16</span> <span class="verse-body">at ipse dixit ei homo quidam fecit cenam magnam et vocavit multos</span></p>
<p id="luke-14-17"><span class="verse-num">14:17</span> <span class="verse-body">et misit servum suum hora cenae dicere invitatis ut venirent quia iam parata sunt omnia</span></p>
<p id="luke-14-18"><span class="verse-num">14:18</span> <span class="verse-body">et coeperunt simul omnes excusare primus dixit ei villam emi et necesse habeo exire et videre illam rogo te habe me excusatum</span></p>
<p id="luke-14-19"><span class="verse-num">14:19</span> <span class="verse-body">et alter dixit iuga boum emi quinque et eo probare illa rogo te habe me excusatum</span></p>
<p id="luke-14-20"><span class="verse-num">14:20</span> <span class="verse-body">et alius dixit uxorem duxi et ideo non possum venire</span></p>
<p id="luke-14-21"><span class="verse-num">14:21</span> <span class="verse-body">et reversus servus nuntiavit haec domino suo tunc iratus pater familias dixit servo suo exi cito in plateas et vicos civitatis et pauperes ac debiles et caecos et claudos introduc huc</span></p>
<p id="luke-14-22"><span class="verse-num">14:22</span> <span class="verse-body">et ait servus domine factum est ut imperasti et adhuc locus est</span></p>
<p id="luke-14-23"><span class="verse-num">14:23</span> <span class="verse-body">et ait dominus servo exi in vias et sepes et conpelle intrare ut impleatur domus mea</span></p>
<p id="luke-14-24"><span class="verse-num">14:24</span> <span class="verse-body">dico autem vobis quod nemo virorum illorum qui vocati sunt gustabit cenam meam</span></p>
<p id="luke-14-25"><span class="verse-num">14:25</span> <span class="verse-body">ibant autem turbae multae cum eo et conversus dixit ad illos</span></p>
<p id="luke-14-26"><span class="verse-num">14:26</span> <span class="verse-body">si quis venit ad me et non odit patrem suum et matrem et uxorem et filios et fratres et sorores adhuc autem et animam suam non potest esse meus discipulus</span></p>
<p id="luke-14-27"><span class="verse-num">14:27</span> <span class="verse-body">et qui non baiulat crucem suam et venit post me non potest esse meus discipulus</span></p>
<p id="luke-14-28"><span class="verse-num">14:28</span> <span class="verse-body">quis enim ex vobis volens turrem aedificare non prius sedens conputat sumptus qui necessarii sunt si habet ad perficiendum</span></p>
<p id="luke-14-29"><span class="verse-num">14:29</span> <span class="verse-body">ne posteaquam posuerit fundamentum et non potuerit perficere omnes qui vident incipiant inludere ei</span></p>
<p id="luke-14-30"><span class="verse-num">14:30</span> <span class="verse-body">dicentes quia hic homo coepit aedificare et non potuit consummare</span></p>
<p id="luke-14-31"><span class="verse-num">14:31</span> <span class="verse-body">aut qui rex iturus committere bellum adversus alium regem non sedens prius cogitat si possit cum decem milibus occurrere ei qui cum viginti milibus venit ad se</span></p>
<p id="luke-14-32"><span class="verse-num">14:32</span> <span class="verse-body">alioquin adhuc illo longe agente legationem mittens rogat ea quae pacis sunt</span></p>
<p id="luke-14-33"><span class="verse-num">14:33</span> <span class="verse-body">sic ergo omnis ex vobis qui non renuntiat omnibus quae possidet non potest meus esse discipulus</span></p>
<p id="luke-14-34"><span class="verse-num">14:34</span> <span class="verse-body">bonum est sal si autem sal quoque evanuerit in quo condietur</span></p>
<p id="luke-14-35"><span class="verse-num">14:35</span> <span class="verse-body">neque in terram neque in sterquilinium utile est sed foras mittetur qui habet aures audiendi audiat __________________________________________________________________</span></p>
<h2 id="luke-ch-15">Chapter 15</h2>
<p class="verses"><a href="#luke-15-1">1</a> <a href="#luke-15-2">2</a> <a href="#luke-15-3">3</a> <a href="#luke-15-4">4</a> <a href="#luke-15-5">5</a> <a href="#luke-15-6">6</a> <a href="#luke-15-7">7</a> <a href="#luke-15-8">8</a> <a href="#luke-15-9">9</a> <a href="#luke-15-10">10</a> <a href="#luke-15-11">11</a> <a href="#luke-15-12">12</a> <a href="#luke-15-13">13</a> <a href="#luke-15-14">14</a> <a href="#luke-15-15">15</a> <a href="#luke-15-16">16</a> <a href="#luke-15-17">17</a> <a href="#luke-15-18">18</a> <a href="#luke-15-19">19</a> <a href="#luke-15-20">20</a> <a href="#luke-15-21">21</a> <a href="#luke-15-22">22</a> <a href="#luke-15-23">23</a> <a href="#luke-15-24">24</a> <a href="#luke-15-25">25</a> <a href="#luke-15-26">26</a> <a href="#luke-15-27">27</a> <a href="#luke-15-28">28</a> <a href="#luke-15-29">29</a> <a href="#luke-15-30">30</a> <a href="#luke-15-31">31</a> <a href="#luke-15-32">32</a></p>
<p id="luke-15-1"><span class="verse-num">15:1</span> <span class="verse-body">erant autem adpropinquantes ei publicani et peccatores ut audirent illum</span></p>
<p id="luke-15-2"><span class="verse-num">15:2</span> <span class="verse-body">et murmurabant Pharisaei et scribae dicentes quia hic peccatores recipit et manducat cum illis</span></p>
<p id="luke-15-3"><span class="verse-num">15:3</span> <span class="verse-body">et ait ad illos parabolam istam dicens</span></p>
<p id="luke-15-4"><span class="verse-num">15:4</span> <span class="verse-body">quis ex vobis homo qui habet centum oves et si perdiderit unam ex illis nonne dimittit nonaginta novem in deserto et vadit ad illam quae perierat donec inveniat illam</span></p>
<p id="luke-15-5"><span class="verse-num">15:5</span> <span class="verse-body">et cum invenerit eam inponit in umeros suos gaudens</span></p>
<p id="luke-15-6"><span class="verse-num">15:6</span> <span class="verse-body">et veniens domum convocat amicos et vicinos dicens illis congratulamini mihi quia inveni ovem meam quae perierat</span></p>
<p id="luke-15-7"><span class="verse-num">15:7</span> <span class="verse-body">dico vobis quod ita gaudium erit in caelo super uno peccatore paenitentiam habente quam super nonaginta novem iustis qui non indigent paenitentia</span></p>
<p id="luke-15-8"><span class="verse-num">15:8</span> <span class="verse-body">aut quae mulier habens dragmas decem si perdiderit dragmam unam nonne accendit lucernam et everrit domum et quaerit diligenter donec inveniat</span></p>
<p id="luke-15-9"><span class="verse-num">15:9</span> <span class="verse-body">et cum invenerit convocat amicas et vicinas dicens congratulamini mihi quia inveni dragmam quam perdideram</span></p>
<p id="luke-15-10"><span class="verse-num">15:10</span> <span class="verse-body">ita dico vobis gaudium erit coram angelis Dei super uno peccatore paenitentiam agente</span></p>
<p id="luke-15-11"><span class="verse-num">15:11</span> <span class="verse-body">ait autem homo quidam habuit duos filios</span></p>
<p id="luke-15-12"><span class="verse-num">15:12</span> <span class="verse-body">et dixit adulescentior ex illis patri pater da mihi portionem substantiae quae me contingit et divisit illis substantiam</span></p>
<p id="luke-15-13"><span class="verse-num">15:13</span> <span class="verse-body">et non post multos dies congregatis omnibus adulescentior filius peregre profectus est in regionem longinquam et ibi dissipavit substantiam suam vivendo luxuriose</span></p>
<p id="luke-15-14"><span class="verse-num">15:14</span> <span class="verse-body">et postquam omnia consummasset facta est fames valida in regione illa et ipse coepit egere</span></p>
<p id="luke-15-15"><span class="verse-num">15:15</span> <span class="verse-body">et abiit et adhesit uni civium regionis illius et misit illum in villam suam ut pasceret porcos</span></p>
<p id="luke-15-16"><span class="verse-num">15:16</span> <span class="verse-body">et cupiebat implere ventrem suum de siliquis quas porci manducabant et nemo illi dabat</span></p>
<p id="luke-15-17"><span class="verse-num">15:17</span> <span class="verse-body">in se autem reversus dixit quanti mercennarii patris mei abundant panibus ego autem hic fame pereo</span></p>
<p id="luke-15-18"><span class="verse-num">15:18</span> <span class="verse-body">surgam et ibo ad patrem meum et dicam illi pater peccavi in caelum et coram te</span></p>
<p id="luke-15-19"><span class="verse-num">15:19</span> <span class="verse-body">et iam non sum dignus vocari filius tuus fac me sicut unum de mercennariis tuis</span></p>
<p id="luke-15-20"><span class="verse-num">15:20</span> <span class="verse-body">et surgens venit ad patrem suum cum autem adhuc longe esset vidit illum pater ipsius et misericordia motus est et adcurrens cecidit supra collum eius et osculatus est illum</span></p>
<p id="luke-15-21"><span class="verse-num">15:21</span> <span class="verse-body">dixitque ei filius pater peccavi in caelum et coram te iam non sum dignus vocari filius tuus</span></p>
<p id="luke-15-22"><span class="verse-num">15:22</span> <span class="verse-body">dixit autem pater ad servos suos cito proferte stolam primam et induite illum et date anulum in manum eius et calciamenta in pedes</span></p>
<p id="luke-15-23"><span class="verse-num">15:23</span> <span class="verse-body">et adducite vitulum saginatum et occidite et manducemus et epulemur</span></p>
<p id="luke-15-24"><span class="verse-num">15:24</span> <span class="verse-body">quia hic filius meus mortuus erat et revixit perierat et inventus est et coeperunt epulari</span></p>
<p id="luke-15-25"><span class="verse-num">15:25</span> <span class="verse-body">erat autem filius eius senior in agro et cum veniret et adpropinquaret domui audivit symphoniam et chorum</span></p>
<p id="luke-15-26"><span class="verse-num">15:26</span> <span class="verse-body">et vocavit unum de servis et interrogavit quae haec essent</span></p>
<p id="luke-15-27"><span class="verse-num">15:27</span> <span class="verse-body">isque dixit illi frater tuus venit et occidit pater tuus vitulum saginatum quia salvum illum recepit</span></p>
<p id="luke-15-28"><span class="verse-num">15:28</span> <span class="verse-body">indignatus est autem et nolebat introire pater ergo illius egressus coepit rogare illum</span></p>
<p id="luke-15-29"><span class="verse-num">15:29</span> <span class="verse-body">at ille respondens dixit patri suo ecce tot annis servio tibi et numquam mandatum tuum praeterii et numquam dedisti mihi hedum ut cum amicis meis epularer</span></p>
<p id="luke-15-30"><span class="verse-num">15:30</span> <span class="verse-body">sed postquam filius tuus hic qui devoravit substantiam suam cum meretricibus venit occidisti illi vitulum saginatum</span></p>
<p id="luke-15-31"><span class="verse-num">15:31</span> <span class="verse-body">at ipse dixit illi fili tu semper mecum es et omnia mea tua sunt</span></p>
<p id="luke-15-32"><span class="verse-num">15:32</span> <span class="verse-body">epulari autem et gaudere oportebat quia frater tuus hic mortuus erat et revixit perierat et inventus est __________________________________________________________________</span></p>
<h2 id="luke-ch-16">Chapter 16</h2>
<p class="verses"><a href="#luke-16-1">1</a> <a href="#luke-16-2">2</a> <a href="#luke-16-3">3</a> <a href="#luke-16-4">4</a> <a href="#luke-16-5">5</a> <a href="#luke-16-6">6</a> <a href="#luke-16-7">7</a> <a href="#luke-16-8">8</a> <a href="#luke-16-9">9</a> <a href="#luke-16-10">10</a> <a href="#luke-16-11">11</a> <a href="#luke-16-12">12</a> <a href="#luke-16-13">13</a> <a href="#luke-16-14">14</a> <a href="#luke-16-15">15</a> <a href="#luke-16-16">16</a> <a href="#luke-16-17">17</a> <a href="#luke-16-18">18</a> <a href="#luke-16-19">19</a> <a href="#luke-16-20">20</a> <a href="#luke-16-21">21</a> <a href="#luke-16-22">22</a> <a href="#luke-16-23">23</a> <a href="#luke-16-24">24</a> <a href="#luke-16-25">25</a> <a href="#luke-16-26">26</a> <a href="#luke-16-27">27</a> <a href="#luke-16-28">28</a> <a href="#luke-16-29">29</a> <a href="#luke-16-30">30</a> <a href="#luke-16-31">31</a></p>
<p id="luke-16-1"><span class="verse-num">16:1</span> <span class="verse-body">dicebat autem et ad discipulos suos homo quidam erat dives qui habebat vilicum et hic diffamatus est apud illum quasi dissipasset bona ipsius</span></p>
<p id="luke-16-2"><span class="verse-num">16:2</span> <span class="verse-body">et vocavit illum et ait illi quid hoc audio de te redde rationem vilicationis tuae iam enim non poteris vilicare</span></p>
<p id="luke-16-3"><span class="verse-num">16:3</span> <span class="verse-body">ait autem vilicus intra se quid faciam quia dominus meus aufert a me vilicationem fodere non valeo mendicare erubesco</span></p>
<p id="luke-16-4"><span class="verse-num">16:4</span> <span class="verse-body">scio quid faciam ut cum amotus fuero a vilicatione recipiant me in domos suas</span></p>
<p id="luke-16-5"><span class="verse-num">16:5</span> <span class="verse-body">convocatis itaque singulis debitoribus domini sui dicebat primo quantum debes domino meo</span></p>
<p id="luke-16-6"><span class="verse-num">16:6</span> <span class="verse-body">at ille dixit centum cados olei dixitque illi accipe cautionem tuam et sede cito scribe quinquaginta</span></p>
<p id="luke-16-7"><span class="verse-num">16:7</span> <span class="verse-body">deinde alio dixit tu vero quantum debes qui ait centum choros tritici ait illi accipe litteras tuas et scribe octoginta</span></p>
<p id="luke-16-8"><span class="verse-num">16:8</span> <span class="verse-body">et laudavit dominus vilicum iniquitatis quia prudenter fecisset quia filii huius saeculi prudentiores filiis lucis in generatione sua sunt</span></p>
<p id="luke-16-9"><span class="verse-num">16:9</span> <span class="verse-body">et ego vobis dico facite vobis amicos de mamona iniquitatis ut cum defeceritis recipiant vos in aeterna tabernacula</span></p>
<p id="luke-16-10"><span class="verse-num">16:10</span> <span class="verse-body">qui fidelis est in minimo et in maiori fidelis est et qui in modico iniquus est et in maiori iniquus est</span></p>
<p id="luke-16-11"><span class="verse-num">16:11</span> <span class="verse-body">si ergo in iniquo mamona fideles non fuistis quod verum est quis credet vobis</span></p>
<p id="luke-16-12"><span class="verse-num">16:12</span> <span class="verse-body">et si in alieno fideles non fuistis quod vestrum est quis dabit vobis</span></p>
<p id="luke-16-13"><span class="verse-num">16:13</span> <span class="verse-body">nemo servus potest duobus dominis servire aut enim unum odiet et alterum diliget aut uni adherebit et alterum contemnet non potestis Deo servire et mamonae</span></p>
<p id="luke-16-14"><span class="verse-num">16:14</span> <span class="verse-body">audiebant autem omnia haec Pharisaei qui erant avari et deridebant illum</span></p>
<p id="luke-16-15"><span class="verse-num">16:15</span> <span class="verse-body">et ait illis vos estis qui iustificatis vos coram hominibus Deus autem novit corda vestra quia quod hominibus altum est abominatio est ante Deum</span></p>
<p id="luke-16-16"><span class="verse-num">16:16</span> <span class="verse-body">lex et prophetae usque ad Iohannem ex eo regnum Dei evangelizatur et omnis in illud vim facit</span></p>
<p id="luke-16-17"><span class="verse-num">16:17</span> <span class="verse-body">facilius est autem caelum et terram praeterire quam de lege unum apicem cadere</span></p>
<p id="luke-16-18"><span class="verse-num">16:18</span> <span class="verse-body">omnis qui dimittit uxorem suam et ducit alteram moechatur et qui dimissam a viro ducit moechatur</span></p>
<p id="luke-16-19"><span class="verse-num">16:19</span> <span class="verse-body">homo quidam erat dives et induebatur purpura et bysso et epulabatur cotidie splendide</span></p>
<p id="luke-16-20"><span class="verse-num">16:20</span> <span class="verse-body">et erat quidam mendicus nomine Lazarus qui iacebat ad ianuam eius ulceribus plenus</span></p>
<p id="luke-16-21"><span class="verse-num">16:21</span> <span class="verse-body">cupiens saturari de micis quae cadebant de mensa divitis sed et canes veniebant et lingebant ulcera eius</span></p>
<p id="luke-16-22"><span class="verse-num">16:22</span> <span class="verse-body">factum est autem ut moreretur mendicus et portaretur ab angelis in sinum Abrahae mortuus est autem et dives et sepultus est in inferno</span></p>
<p id="luke-16-23"><span class="verse-num">16:23</span> <span class="verse-body">elevans oculos suos cum esset in tormentis videbat Abraham a longe et Lazarum in sinu eius</span></p>
<p id="luke-16-24"><span class="verse-num">16:24</span> <span class="verse-body">et ipse clamans dixit pater Abraham miserere mei et mitte Lazarum ut intinguat extremum digiti sui in aqua ut refrigeret linguam meam quia crucior in hac flamma</span></p>
<p id="luke-16-25"><span class="verse-num">16:25</span> <span class="verse-body">et dixit illi Abraham fili recordare quia recepisti bona in vita tua et Lazarus similiter mala nunc autem hic consolatur tu vero cruciaris</span></p>
<p id="luke-16-26"><span class="verse-num">16:26</span> <span class="verse-body">et in his omnibus inter nos et vos chasma magnum firmatum est ut hii qui volunt hinc transire ad vos non possint neque inde huc transmeare</span></p>
<p id="luke-16-27"><span class="verse-num">16:27</span> <span class="verse-body">et ait rogo ergo te pater ut mittas eum in domum patris mei</span></p>
<p id="luke-16-28"><span class="verse-num">16:28</span> <span class="verse-body">habeo enim quinque fratres ut testetur illis ne et ipsi veniant in locum hunc tormentorum</span></p>
<p id="luke-16-29"><span class="verse-num">16:29</span> <span class="verse-body">et ait illi Abraham habent Mosen et prophetas audiant illos</span></p>
<p id="luke-16-30"><span class="verse-num">16:30</span> <span class="verse-body">at ille dixit non pater Abraham sed si quis ex mortuis ierit ad eos paenitentiam agent</span></p>
<p id="luke-16-31"><span class="verse-num">16:31</span> <span class="verse-body">ait autem illi si Mosen et prophetas non audiunt neque si quis ex mortuis resurrexerit credent __________________________________________________________________</span></p>
<h2 id="luke-ch-17">Chapter 17</h2>
<p class="verses"><a href="#luke-17-1">1</a> <a href="#luke-17-2">2</a> <a href="#luke-17-3">3</a> <a href="#luke-17-4">4</a> <a href="#luke-17-5">5</a> <a href="#luke-17-6">6</a> <a href="#luke-17-7">7</a> <a href="#luke-17-8">8</a> <a href="#luke-17-9">9</a> <a href="#luke-17-10">10</a> <a href="#luke-17-11">11</a> <a href="#luke-17-12">12</a> <a href="#luke-17-13">13</a> <a href="#luke-17-14">14</a> <a href="#luke-17-15">15</a> <a href="#luke-17-16">16</a> <a href="#luke-17-17">17</a> <a href="#luke-17-18">18</a> <a href="#luke-17-19">19</a> <a href="#luke-17-20">20</a> <a href="#luke-17-21">21</a> <a href="#luke-17-22">22</a> <a href="#luke-17-23">23</a> <a href="#luke-17-24">24</a> <a href="#luke-17-25">25</a> <a href="#luke-17-26">26</a> <a href="#luke-17-27">27</a> <a href="#luke-17-28">28</a> <a href="#luke-17-29">29</a> <a href="#luke-17-30">30</a> <a href="#luke-17-31">31</a> <a href="#luke-17-32">32</a> <a href="#luke-17-33">33</a> <a href="#luke-17-34">34</a> <a href="#luke-17-35">35</a> <a href="#luke-17-36">36</a> <a href="#luke-17-37">37</a></p>
<p id="luke-17-1"><span class="verse-num">17:1</span> <span class="verse-body">et ad discipulos suos ait inpossibile est ut non veniant scandala vae autem illi per quem veniunt</span></p>
<p id="luke-17-2"><span class="verse-num">17:2</span> <span class="verse-body">utilius est illi si lapis molaris inponatur circa collum eius et proiciatur in mare quam ut scandalizet unum de pusillis istis</span></p>
<p id="luke-17-3"><span class="verse-num">17:3</span> <span class="verse-body">adtendite vobis si peccaverit frater tuus increpa illum et si paenitentiam egerit dimitte illi</span></p>
<p id="luke-17-4"><span class="verse-num">17:4</span> <span class="verse-body">et si septies in die peccaverit in te et septies in die conversus fuerit ad te dicens paenitet me dimitte illi</span></p>
<p id="luke-17-5"><span class="verse-num">17:5</span> <span class="verse-body">et dixerunt apostoli Domino adauge nobis fidem</span></p>
<p id="luke-17-6"><span class="verse-num">17:6</span> <span class="verse-body">dixit autem Dominus si haberetis fidem sicut granum sinapis diceretis huic arbori moro eradicare et transplantare in mare et oboediret vobis</span></p>
<p id="luke-17-7"><span class="verse-num">17:7</span> <span class="verse-body">quis autem vestrum habens servum arantem aut pascentem qui regresso de agro dicet illi statim transi recumbe</span></p>
<p id="luke-17-8"><span class="verse-num">17:8</span> <span class="verse-body">et non dicet ei para quod cenem et praecinge te et ministra mihi donec manducem et bibam et post haec tu manducabis et bibes</span></p>
<p id="luke-17-9"><span class="verse-num">17:9</span> <span class="verse-body">numquid gratiam habet servo illi quia fecit quae sibi imperaverat non puto</span></p>
<p id="luke-17-10"><span class="verse-num">17:10</span> <span class="verse-body">sic et vos cum feceritis omnia quae praecepta sunt vobis dicite servi inutiles sumus quod debuimus facere fecimus</span></p>
<p id="luke-17-11"><span class="verse-num">17:11</span> <span class="verse-body">et factum est dum iret in Hierusalem transiebat per mediam Samariam et Galilaeam</span></p>
<p id="luke-17-12"><span class="verse-num">17:12</span> <span class="verse-body">et cum ingrederetur quoddam castellum occurrerunt ei decem viri leprosi qui steterunt a longe</span></p>
<p id="luke-17-13"><span class="verse-num">17:13</span> <span class="verse-body">et levaverunt vocem dicentes Iesu praeceptor miserere nostri</span></p>
<p id="luke-17-14"><span class="verse-num">17:14</span> <span class="verse-body">quos ut vidit dixit ite ostendite vos sacerdotibus et factum est dum irent mundati sunt</span></p>
<p id="luke-17-15"><span class="verse-num">17:15</span> <span class="verse-body">unus autem ex illis ut vidit quia mundatus est regressus est cum magna voce magnificans Deum</span></p>
<p id="luke-17-16"><span class="verse-num">17:16</span> <span class="verse-body">et cecidit in faciem ante pedes eius gratias agens et hic erat Samaritanus</span></p>
<p id="luke-17-17"><span class="verse-num">17:17</span> <span class="verse-body">respondens autem Iesus dixit nonne decem mundati sunt et novem ubi sunt</span></p>
<p id="luke-17-18"><span class="verse-num">17:18</span> <span class="verse-body">non est inventus qui rediret et daret gloriam Deo nisi hic alienigena</span></p>
<p id="luke-17-19"><span class="verse-num">17:19</span> <span class="verse-body">et ait illi surge vade quia fides tua te salvum fecit</span></p>
<p id="luke-17-20"><span class="verse-num">17:20</span> <span class="verse-body">interrogatus autem a Pharisaeis quando venit regnum Dei respondit eis et dixit non venit regnum Dei cum observatione</span></p>
<p id="luke-17-21"><span class="verse-num">17:21</span> <span class="verse-body">neque dicent ecce hic aut ecce illic ecce enim regnum Dei intra vos est</span></p>
<p id="luke-17-22"><span class="verse-num">17:22</span> <span class="verse-body">et ait ad discipulos venient dies quando desideretis videre unum diem Filii hominis et non videbitis</span></p>
<p id="luke-17-23"><span class="verse-num">17:23</span> <span class="verse-body">et dicent vobis ecce hic ecce illic nolite ire neque sectemini</span></p>
<p id="luke-17-24"><span class="verse-num">17:24</span> <span class="verse-body">nam sicut fulgur coruscans de sub caelo in ea quae sub caelo sunt fulget ita erit Filius hominis in die sua</span></p>
<p id="luke-17-25"><span class="verse-num">17:25</span> <span class="verse-body">primum autem oportet illum multa pati et reprobari a generatione hac</span></p>
<p id="luke-17-26"><span class="verse-num">17:26</span> <span class="verse-body">et sicut factum est in diebus Noe ita erit et in diebus Filii hominis</span></p>
<p id="luke-17-27"><span class="verse-num">17:27</span> <span class="verse-body">edebant et bibebant uxores ducebant et dabantur ad nuptias usque in diem qua intravit Noe in arcam et venit diluvium et perdidit omnes</span></p>
<p id="luke-17-28"><span class="verse-num">17:28</span> <span class="verse-body">similiter sicut factum est in diebus Loth edebant et bibebant emebant et vendebant plantabant aedificabant</span></p>
<p id="luke-17-29"><span class="verse-num">17:29</span> <span class="verse-body">qua die autem exiit Loth a Sodomis pluit ignem et sulphur de caelo et omnes perdidit</span></p>
<p id="luke-17-30"><span class="verse-num">17:30</span> <span class="verse-body">secundum haec erit qua die Filius hominis revelabitur</span></p>
<p id="luke-17-31"><span class="verse-num">17:31</span> <span class="verse-body">in illa hora qui fuerit in tecto et vasa eius in domo ne descendat tollere illa et qui in agro similiter non redeat retro</span></p>
<p id="luke-17-32"><span class="verse-num">17:32</span> <span class="verse-body">memores estote uxoris Loth</span></p>
<p id="luke-17-33"><span class="verse-num">17:33</span> <span class="verse-body">quicumque quaesierit animam suam salvare perdet illam et qui perdiderit illam vivificabit eam</span></p>
<p id="luke-17-34"><span class="verse-num">17:34</span> <span class="verse-body">dico vobis illa nocte erunt duo in lecto uno unus adsumetur et alter relinquetur</span></p>
<p id="luke-17-35"><span class="verse-num">17:35</span> <span class="verse-body">duae erunt molentes in unum una adsumetur et altera relinquetur duo in agro unus adsumetur et alter relinquetur</span></p>
<p id="luke-17-36"><span class="verse-num">17:36</span> <span class="verse-body">respondentes dicunt illi ubi Domine</span></p>
<p id="luke-17-37"><span class="verse-num">17:37</span> <span class="verse-body">qui dixit eis ubicumque fuerit corpus illuc congregabuntur aquilae __________________________________________________________________</span></p>
<h2 id="luke-ch-18">Chapter 18</h2>
<p class="verses"><a href="#luke-18-1">1</a> <a href="#luke-18-2">2</a> <a href="#luke-18-3">3</a> <a href="#luke-18-4">4</a> <a href="#luke-18-5">5</a> <a href="#luke-18-6">6</a> <a href="#luke-18-7">7</a> <a href="#luke-18-8">8</a> <a href="#luke-18-9">9</a> <a href="#luke-18-10">10</a> <a href="#luke-18-11">11</a> <a href="#luke-18-12">12</a> <a href="#luke-18-13">13</a> <a href="#luke-18-14">14</a> <a href="#luke-18-15">15</a> <a href="#luke-18-16">16</a> <a href="#luke-18-17">17</a> <a href="#luke-18-18">18</a> <a href="#luke-18-19">19</a> <a href="#luke-18-20">20</a> <a href="#luke-18-21">21</a> <a href="#luke-18-22">22</a> <a href="#luke-18-23">23</a> <a href="#luke-18-24">24</a> <a href="#luke-18-25">25</a> <a href="#luke-18-26">26</a> <a href="#luke-18-27">27</a> <a href="#luke-18-28">28</a> <a href="#luke-18-29">29</a> <a href="#luke-18-30">30</a> <a href="#luke-18-31">31</a> <a href="#luke-18-32">32</a> <a href="#luke-18-33">33</a> <a href="#luke-18-34">34</a> <a href="#luke-18-35">35</a> <a href="#luke-18-36">36</a> <a href="#luke-18-37">37</a> <a href="#luke-18-38">38</a> <a href="#luke-18-39">39</a> <a href="#luke-18-40">40</a> <a href="#luke-18-41">41</a> <a href="#luke-18-42">42</a> <a href="#luke-18-43">43</a></p>
<p id="luke-18-1"><span class="verse-num">18:1</span> <span class="verse-body">dicebat autem et parabolam ad illos quoniam oportet semper orare et non deficere</span></p>
<p id="luke-18-2"><span class="verse-num">18:2</span> <span class="verse-body">dicens iudex quidam erat in quadam civitate qui Deum non timebat et hominem non verebatur</span></p>
<p id="luke-18-3"><span class="verse-num">18:3</span> <span class="verse-body">vidua autem quaedam erat in civitate illa et veniebat ad eum dicens vindica me de adversario meo</span></p>
<p id="luke-18-4"><span class="verse-num">18:4</span> <span class="verse-body">et nolebat per multum tempus post haec autem dixit intra se et si Deum non timeo nec hominem revereor</span></p>
<p id="luke-18-5"><span class="verse-num">18:5</span> <span class="verse-body">tamen quia molesta est mihi haec vidua vindicabo illam ne in novissimo veniens suggillet me</span></p>
<p id="luke-18-6"><span class="verse-num">18:6</span> <span class="verse-body">ait autem Dominus audite quid iudex iniquitatis dicit</span></p>
<p id="luke-18-7"><span class="verse-num">18:7</span> <span class="verse-body">Deus autem non faciet vindictam electorum suorum clamantium ad se die ac nocte et patientiam habebit in illis</span></p>
<p id="luke-18-8"><span class="verse-num">18:8</span> <span class="verse-body">dico vobis quia cito faciet vindictam illorum verumtamen Filius hominis veniens putas inveniet fidem in terra</span></p>
<p id="luke-18-9"><span class="verse-num">18:9</span> <span class="verse-body">dixit autem et ad quosdam qui in se confidebant tamquam iusti et aspernabantur ceteros parabolam istam</span></p>
<p id="luke-18-10"><span class="verse-num">18:10</span> <span class="verse-body">duo homines ascenderunt in templum ut orarent unus Pharisaeus et alter publicanus</span></p>
<p id="luke-18-11"><span class="verse-num">18:11</span> <span class="verse-body">Pharisaeus stans haec apud se orabat Deus gratias ago tibi quia non sum sicut ceteri hominum raptores iniusti adulteri vel ut etiam hic publicanus</span></p>
<p id="luke-18-12"><span class="verse-num">18:12</span> <span class="verse-body">ieiuno bis in sabbato decimas do omnium quae possideo</span></p>
<p id="luke-18-13"><span class="verse-num">18:13</span> <span class="verse-body">et publicanus a longe stans nolebat nec oculos ad caelum levare sed percutiebat pectus suum dicens Deus propitius esto mihi peccatori</span></p>
<p id="luke-18-14"><span class="verse-num">18:14</span> <span class="verse-body">dico vobis descendit hic iustificatus in domum suam ab illo quia omnis qui se exaltat humiliabitur et qui se humiliat exaltabitur</span></p>
<p id="luke-18-15"><span class="verse-num">18:15</span> <span class="verse-body">adferebant autem ad illum et infantes ut eos tangeret quod cum viderent discipuli increpabant illos</span></p>
<p id="luke-18-16"><span class="verse-num">18:16</span> <span class="verse-body">Iesus autem convocans illos dixit sinite pueros venire ad me et nolite eos vetare talium est enim regnum Dei</span></p>
<p id="luke-18-17"><span class="verse-num">18:17</span> <span class="verse-body">amen dico vobis quicumque non acceperit regnum Dei sicut puer non intrabit in illud</span></p>
<p id="luke-18-18"><span class="verse-num">18:18</span> <span class="verse-body">et interrogavit eum quidam princeps dicens magister bone quid faciens vitam aeternam possidebo</span></p>
<p id="luke-18-19"><span class="verse-num">18:19</span> <span class="verse-body">dixit autem ei Iesus quid me dicis bonum nemo bonus nisi solus Deus</span></p>
<p id="luke-18-20"><span class="verse-num">18:20</span> <span class="verse-body">mandata nosti non occides non moechaberis non furtum facies non falsum testimonium dices honora patrem tuum et matrem</span></p>
<p id="luke-18-21"><span class="verse-num">18:21</span> <span class="verse-body">qui ait haec omnia custodivi a iuventute mea</span></p>
<p id="luke-18-22"><span class="verse-num">18:22</span> <span class="verse-body">quo audito Iesus ait ei adhuc unum tibi deest omnia quaecumque habes vende et da pauperibus et habebis thesaurum in caelo et veni sequere me</span></p>
<p id="luke-18-23"><span class="verse-num">18:23</span> <span class="verse-body">his ille auditis contristatus est quia dives erat valde</span></p>
<p id="luke-18-24"><span class="verse-num">18:24</span> <span class="verse-body">videns autem illum Iesus tristem factum dixit quam difficile qui pecunias habent in regnum Dei intrabunt</span></p>
<p id="luke-18-25"><span class="verse-num">18:25</span> <span class="verse-body">facilius est enim camelum per foramen acus transire quam divitem intrare in regnum Dei</span></p>
<p id="luke-18-26"><span class="verse-num">18:26</span> <span class="verse-body">et dixerunt qui audiebant et quis potest salvus fieri</span></p>
<p id="luke-18-27"><span class="verse-num">18:27</span> <span class="verse-body">ait illis quae inpossibilia sunt apud homines possibilia sunt apud Deum</span></p>
<p id="luke-18-28"><span class="verse-num">18:28</span> <span class="verse-body">ait autem Petrus ecce nos dimisimus omnia et secuti sumus te</span></p>
<p id="luke-18-29"><span class="verse-num">18:29</span> <span class="verse-body">qui dixit eis amen dico vobis nemo est qui reliquit domum aut parentes aut fratres aut uxorem aut filios propter regnum Dei</span></p>
<p id="luke-18-30"><span class="verse-num">18:30</span> <span class="verse-body">et non recipiat multo plura in hoc tempore et in saeculo venturo vitam aeternam</span></p>
<p id="luke-18-31"><span class="verse-num">18:31</span> <span class="verse-body">adsumpsit autem Iesus duodecim et ait illis ecce ascendimus Hierosolyma et consummabuntur omnia quae scripta sunt per prophetas de Filio hominis</span></p>
<p id="luke-18-32"><span class="verse-num">18:32</span> <span class="verse-body">tradetur enim gentibus et inludetur et flagellabitur et conspuetur</span></p>
<p id="luke-18-33"><span class="verse-num">18:33</span> <span class="verse-body">et postquam flagellaverint occident eum et die tertia resurget</span></p>
<p id="luke-18-34"><span class="verse-num">18:34</span> <span class="verse-body">et ipsi nihil horum intellexerunt et erat verbum istud absconditum ab eis et non intellegebant quae dicebantur</span></p>
<p id="luke-18-35"><span class="verse-num">18:35</span> <span class="verse-body">factum est autem cum adpropinquaret Hiericho caecus quidam sedebat secus viam mendicans</span></p>
<p id="luke-18-36"><span class="verse-num">18:36</span> <span class="verse-body">et cum audiret turbam praetereuntem interrogabat quid hoc esset</span></p>
<p id="luke-18-37"><span class="verse-num">18:37</span> <span class="verse-body">dixerunt autem ei quod Iesus Nazarenus transiret</span></p>
<p id="luke-18-38"><span class="verse-num">18:38</span> <span class="verse-body">et clamavit dicens Iesu Fili David miserere mei</span></p>
<p id="luke-18-39"><span class="verse-num">18:39</span> <span class="verse-body">et qui praeibant increpabant eum ut taceret ipse vero multo magis clamabat Fili David miserere mei</span></p>
<p id="luke-18-40"><span class="verse-num">18:40</span> <span class="verse-body">stans autem Iesus iussit illum adduci ad se et cum adpropinquasset interrogavit illum</span></p>
<p id="luke-18-41"><span class="verse-num">18:41</span> <span class="verse-body">dicens quid tibi vis faciam at ille dixit Domine ut videam</span></p>
<p id="luke-18-42"><span class="verse-num">18:42</span> <span class="verse-body">et Iesus dixit illi respice fides tua te salvum fecit</span></p>
<p id="luke-18-43"><span class="verse-num">18:43</span> <span class="verse-body">et confestim vidit et sequebatur illum magnificans Deum et omnis plebs ut vidit dedit laudem Deo __________________________________________________________________</span></p>
<h2 id="luke-ch-19">Chapter 19</h2>
<p class="verses"><a href="#luke-19-1">1</a> <a href="#luke-19-2">2</a> <a href="#luke-19-3">3</a> <a href="#luke-19-4">4</a> <a href="#luke-19-5">5</a> <a href="#luke-19-6">6</a> <a href="#luke-19-7">7</a> <a href="#luke-19-8">8</a> <a href="#luke-19-9">9</a> <a href="#luke-19-10">10</a> <a href="#luke-19-11">11</a> <a href="#luke-19-12">12</a> <a href="#luke-19-13">13</a> <a href="#luke-19-14">14</a> <a href="#luke-19-15">15</a> <a href="#luke-19-16">16</a> <a href="#luke-19-17">17</a> <a href="#luke-19-18">18</a> <a href="#luke-19-19">19</a> <a href="#luke-19-20">20</a> <a href="#luke-19-21">21</a> <a href="#luke-19-22">22</a> <a href="#luke-19-23">23</a> <a href="#luke-19-24">24</a> <a href="#luke-19-25">25</a> <a href="#luke-19-26">26</a> <a href="#luke-19-27">27</a> <a href="#luke-19-28">28</a> <a href="#luke-19-29">29</a> <a href="#luke-19-30">30</a> <a href="#luke-19-31">31</a> <a href="#luke-19-32">32</a> <a href="#luke-19-33">33</a> <a href="#luke-19-34">34</a> <a href="#luke-19-35">35</a> <a href="#luke-19-36">36</a> <a href="#luke-19-37">37</a> <a href="#luke-19-38">38</a> <a href="#luke-19-39">39</a> <a href="#luke-19-40">40</a> <a href="#luke-19-41">41</a> <a href="#luke-19-42">42</a> <a href="#luke-19-43">43</a> <a href="#luke-19-44">44</a> <a href="#luke-19-45">45</a> <a href="#luke-19-46">46</a> <a href="#luke-19-47">47</a> <a href="#luke-19-48">48</a></p>
<p id="luke-19-1"><span class="verse-num">19:1</span> <span class="verse-body">et ingressus perambulabat Hiericho</span></p>
<p id="luke-19-2"><span class="verse-num">19:2</span> <span class="verse-body">et ecce vir nomine Zaccheus et hic erat princeps publicanorum et ipse dives</span></p>
<p id="luke-19-3"><span class="verse-num">19:3</span> <span class="verse-body">et quaerebat videre Iesum quis esset et non poterat prae turba quia statura pusillus erat</span></p>
<p id="luke-19-4"><span class="verse-num">19:4</span> <span class="verse-body">et praecurrens ascendit in arborem sycomorum ut videret illum quia inde erat transiturus</span></p>
<p id="luke-19-5"><span class="verse-num">19:5</span> <span class="verse-body">et cum venisset ad locum suspiciens Iesus vidit illum et dixit ad eum Zacchee festinans descende quia hodie in domo tua oportet me manere</span></p>
<p id="luke-19-6"><span class="verse-num">19:6</span> <span class="verse-body">et festinans descendit et excepit illum gaudens</span></p>
<p id="luke-19-7"><span class="verse-num">19:7</span> <span class="verse-body">et cum viderent omnes murmurabant dicentes quod ad hominem peccatorem devertisset</span></p>
<p id="luke-19-8"><span class="verse-num">19:8</span> <span class="verse-body">stans autem Zaccheus dixit ad Dominum ecce dimidium bonorum meorum Domine do pauperibus et si quid aliquem defraudavi reddo quadruplum</span></p>
<p id="luke-19-9"><span class="verse-num">19:9</span> <span class="verse-body">ait Iesus ad eum quia hodie salus domui huic facta est eo quod et ipse filius sit Abrahae</span></p>
<p id="luke-19-10"><span class="verse-num">19:10</span> <span class="verse-body">venit enim Filius hominis quaerere et salvum facere quod perierat</span></p>
<p id="luke-19-11"><span class="verse-num">19:11</span> <span class="verse-body">haec illis audientibus adiciens dixit parabolam eo quod esset prope Hierusalem et quia existimarent quod confestim regnum Dei manifestaretur</span></p>
<p id="luke-19-12"><span class="verse-num">19:12</span> <span class="verse-body">dixit ergo homo quidam nobilis abiit in regionem longinquam accipere sibi regnum et reverti</span></p>
<p id="luke-19-13"><span class="verse-num">19:13</span> <span class="verse-body">vocatis autem decem servis suis dedit illis decem mnas et ait ad illos negotiamini dum venio</span></p>
<p id="luke-19-14"><span class="verse-num">19:14</span> <span class="verse-body">cives autem eius oderant illum et miserunt legationem post illum dicentes nolumus hunc regnare super nos</span></p>
<p id="luke-19-15"><span class="verse-num">19:15</span> <span class="verse-body">et factum est ut rediret accepto regno et iussit vocari servos quibus dedit pecuniam ut sciret quantum quisque negotiatus esset</span></p>
<p id="luke-19-16"><span class="verse-num">19:16</span> <span class="verse-body">venit autem primus dicens domine mna tua decem mnas adquisivit</span></p>
<p id="luke-19-17"><span class="verse-num">19:17</span> <span class="verse-body">et ait illi euge bone serve quia in modico fidelis fuisti eris potestatem habens supra decem civitates</span></p>
<p id="luke-19-18"><span class="verse-num">19:18</span> <span class="verse-body">et alter venit dicens domine mna tua fecit quinque mnas</span></p>
<p id="luke-19-19"><span class="verse-num">19:19</span> <span class="verse-body">et huic ait et tu esto supra quinque civitates</span></p>
<p id="luke-19-20"><span class="verse-num">19:20</span> <span class="verse-body">et alter venit dicens domine ecce mna tua quam habui repositam in sudario</span></p>
<p id="luke-19-21"><span class="verse-num">19:21</span> <span class="verse-body">timui enim te quia homo austeris es tollis quod non posuisti et metis quod non seminasti</span></p>
<p id="luke-19-22"><span class="verse-num">19:22</span> <span class="verse-body">dicit ei de ore tuo te iudico serve nequam sciebas quod ego austeris homo sum tollens quod non posui et metens quod non seminavi</span></p>
<p id="luke-19-23"><span class="verse-num">19:23</span> <span class="verse-body">et quare non dedisti pecuniam meam ad mensam et ego veniens cum usuris utique exegissem illud</span></p>
<p id="luke-19-24"><span class="verse-num">19:24</span> <span class="verse-body">et adstantibus dixit auferte ab illo mnam et date illi qui decem mnas habet</span></p>
<p id="luke-19-25"><span class="verse-num">19:25</span> <span class="verse-body">et dixerunt ei domine habet decem mnas</span></p>
<p id="luke-19-26"><span class="verse-num">19:26</span> <span class="verse-body">dico autem vobis quia omni habenti dabitur ab eo autem qui non habet et quod habet auferetur ab eo</span></p>
<p id="luke-19-27"><span class="verse-num">19:27</span> <span class="verse-body">verumtamen inimicos meos illos qui noluerunt me regnare super se adducite huc et interficite ante me</span></p>
<p id="luke-19-28"><span class="verse-num">19:28</span> <span class="verse-body">et his dictis praecedebat ascendens in Hierosolyma</span></p>
<p id="luke-19-29"><span class="verse-num">19:29</span> <span class="verse-body">et factum est cum adpropinquasset ad Bethfage et Bethania ad montem qui vocatur Oliveti misit duos discipulos suos</span></p>
<p id="luke-19-30"><span class="verse-num">19:30</span> <span class="verse-body">dicens ite in castellum quod contra est in quod introeuntes invenietis pullum asinae alligatum cui nemo umquam hominum sedit solvite illum et adducite</span></p>
<p id="luke-19-31"><span class="verse-num">19:31</span> <span class="verse-body">et si quis vos interrogaverit quare solvitis sic dicetis ei quia Dominus operam eius desiderat</span></p>
<p id="luke-19-32"><span class="verse-num">19:32</span> <span class="verse-body">abierunt autem qui missi erant et invenerunt sicut dixit illis stantem pullum</span></p>
<p id="luke-19-33"><span class="verse-num">19:33</span> <span class="verse-body">solventibus autem illis pullum dixerunt domini eius ad illos quid solvitis pullum</span></p>
<p id="luke-19-34"><span class="verse-num">19:34</span> <span class="verse-body">at illi dixerunt quia Dominus eum necessarium habet</span></p>
<p id="luke-19-35"><span class="verse-num">19:35</span> <span class="verse-body">et duxerunt illum ad Iesum et iactantes vestimenta sua supra pullum inposuerunt Iesum</span></p>
<p id="luke-19-36"><span class="verse-num">19:36</span> <span class="verse-body">eunte autem illo substernebant vestimenta sua in via</span></p>
<p id="luke-19-37"><span class="verse-num">19:37</span> <span class="verse-body">et cum adpropinquaret iam ad descensum montis Oliveti coeperunt omnes turbae discentium gaudentes laudare Deum voce magna super omnibus quas viderant virtutibus</span></p>
<p id="luke-19-38"><span class="verse-num">19:38</span> <span class="verse-body">dicentes benedictus qui venit rex in nomine Domini pax in caelo et gloria in excelsis</span></p>
<p id="luke-19-39"><span class="verse-num">19:39</span> <span class="verse-body">et quidam Pharisaeorum de turbis dixerunt ad illum magister increpa discipulos tuos</span></p>
<p id="luke-19-40"><span class="verse-num">19:40</span> <span class="verse-body">quibus ipse ait dico vobis quia si hii tacuerint lapides clamabunt</span></p>
<p id="luke-19-41"><span class="verse-num">19:41</span> <span class="verse-body">et ut adpropinquavit videns civitatem flevit super illam dicens</span></p>
<p id="luke-19-42"><span class="verse-num">19:42</span> <span class="verse-body">quia si cognovisses et tu et quidem in hac die tua quae ad pacem tibi nunc autem abscondita sunt ab oculis tuis</span></p>
<p id="luke-19-43"><span class="verse-num">19:43</span> <span class="verse-body">quia venient dies in te et circumdabunt te inimici tui vallo et circumdabunt te et coangustabunt te undique</span></p>
<p id="luke-19-44"><span class="verse-num">19:44</span> <span class="verse-body">ad terram prosternent te et filios qui in te sunt et non relinquent in te lapidem super lapidem eo quod non cognoveris tempus visitationis tuae</span></p>
<p id="luke-19-45"><span class="verse-num">19:45</span> <span class="verse-body">et ingressus in templum coepit eicere vendentes in illo et ementes</span></p>
<p id="luke-19-46"><span class="verse-num">19:46</span> <span class="verse-body">dicens illis scriptum est quia domus mea domus orationis est vos autem fecistis illam speluncam latronum</span></p>
<p id="luke-19-47"><span class="verse-num">19:47</span> <span class="verse-body">et erat docens cotidie in templo principes autem sacerdotum et scribae et principes plebis quaerebant illum perdere</span></p>
<p id="luke-19-48"><span class="verse-num">19:48</span> <span class="verse-body">et non inveniebant quid facerent illi omnis enim populus suspensus erat audiens illum __________________________________________________________________</span></p>
<h2 id="luke-ch-20">Chapter 20</h2>
<p class="verses"><a href="#luke-20-1">1</a> <a href="#luke-20-2">2</a> <a href="#luke-20-3">3</a> <a href="#luke-20-4">4</a> <a href="#luke-20-5">5</a> <a href="#luke-20-6">6</a> <a href="#luke-20-7">7</a> <a href="#luke-20-8">8</a> <a href="#luke-20-9">9</a> <a href="#luke-20-10">10</a> <a href="#luke-20-11">11</a> <a href="#luke-20-12">12</a> <a href="#luke-20-13">13</a> <a href="#luke-20-14">14</a> <a href="#luke-20-15">15</a> <a href="#luke-20-16">16</a> <a href="#luke-20-17">17</a> <a href="#luke-20-18">18</a> <a href="#luke-20-19">19</a> <a href="#luke-20-20">20</a> <a href="#luke-20-21">21</a> <a href="#luke-20-22">22</a> <a href="#luke-20-23">23</a> <a href="#luke-20-24">24</a> <a href="#luke-20-25">25</a> <a href="#luke-20-26">26</a> <a href="#luke-20-27">27</a> <a href="#luke-20-28">28</a> <a href="#luke-20-29">29</a> <a href="#luke-20-30">30</a> <a href="#luke-20-31">31</a> <a href="#luke-20-32">32</a> <a href="#luke-20-33">33</a> <a href="#luke-20-34">34</a> <a href="#luke-20-35">35</a> <a href="#luke-20-36">36</a> <a href="#luke-20-37">37</a> <a href="#luke-20-38">38</a> <a href="#luke-20-39">39</a> <a href="#luke-20-40">40</a> <a href="#luke-20-41">41</a> <a href="#luke-20-42">42</a> <a href="#luke-20-43">43</a> <a href="#luke-20-44">44</a> <a href="#luke-20-45">45</a> <a href="#luke-20-46">46</a> <a href="#luke-20-47">47</a></p>
<p id="luke-20-1"><span class="verse-num">20:1</span> <span class="verse-body">et factum est in una dierum docente illo populum in templo et evangelizante convenerunt principes sacerdotum et scribae cum senioribus</span></p>
<p id="luke-20-2"><span class="verse-num">20:2</span> <span class="verse-body">et aiunt dicentes ad illum dic nobis in qua potestate haec facis aut quis est qui dedit tibi hanc potestatem</span></p>
<p id="luke-20-3"><span class="verse-num">20:3</span> <span class="verse-body">respondens autem dixit ad illos interrogabo vos et ego verbum respondete mihi</span></p>
<p id="luke-20-4"><span class="verse-num">20:4</span> <span class="verse-body">baptismum Iohannis de caelo erat an ex hominibus</span></p>
<p id="luke-20-5"><span class="verse-num">20:5</span> <span class="verse-body">at illi cogitabant inter se dicentes quia si dixerimus de caelo dicet quare ergo non credidistis illi</span></p>
<p id="luke-20-6"><span class="verse-num">20:6</span> <span class="verse-body">si autem dixerimus ex hominibus plebs universa lapidabit nos certi sunt enim Iohannem prophetam esse</span></p>
<p id="luke-20-7"><span class="verse-num">20:7</span> <span class="verse-body">et responderunt se nescire unde esset</span></p>
<p id="luke-20-8"><span class="verse-num">20:8</span> <span class="verse-body">et Iesus ait illis neque ego dico vobis in qua potestate haec facio</span></p>
<p id="luke-20-9"><span class="verse-num">20:9</span> <span class="verse-body">coepit autem dicere ad plebem parabolam hanc homo plantavit vineam et locavit eam colonis et ipse peregre fuit multis temporibus</span></p>
<p id="luke-20-10"><span class="verse-num">20:10</span> <span class="verse-body">et in tempore misit ad cultores servum ut de fructu vineae darent illi qui caesum dimiserunt eum inanem</span></p>
<p id="luke-20-11"><span class="verse-num">20:11</span> <span class="verse-body">et addidit alterum servum mittere illi autem hunc quoque caedentes et adficientes contumelia dimiserunt inanem</span></p>
<p id="luke-20-12"><span class="verse-num">20:12</span> <span class="verse-body">et addidit tertium mittere qui et illum vulnerantes eiecerunt</span></p>
<p id="luke-20-13"><span class="verse-num">20:13</span> <span class="verse-body">dixit autem dominus vineae quid faciam mittam filium meum dilectum forsitan cum hunc viderint verebuntur</span></p>
<p id="luke-20-14"><span class="verse-num">20:14</span> <span class="verse-body">quem cum vidissent coloni cogitaverunt inter se dicentes hic est heres occidamus illum ut nostra fiat hereditas</span></p>
<p id="luke-20-15"><span class="verse-num">20:15</span> <span class="verse-body">et eiectum illum extra vineam occiderunt quid ergo faciet illis dominus vineae</span></p>
<p id="luke-20-16"><span class="verse-num">20:16</span> <span class="verse-body">veniet et perdet colonos istos et dabit vineam aliis quo audito dixerunt illi absit</span></p>
<p id="luke-20-17"><span class="verse-num">20:17</span> <span class="verse-body">ille autem aspiciens eos ait quid est ergo hoc quod scriptum est lapidem quem reprobaverunt aedificantes hic factus est in caput anguli</span></p>
<p id="luke-20-18"><span class="verse-num">20:18</span> <span class="verse-body">omnis qui ceciderit supra illum lapidem conquassabitur supra quem autem ceciderit comminuet illum</span></p>
<p id="luke-20-19"><span class="verse-num">20:19</span> <span class="verse-body">et quaerebant principes sacerdotum et scribae mittere in illum manus illa hora et timuerunt populum cognoverunt enim quod ad ipsos dixerit similitudinem istam</span></p>
<p id="luke-20-20"><span class="verse-num">20:20</span> <span class="verse-body">et observantes miserunt insidiatores qui se iustos simularent ut caperent eum in sermone et traderent illum principatui et potestati praesidis</span></p>
<p id="luke-20-21"><span class="verse-num">20:21</span> <span class="verse-body">et interrogaverunt illum dicentes magister scimus quia recte dicis et doces et non accipis personam sed in veritate viam Dei doces</span></p>
<p id="luke-20-22"><span class="verse-num">20:22</span> <span class="verse-body">licet nobis dare tributum Caesari an non</span></p>
<p id="luke-20-23"><span class="verse-num">20:23</span> <span class="verse-body">considerans autem dolum illorum dixit ad eos quid me temptatis</span></p>
<p id="luke-20-24"><span class="verse-num">20:24</span> <span class="verse-body">ostendite mihi denarium cuius habet imaginem et inscriptionem respondentes dixerunt Caesaris</span></p>
<p id="luke-20-25"><span class="verse-num">20:25</span> <span class="verse-body">et ait illis reddite ergo quae Caesaris sunt Caesari et quae Dei sunt Deo</span></p>
<p id="luke-20-26"><span class="verse-num">20:26</span> <span class="verse-body">et non potuerunt verbum eius reprehendere coram plebe et mirati in responso eius tacuerunt</span></p>
<p id="luke-20-27"><span class="verse-num">20:27</span> <span class="verse-body">accesserunt autem quidam Sadducaeorum qui negant esse resurrectionem et interrogaverunt eum</span></p>
<p id="luke-20-28"><span class="verse-num">20:28</span> <span class="verse-body">dicentes magister Moses scripsit nobis si frater alicuius mortuus fuerit habens uxorem et hic sine filiis fuerit ut accipiat eam frater eius uxorem et suscitet semen fratri suo</span></p>
<p id="luke-20-29"><span class="verse-num">20:29</span> <span class="verse-body">septem ergo fratres erant et primus accepit uxorem et mortuus est sine filiis</span></p>
<p id="luke-20-30"><span class="verse-num">20:30</span> <span class="verse-body">et sequens accepit illam et ipse mortuus est sine filio</span></p>
<p id="luke-20-31"><span class="verse-num">20:31</span> <span class="verse-body">et tertius accepit illam similiter et omnes septem et non reliquerunt semen et mortui sunt</span></p>
<p id="luke-20-32"><span class="verse-num">20:32</span> <span class="verse-body">novissima omnium mortua est et mulier</span></p>
<p id="luke-20-33"><span class="verse-num">20:33</span> <span class="verse-body">in resurrectione ergo cuius eorum erit uxor siquidem septem habuerunt eam uxorem</span></p>
<p id="luke-20-34"><span class="verse-num">20:34</span> <span class="verse-body">et ait illis Iesus filii saeculi huius nubunt et traduntur ad nuptias</span></p>
<p id="luke-20-35"><span class="verse-num">20:35</span> <span class="verse-body">illi autem qui digni habebuntur saeculo illo et resurrectione ex mortuis neque nubunt neque ducunt uxores</span></p>
<p id="luke-20-36"><span class="verse-num">20:36</span> <span class="verse-body">neque enim ultra mori poterunt aequales enim angelis sunt et filii sunt Dei cum sint filii resurrectionis</span></p>
<p id="luke-20-37"><span class="verse-num">20:37</span> <span class="verse-body">quia vero resurgant mortui et Moses ostendit secus rubum sicut dicit Dominum Deum Abraham et Deum Isaac et Deum Iacob</span></p>
<p id="luke-20-38"><span class="verse-num">20:38</span> <span class="verse-body">Deus autem non est mortuorum sed vivorum omnes enim vivunt ei</span></p>
<p id="luke-20-39"><span class="verse-num">20:39</span> <span class="verse-body">respondentes autem quidam scribarum dixerunt magister bene dixisti</span></p>
<p id="luke-20-40"><span class="verse-num">20:40</span> <span class="verse-body">et amplius non audebant eum quicquam interrogare</span></p>
<p id="luke-20-41"><span class="verse-num">20:41</span> <span class="verse-body">dixit autem ad illos quomodo dicunt Christum Filium David esse</span></p>
<p id="luke-20-42"><span class="verse-num">20:42</span> <span class="verse-body">et ipse David dicit in libro Psalmorum dixit Dominus Domino meo sede a dextris meis</span></p>
<p id="luke-20-43"><span class="verse-num">20:43</span> <span class="verse-body">donec ponam inimicos tuos scabillum pedum tuorum</span></p>
<p id="luke-20-44"><span class="verse-num">20:44</span> <span class="verse-body">David ergo Dominum illum vocat et quomodo filius eius est</span></p>
<p id="luke-20-45"><span class="verse-num">20:45</span> <span class="verse-body">audiente autem omni populo dixit discipulis suis</span></p>
<p id="luke-20-46"><span class="verse-num">20:46</span> <span class="verse-body">adtendite a scribis qui volunt ambulare in stolis et amant salutationes in foro et primas cathedras in synagogis et primos discubitus in conviviis</span></p>
<p id="luke-20-47"><span class="verse-num">20:47</span> <span class="verse-body">qui devorant domos viduarum simulantes longam orationem hii accipient damnationem maiorem __________________________________________________________________</span></p>
<h2 id="luke-ch-21">Chapter 21</h2>
<p class="verses"><a href="#luke-21-1">1</a> <a href="#luke-21-2">2</a> <a href="#luke-21-3">3</a> <a href="#luke-21-4">4</a> <a href="#luke-21-5">5</a> <a href="#luke-21-6">6</a> <a href="#luke-21-7">7</a> <a href="#luke-21-8">8</a> <a href="#luke-21-9">9</a> <a href="#luke-21-10">10</a> <a href="#luke-21-11">11</a> <a href="#luke-21-12">12</a> <a href="#luke-21-13">13</a> <a href="#luke-21-14">14</a> <a href="#luke-21-15">15</a> <a href="#luke-21-16">16</a> <a href="#luke-21-17">17</a> <a href="#luke-21-18">18</a> <a href="#luke-21-19">19</a> <a href="#luke-21-20">20</a> <a href="#luke-21-21">21</a> <a href="#luke-21-22">22</a> <a href="#luke-21-23">23</a> <a href="#luke-21-24">24</a> <a href="#luke-21-25">25</a> <a href="#luke-21-26">26</a> <a href="#luke-21-27">27</a> <a href="#luke-21-28">28</a> <a href="#luke-21-29">29</a> <a href="#luke-21-30">30</a> <a href="#luke-21-31">31</a> <a href="#luke-21-32">32</a> <a href="#luke-21-33">33</a> <a href="#luke-21-34">34</a> <a href="#luke-21-35">35</a> <a href="#luke-21-36">36</a> <a href="#luke-21-37">37</a> <a href="#luke-21-38">38</a></p>
<p id="luke-21-1"><span class="verse-num">21:1</span> <span class="verse-body">respiciens autem vidit eos qui mittebant munera sua in gazofilacium divites</span></p>
<p id="luke-21-2"><span class="verse-num">21:2</span> <span class="verse-body">vidit autem et quandam viduam pauperculam mittentem aera minuta duo</span></p>
<p id="luke-21-3"><span class="verse-num">21:3</span> <span class="verse-body">et dixit vere dico vobis quia vidua haec pauper plus quam omnes misit</span></p>
<p id="luke-21-4"><span class="verse-num">21:4</span> <span class="verse-body">nam omnes hii ex abundanti sibi miserunt in munera Dei haec autem ex eo quod deest illi omnem victum suum quem habuit misit</span></p>
<p id="luke-21-5"><span class="verse-num">21:5</span> <span class="verse-body">et quibusdam dicentibus de templo quod lapidibus bonis et donis ornatum esset dixit</span></p>
<p id="luke-21-6"><span class="verse-num">21:6</span> <span class="verse-body">haec quae videtis venient dies in quibus non relinquetur lapis super lapidem qui non destruatur</span></p>
<p id="luke-21-7"><span class="verse-num">21:7</span> <span class="verse-body">interrogaverunt autem illum dicentes praeceptor quando haec erunt et quod signum cum fieri incipient</span></p>
<p id="luke-21-8"><span class="verse-num">21:8</span> <span class="verse-body">qui dixit videte ne seducamini multi enim venient in nomine meo dicentes quia ego sum et tempus adpropinquavit nolite ergo ire post illos</span></p>
<p id="luke-21-9"><span class="verse-num">21:9</span> <span class="verse-body">cum autem audieritis proelia et seditiones nolite terreri oportet primum haec fieri sed non statim finis</span></p>
<p id="luke-21-10"><span class="verse-num">21:10</span> <span class="verse-body">tunc dicebat illis surget gens contra gentem et regnum adversus regnum</span></p>
<p id="luke-21-11"><span class="verse-num">21:11</span> <span class="verse-body">terraemotus magni erunt per loca et pestilentiae et fames terroresque de caelo et signa magna erunt</span></p>
<p id="luke-21-12"><span class="verse-num">21:12</span> <span class="verse-body">sed ante haec omnia inicient vobis manus suas et persequentur tradentes in synagogas et custodias trahentes ad reges et praesides propter nomen meum</span></p>
<p id="luke-21-13"><span class="verse-num">21:13</span> <span class="verse-body">continget autem vobis in testimonium</span></p>
<p id="luke-21-14"><span class="verse-num">21:14</span> <span class="verse-body">ponite ergo in cordibus vestris non praemeditari quemadmodum respondeatis</span></p>
<p id="luke-21-15"><span class="verse-num">21:15</span> <span class="verse-body">ego enim dabo vobis os et sapientiam cui non poterunt resistere et contradicere omnes adversarii vestri</span></p>
<p id="luke-21-16"><span class="verse-num">21:16</span> <span class="verse-body">trademini autem a parentibus et fratribus et cognatis et amicis et morte adficient ex vobis</span></p>
<p id="luke-21-17"><span class="verse-num">21:17</span> <span class="verse-body">et eritis odio omnibus propter nomen meum</span></p>
<p id="luke-21-18"><span class="verse-num">21:18</span> <span class="verse-body">et capillus de capite vestro non peribit</span></p>
<p id="luke-21-19"><span class="verse-num">21:19</span> <span class="verse-body">in patientia vestra possidebitis animas vestras</span></p>
<p id="luke-21-20"><span class="verse-num">21:20</span> <span class="verse-body">cum autem videritis circumdari ab exercitu Hierusalem tunc scitote quia adpropinquavit desolatio eius</span></p>
<p id="luke-21-21"><span class="verse-num">21:21</span> <span class="verse-body">tunc qui in Iudaea sunt fugiant in montes et qui in medio eius discedant et qui in regionibus non intrent in eam</span></p>
<p id="luke-21-22"><span class="verse-num">21:22</span> <span class="verse-body">quia dies ultionis hii sunt ut impleantur omnia quae scripta sunt</span></p>
<p id="luke-21-23"><span class="verse-num">21:23</span> <span class="verse-body">vae autem praegnatibus et nutrientibus in illis diebus erit enim pressura magna supra terram et ira populo huic</span></p>
<p id="luke-21-24"><span class="verse-num">21:24</span> <span class="verse-body">et cadent in ore gladii et captivi ducentur in omnes gentes et Hierusalem calcabitur a gentibus donec impleantur tempora nationum</span></p>
<p id="luke-21-25"><span class="verse-num">21:25</span> <span class="verse-body">et erunt signa in sole et luna et stellis et in terris pressura gentium prae confusione sonitus maris et fluctuum</span></p>
<p id="luke-21-26"><span class="verse-num">21:26</span> <span class="verse-body">arescentibus hominibus prae timore et expectatione quae supervenient universo orbi nam virtutes caelorum movebuntur</span></p>
<p id="luke-21-27"><span class="verse-num">21:27</span> <span class="verse-body">et tunc videbunt Filium hominis venientem in nube cum potestate magna et maiestate</span></p>
<p id="luke-21-28"><span class="verse-num">21:28</span> <span class="verse-body">his autem fieri incipientibus respicite et levate capita vestra quoniam adpropinquat redemptio vestra</span></p>
<p id="luke-21-29"><span class="verse-num">21:29</span> <span class="verse-body">et dixit illis similitudinem videte ficulneam et omnes arbores</span></p>
<p id="luke-21-30"><span class="verse-num">21:30</span> <span class="verse-body">cum producunt iam ex se fructum scitis quoniam prope est aestas</span></p>
<p id="luke-21-31"><span class="verse-num">21:31</span> <span class="verse-body">ita et vos cum videritis haec fieri scitote quoniam prope est regnum Dei</span></p>
<p id="luke-21-32"><span class="verse-num">21:32</span> <span class="verse-body">amen dico vobis quia non praeteribit generatio haec donec omnia fiant</span></p>
<p id="luke-21-33"><span class="verse-num">21:33</span> <span class="verse-body">caelum et terra transibunt verba autem mea non transient</span></p>
<p id="luke-21-34"><span class="verse-num">21:34</span> <span class="verse-body">adtendite autem vobis ne forte graventur corda vestra in crapula et ebrietate et curis huius vitae et superveniat in vos repentina dies illa</span></p>
<p id="luke-21-35"><span class="verse-num">21:35</span> <span class="verse-body">tamquam laqueus enim superveniet in omnes qui sedent super faciem omnis terrae</span></p>
<p id="luke-21-36"><span class="verse-num">21:36</span> <span class="verse-body">vigilate itaque omni tempore orantes ut digni habeamini fugere ista omnia quae futura sunt et stare ante Filium hominis</span></p>
<p id="luke-21-37"><span class="verse-num">21:37</span> <span class="verse-body">erat autem diebus docens in templo noctibus vero exiens morabatur in monte qui vocatur Oliveti</span></p>
<p id="luke-21-38"><span class="verse-num">21:38</span> <span class="verse-body">et omnis populus manicabat ad eum in templo audire eum __________________________________________________________________</span></p>
<h2 id="luke-ch-22">Chapter 22</h2>
<p class="verses"><a href="#luke-22-1">1</a> <a href="#luke-22-2">2</a> <a href="#luke-22-3">3</a> <a href="#luke-22-4">4</a> <a href="#luke-22-5">5</a> <a href="#luke-22-6">6</a> <a href="#luke-22-7">7</a> <a href="#luke-22-8">8</a> <a href="#luke-22-9">9</a> <a href="#luke-22-10">10</a> <a href="#luke-22-11">11</a> <a href="#luke-22-12">12</a> <a href="#luke-22-13">13</a> <a href="#luke-22-14">14</a> <a href="#luke-22-15">15</a> <a href="#luke-22-16">16</a> <a href="#luke-22-17">17</a> <a href="#luke-22-18">18</a> <a href="#luke-22-19">19</a> <a href="#luke-22-20">20</a> <a href="#luke-22-21">21</a> <a href="#luke-22-22">22</a> <a href="#luke-22-23">23</a> <a href="#luke-22-24">24</a> <a href="#luke-22-25">25</a> <a href="#luke-22-26">26</a> <a href="#luke-22-27">27</a> <a href="#luke-22-28">28</a> <a href="#luke-22-29">29</a> <a href="#luke-22-30">30</a> <a href="#luke-22-31">31</a> <a href="#luke-22-32">32</a> <a href="#luke-22-33">33</a> <a href="#luke-22-34">34</a> <a href="#luke-22-35">35</a> <a href="#luke-22-36">36</a> <a href="#luke-22-37">37</a> <a href="#luke-22-38">38</a> <a href="#luke-22-39">39</a> <a href="#luke-22-40">40</a> <a href="#luke-22-41">41</a> <a href="#luke-22-42">42</a> <a href="#luke-22-43">43</a> <a href="#luke-22-44">44</a> <a href="#luke-22-45">45</a> <a href="#luke-22-46">46</a> <a href="#luke-22-47">47</a> <a href="#luke-22-48">48</a> <a href="#luke-22-49">49</a> <a href="#luke-22-50">50</a> <a href="#luke-22-51">51</a> <a href="#luke-22-52">52</a> <a href="#luke-22-53">53</a> <a href="#luke-22-54">54</a> <a href="#luke-22-55">55</a> <a href="#luke-22-56">56</a> <a href="#luke-22-57">57</a> <a href="#luke-22-58">58</a> <a href="#luke-22-59">59</a> <a href="#luke-22-60">60</a> <a href="#luke-22-61">61</a> <a href="#luke-22-62">62</a> <a href="#luke-22-63">63</a> <a href="#luke-22-64">64</a> <a href="#luke-22-65">65</a> <a href="#luke-22-66">66</a> <a href="#luke-22-67">67</a> <a href="#luke-22-68">68</a> <a href="#luke-22-69">69</a> <a href="#luke-22-70">70</a> <a href="#luke-22-71">71</a></p>
<p id="luke-22-1"><span class="verse-num">22:1</span> <span class="verse-body">adpropinquabat autem dies festus azymorum qui dicitur pascha</span></p>
<p id="luke-22-2"><span class="verse-num">22:2</span> <span class="verse-body">et quaerebant principes sacerdotum et scribae quomodo eum interficerent timebant vero plebem</span></p>
<p id="luke-22-3"><span class="verse-num">22:3</span> <span class="verse-body">intravit autem Satanas in Iudam qui cognominatur Scarioth unum de duodecim</span></p>
<p id="luke-22-4"><span class="verse-num">22:4</span> <span class="verse-body">et abiit et locutus est cum principibus sacerdotum et magistratibus quemadmodum illum traderet eis</span></p>
<p id="luke-22-5"><span class="verse-num">22:5</span> <span class="verse-body">et gavisi sunt et pacti sunt pecuniam illi dare</span></p>
<p id="luke-22-6"><span class="verse-num">22:6</span> <span class="verse-body">et spopondit et quaerebat oportunitatem ut traderet illum sine turbis</span></p>
<p id="luke-22-7"><span class="verse-num">22:7</span> <span class="verse-body">venit autem dies azymorum in qua necesse erat occidi pascha</span></p>
<p id="luke-22-8"><span class="verse-num">22:8</span> <span class="verse-body">et misit Petrum et Iohannem dicens euntes parate nobis pascha ut manducemus</span></p>
<p id="luke-22-9"><span class="verse-num">22:9</span> <span class="verse-body">at illi dixerunt ubi vis paremus</span></p>
<p id="luke-22-10"><span class="verse-num">22:10</span> <span class="verse-body">et dixit ad eos ecce introeuntibus vobis in civitatem occurret vobis homo amphoram aquae portans sequimini eum in domum in qua intrat</span></p>
<p id="luke-22-11"><span class="verse-num">22:11</span> <span class="verse-body">et dicetis patri familias domus dicit tibi magister ubi est diversorium ubi pascha cum discipulis meis manducem</span></p>
<p id="luke-22-12"><span class="verse-num">22:12</span> <span class="verse-body">et ipse vobis ostendet cenaculum magnum stratum et ibi parate</span></p>
<p id="luke-22-13"><span class="verse-num">22:13</span> <span class="verse-body">euntes autem invenerunt sicut dixit illis et paraverunt pascha</span></p>
<p id="luke-22-14"><span class="verse-num">22:14</span> <span class="verse-body">et cum facta esset hora discubuit et duodecim apostoli cum eo</span></p>
<p id="luke-22-15"><span class="verse-num">22:15</span> <span class="verse-body">et ait illis desiderio desideravi hoc pascha manducare vobiscum antequam patiar</span></p>
<p id="luke-22-16"><span class="verse-num">22:16</span> <span class="verse-body">dico enim vobis quia ex hoc non manducabo illud donec impleatur in regno Dei</span></p>
<p id="luke-22-17"><span class="verse-num">22:17</span> <span class="verse-body">et accepto calice gratias egit et dixit accipite et dividite inter vos</span></p>
<p id="luke-22-18"><span class="verse-num">22:18</span> <span class="verse-body">dico enim vobis quod non bibam de generatione vitis donec regnum Dei veniat</span></p>
<p id="luke-22-19"><span class="verse-num">22:19</span> <span class="verse-body">et accepto pane gratias egit et fregit et dedit eis dicens hoc est corpus meum quod pro vobis datur hoc facite in meam commemorationem</span></p>
<p id="luke-22-20"><span class="verse-num">22:20</span> <span class="verse-body">similiter et calicem postquam cenavit dicens hic est calix novum testamentum in sanguine meo quod pro vobis funditur</span></p>
<p id="luke-22-21"><span class="verse-num">22:21</span> <span class="verse-body">verumtamen ecce manus tradentis me mecum est in mensa</span></p>
<p id="luke-22-22"><span class="verse-num">22:22</span> <span class="verse-body">et quidem Filius hominis secundum quod definitum est vadit verumtamen vae illi homini per quem traditur</span></p>
<p id="luke-22-23"><span class="verse-num">22:23</span> <span class="verse-body">et ipsi coeperunt quaerere inter se quis esset ex eis qui hoc facturus esset</span></p>
<p id="luke-22-24"><span class="verse-num">22:24</span> <span class="verse-body">facta est autem et contentio inter eos quis eorum videretur esse maior</span></p>
<p id="luke-22-25"><span class="verse-num">22:25</span> <span class="verse-body">dixit autem eis reges gentium dominantur eorum et qui potestatem habent super eos benefici vocantur</span></p>
<p id="luke-22-26"><span class="verse-num">22:26</span> <span class="verse-body">vos autem non sic sed qui maior est in vobis fiat sicut iunior et qui praecessor est sicut ministrator</span></p>
<p id="luke-22-27"><span class="verse-num">22:27</span> <span class="verse-body">nam quis maior est qui recumbit an qui ministrat nonne qui recumbit ego autem in medio vestrum sum sicut qui ministrat</span></p>
<p id="luke-22-28"><span class="verse-num">22:28</span> <span class="verse-body">vos autem estis qui permansistis mecum in temptationibus meis</span></p>
<p id="luke-22-29"><span class="verse-num">22:29</span> <span class="verse-body">et ego dispono vobis sicut disposuit mihi Pater meus regnum</span></p>
<p id="luke-22-30"><span class="verse-num">22:30</span> <span class="verse-body">ut edatis et bibatis super mensam meam in regno et sedeatis super thronos iudicantes duodecim tribus Israhel</span></p>
<p id="luke-22-31"><span class="verse-num">22:31</span> <span class="verse-body">ait autem Dominus Simon Simon ecce Satanas expetivit vos ut cribraret sicut triticum</span></p>
<p id="luke-22-32"><span class="verse-num">22:32</span> <span class="verse-body">ego autem rogavi pro te ut non deficiat fides tua et tu aliquando conversus confirma fratres tuos</span></p>
<p id="luke-22-33"><span class="verse-num">22:33</span> <span class="verse-body">qui dixit ei Domine tecum paratus sum et in carcerem et in mortem ire</span></p>
<p id="luke-22-34"><span class="verse-num">22:34</span> <span class="verse-body">et ille dixit dico tibi Petre non cantabit hodie gallus donec ter abneges nosse me</span></p>
<p id="luke-22-35"><span class="verse-num">22:35</span> <span class="verse-body">et dixit eis quando misi vos sine sacculo et pera et calciamentis numquid aliquid defuit vobis at illi dixerunt nihil</span></p>
<p id="luke-22-36"><span class="verse-num">22:36</span> <span class="verse-body">dixit ergo eis sed nunc qui habet sacculum tollat similiter et peram et qui non habet vendat tunicam suam et emat gladium</span></p>
<p id="luke-22-37"><span class="verse-num">22:37</span> <span class="verse-body">dico enim vobis quoniam adhuc hoc quod scriptum est oportet impleri in me et quod cum iniustis deputatus est etenim ea quae sunt de me finem habent</span></p>
<p id="luke-22-38"><span class="verse-num">22:38</span> <span class="verse-body">at illi dixerunt Domine ecce gladii duo hic at ille dixit eis satis est</span></p>
<p id="luke-22-39"><span class="verse-num">22:39</span> <span class="verse-body">et egressus ibat secundum consuetudinem in montem Olivarum secuti sunt autem illum et discipuli</span></p>
<p id="luke-22-40"><span class="verse-num">22:40</span> <span class="verse-body">et cum pervenisset ad locum dixit illis orate ne intretis in temptationem</span></p>
<p id="luke-22-41"><span class="verse-num">22:41</span> <span class="verse-body">et ipse avulsus est ab eis quantum iactus est lapidis et positis genibus orabat</span></p>
<p id="luke-22-42"><span class="verse-num">22:42</span> <span class="verse-body">dicens Pater si vis transfer calicem istum a me verumtamen non mea voluntas sed tua fiat</span></p>
<p id="luke-22-43"><span class="verse-num">22:43</span> <span class="verse-body">apparuit autem illi angelus de caelo confortans eum et factus in agonia prolixius orabat</span></p>
<p id="luke-22-44"><span class="verse-num">22:44</span> <span class="verse-body">et factus est sudor eius sicut guttae sanguinis decurrentis in terram</span></p>
<p id="luke-22-45"><span class="verse-num">22:45</span> <span class="verse-body">et cum surrexisset ab oratione et venisset ad discipulos suos invenit eos dormientes prae tristitia</span></p>
<p id="luke-22-46"><span class="verse-num">22:46</span> <span class="verse-body">et ait illis quid dormitis surgite orate ne intretis in temptationem</span></p>
<p id="luke-22-47"><span class="verse-num">22:47</span> <span class="verse-body">adhuc eo loquente ecce turba et qui vocabatur Iudas unus de duodecim antecedebat eos et adpropinquavit Iesu ut oscularetur eum</span></p>
<p id="luke-22-48"><span class="verse-num">22:48</span> <span class="verse-body">Iesus autem dixit ei Iuda osculo Filium hominis tradis</span></p>
<p id="luke-22-49"><span class="verse-num">22:49</span> <span class="verse-body">videntes autem hii qui circa ipsum erant quod futurum erat dixerunt ei Domine si percutimus in gladio</span></p>
<p id="luke-22-50"><span class="verse-num">22:50</span> <span class="verse-body">et percussit unus ex illis servum principis sacerdotum et amputavit auriculam eius dextram</span></p>
<p id="luke-22-51"><span class="verse-num">22:51</span> <span class="verse-body">respondens autem Iesus ait sinite usque huc et cum tetigisset auriculam eius sanavit eum</span></p>
<p id="luke-22-52"><span class="verse-num">22:52</span> <span class="verse-body">dixit autem Iesus ad eos qui venerant ad se principes sacerdotum et magistratus templi et seniores quasi ad latronem existis cum gladiis et fustibus</span></p>
<p id="luke-22-53"><span class="verse-num">22:53</span> <span class="verse-body">cum cotidie vobiscum fuerim in templo non extendistis manus in me sed haec est hora vestra et potestas tenebrarum</span></p>
<p id="luke-22-54"><span class="verse-num">22:54</span> <span class="verse-body">conprehendentes autem eum duxerunt ad domum principis sacerdotum Petrus vero sequebatur a longe</span></p>
<p id="luke-22-55"><span class="verse-num">22:55</span> <span class="verse-body">accenso autem igni in medio atrio et circumsedentibus illis erat Petrus in medio eorum</span></p>
<p id="luke-22-56"><span class="verse-num">22:56</span> <span class="verse-body">quem cum vidisset ancilla quaedam sedentem ad lumen et eum fuisset intuita dixit et hic cum illo erat</span></p>
<p id="luke-22-57"><span class="verse-num">22:57</span> <span class="verse-body">at ille negavit eum dicens mulier non novi illum</span></p>
<p id="luke-22-58"><span class="verse-num">22:58</span> <span class="verse-body">et post pusillum alius videns eum dixit et tu de illis es Petrus vero ait o homo non sum</span></p>
<p id="luke-22-59"><span class="verse-num">22:59</span> <span class="verse-body">et intervallo facto quasi horae unius alius quidam adfirmabat dicens vere et hic cum illo erat nam et Galilaeus est</span></p>
<p id="luke-22-60"><span class="verse-num">22:60</span> <span class="verse-body">et ait Petrus homo nescio quod dicis et continuo adhuc illo loquente cantavit gallus</span></p>
<p id="luke-22-61"><span class="verse-num">22:61</span> <span class="verse-body">et conversus Dominus respexit Petrum et recordatus est Petrus verbi Domini sicut dixit quia priusquam gallus cantet ter me negabis</span></p>
<p id="luke-22-62"><span class="verse-num">22:62</span> <span class="verse-body">et egressus foras Petrus flevit amare</span></p>
<p id="luke-22-63"><span class="verse-num">22:63</span> <span class="verse-body">et viri qui tenebant illum inludebant ei caedentes</span></p>
<p id="luke-22-64"><span class="verse-num">22:64</span> <span class="verse-body">et velaverunt eum et percutiebant faciem eius et interrogabant eum dicentes prophetiza quis est qui te percussit</span></p>
<p id="luke-22-65"><span class="verse-num">22:65</span> <span class="verse-body">et alia multa blasphemantes dicebant in eum</span></p>
<p id="luke-22-66"><span class="verse-num">22:66</span> <span class="verse-body">et ut factus est dies convenerunt seniores plebis et principes sacerdotum et scribae et duxerunt illum in concilium suum dicentes si tu es Christus dic nobis</span></p>
<p id="luke-22-67"><span class="verse-num">22:67</span> <span class="verse-body">et ait illis si vobis dixero non creditis mihi</span></p>
<p id="luke-22-68"><span class="verse-num">22:68</span> <span class="verse-body">si autem et interrogavero non respondebitis mihi neque dimittetis</span></p>
<p id="luke-22-69"><span class="verse-num">22:69</span> <span class="verse-body">ex hoc autem erit Filius hominis sedens a dextris virtutis Dei</span></p>
<p id="luke-22-70"><span class="verse-num">22:70</span> <span class="verse-body">dixerunt autem omnes tu ergo es Filius Dei qui ait vos dicitis quia ego sum</span></p>
<p id="luke-22-71"><span class="verse-num">22:71</span> <span class="verse-body">at illi dixerunt quid adhuc desideramus testimonium ipsi enim audivimus de ore eius __________________________________________________________________</span></p>
<h2 id="luke-ch-23">Chapter 23</h2>
<p class="verses"><a href="#luke-23-1">1</a> <a href="#luke-23-2">2</a> <a href="#luke-23-3">3</a> <a href="#luke-23-4">4</a> <a href="#luke-23-5">5</a> <a href="#luke-23-6">6</a> <a href="#luke-23-7">7</a> <a href="#luke-23-8">8</a> <a href="#luke-23-9">9</a> <a href="#luke-23-10">10</a> <a href="#luke-23-11">11</a> <a href="#luke-23-12">12</a> <a href="#luke-23-13">13</a> <a href="#luke-23-14">14</a> <a href="#luke-23-15">15</a> <a href="#luke-23-16">16</a> <a href="#luke-23-17">17</a> <a href="#luke-23-18">18</a> <a href="#luke-23-19">19</a> <a href="#luke-23-20">20</a> <a href="#luke-23-21">21</a> <a href="#luke-23-22">22</a> <a href="#luke-23-23">23</a> <a href="#luke-23-24">24</a> <a href="#luke-23-25">25</a> <a href="#luke-23-26">26</a> <a href="#luke-23-27">27</a> <a href="#luke-23-28">28</a> <a href="#luke-23-29">29</a> <a href="#luke-23-30">30</a> <a href="#luke-23-31">31</a> <a href="#luke-23-32">32</a> <a href="#luke-23-33">33</a> <a href="#luke-23-34">34</a> <a href="#luke-23-35">35</a> <a href="#luke-23-36">36</a> <a href="#luke-23-37">37</a> <a href="#luke-23-38">38</a> <a href="#luke-23-39">39</a> <a href="#luke-23-40">40</a> <a href="#luke-23-41">41</a> <a href="#luke-23-42">42</a> <a href="#luke-23-43">43</a> <a href="#luke-23-44">44</a> <a href="#luke-23-45">45</a> <a href="#luke-23-46">46</a> <a href="#luke-23-47">47</a> <a href="#luke-23-48">48</a> <a href="#luke-23-49">49</a> <a href="#luke-23-50">50</a> <a href="#luke-23-51">51</a> <a href="#luke-23-52">52</a> <a href="#luke-23-53">53</a> <a href="#luke-23-54">54</a> <a href="#luke-23-55">55</a> <a href="#luke-23-56">56</a></p>
<p id="luke-23-1"><span class="verse-num">23:1</span> <span class="verse-body">et surgens omnis multitudo eorum duxerunt illum ad Pilatum</span></p>
<p id="luke-23-2"><span class="verse-num">23:2</span> <span class="verse-body">coeperunt autem accusare illum dicentes hunc invenimus subvertentem gentem nostram et prohibentem tributa dari Caesari et dicentem se Christum regem esse</span></p>
<p id="luke-23-3"><span class="verse-num">23:3</span> <span class="verse-body">Pilatus autem interrogavit eum dicens tu es rex Iudaeorum at ille respondens ait tu dicis</span></p>
<p id="luke-23-4"><span class="verse-num">23:4</span> <span class="verse-body">ait autem Pilatus ad principes sacerdotum et turbas nihil invenio causae in hoc homine</span></p>
<p id="luke-23-5"><span class="verse-num">23:5</span> <span class="verse-body">at illi invalescebant dicentes commovet populum docens per universam Iudaeam et incipiens a Galilaea usque huc</span></p>
<p id="luke-23-6"><span class="verse-num">23:6</span> <span class="verse-body">Pilatus autem audiens Galilaeam interrogavit si homo Galilaeus esset</span></p>
<p id="luke-23-7"><span class="verse-num">23:7</span> <span class="verse-body">et ut cognovit quod de Herodis potestate esset remisit eum ad Herodem qui et ipse Hierosolymis erat illis diebus</span></p>
<p id="luke-23-8"><span class="verse-num">23:8</span> <span class="verse-body">Herodes autem viso Iesu gavisus est valde erat enim cupiens ex multo tempore videre eum eo quod audiret multa de illo et sperabat signum aliquod videre ab eo fieri</span></p>
<p id="luke-23-9"><span class="verse-num">23:9</span> <span class="verse-body">interrogabat autem illum multis sermonibus at ipse nihil illi respondebat</span></p>
<p id="luke-23-10"><span class="verse-num">23:10</span> <span class="verse-body">stabant etiam principes sacerdotum et scribae constanter accusantes eum</span></p>
<p id="luke-23-11"><span class="verse-num">23:11</span> <span class="verse-body">sprevit autem illum Herodes cum exercitu suo et inlusit indutum veste alba et remisit ad Pilatum</span></p>
<p id="luke-23-12"><span class="verse-num">23:12</span> <span class="verse-body">et facti sunt amici Herodes et Pilatus in ipsa die nam antea inimici erant ad invicem</span></p>
<p id="luke-23-13"><span class="verse-num">23:13</span> <span class="verse-body">Pilatus autem convocatis principibus sacerdotum et magistratibus et plebe</span></p>
<p id="luke-23-14"><span class="verse-num">23:14</span> <span class="verse-body">dixit ad illos obtulistis mihi hunc hominem quasi avertentem populum et ecce ego coram vobis interrogans nullam causam inveni in homine isto ex his in quibus eum accusatis</span></p>
<p id="luke-23-15"><span class="verse-num">23:15</span> <span class="verse-body">sed neque Herodes nam remisi vos ad illum et ecce nihil dignum morte actum est ei</span></p>
<p id="luke-23-16"><span class="verse-num">23:16</span> <span class="verse-body">emendatum ergo illum dimittam</span></p>
<p id="luke-23-17"><span class="verse-num">23:17</span> <span class="verse-body">necesse autem habebat dimittere eis per diem festum unum</span></p>
<p id="luke-23-18"><span class="verse-num">23:18</span> <span class="verse-body">exclamavit autem simul universa turba dicens tolle hunc et dimitte nobis Barabban</span></p>
<p id="luke-23-19"><span class="verse-num">23:19</span> <span class="verse-body">qui erat propter seditionem quandam factam in civitate et homicidium missus in carcerem</span></p>
<p id="luke-23-20"><span class="verse-num">23:20</span> <span class="verse-body">iterum autem Pilatus locutus est ad illos volens dimittere Iesum</span></p>
<p id="luke-23-21"><span class="verse-num">23:21</span> <span class="verse-body">at illi succlamabant dicentes crucifige crucifige illum</span></p>
<p id="luke-23-22"><span class="verse-num">23:22</span> <span class="verse-body">ille autem tertio dixit ad illos quid enim mali fecit iste nullam causam mortis invenio in eo corripiam ergo illum et dimittam</span></p>
<p id="luke-23-23"><span class="verse-num">23:23</span> <span class="verse-body">at illi instabant vocibus magnis postulantes ut crucifigeretur et invalescebant voces eorum</span></p>
<p id="luke-23-24"><span class="verse-num">23:24</span> <span class="verse-body">et Pilatus adiudicavit fieri petitionem eorum</span></p>
<p id="luke-23-25"><span class="verse-num">23:25</span> <span class="verse-body">dimisit autem illis eum qui propter homicidium et seditionem missus fuerat in carcerem quem petebant Iesum vero tradidit voluntati eorum</span></p>
<p id="luke-23-26"><span class="verse-num">23:26</span> <span class="verse-body">et cum ducerent eum adprehenderunt Simonem quendam Cyrenensem venientem de villa et inposuerunt illi crucem portare post Iesum</span></p>
<p id="luke-23-27"><span class="verse-num">23:27</span> <span class="verse-body">sequebatur autem illum multa turba populi et mulierum quae plangebant et lamentabant eum</span></p>
<p id="luke-23-28"><span class="verse-num">23:28</span> <span class="verse-body">conversus autem ad illas Iesus dixit filiae Hierusalem nolite flere super me sed super vos ipsas flete et super filios vestros</span></p>
<p id="luke-23-29"><span class="verse-num">23:29</span> <span class="verse-body">quoniam ecce venient dies in quibus dicent beatae steriles et ventres qui non genuerunt et ubera quae non lactaverunt</span></p>
<p id="luke-23-30"><span class="verse-num">23:30</span> <span class="verse-body">tunc incipient dicere montibus cadite super nos et collibus operite nos</span></p>
<p id="luke-23-31"><span class="verse-num">23:31</span> <span class="verse-body">quia si in viridi ligno haec faciunt in arido quid fiet</span></p>
<p id="luke-23-32"><span class="verse-num">23:32</span> <span class="verse-body">ducebantur autem et alii duo nequam cum eo ut interficerentur</span></p>
<p id="luke-23-33"><span class="verse-num">23:33</span> <span class="verse-body">et postquam venerunt in locum qui vocatur Calvariae ibi crucifixerunt eum et latrones unum a dextris et alterum a sinistris</span></p>
<p id="luke-23-34"><span class="verse-num">23:34</span> <span class="verse-body">Iesus autem dicebat Pater dimitte illis non enim sciunt quid faciunt dividentes vero vestimenta eius miserunt sortes</span></p>
<p id="luke-23-35"><span class="verse-num">23:35</span> <span class="verse-body">et stabat populus expectans et deridebant illum principes cum eis dicentes alios salvos fecit se salvum faciat si hic est Christus Dei electus</span></p>
<p id="luke-23-36"><span class="verse-num">23:36</span> <span class="verse-body">inludebant autem ei et milites accedentes et acetum offerentes illi</span></p>
<p id="luke-23-37"><span class="verse-num">23:37</span> <span class="verse-body">dicentes si tu es rex Iudaeorum salvum te fac</span></p>
<p id="luke-23-38"><span class="verse-num">23:38</span> <span class="verse-body">erat autem et superscriptio inscripta super illum litteris graecis et latinis et hebraicis hic est rex Iudaeorum</span></p>
<p id="luke-23-39"><span class="verse-num">23:39</span> <span class="verse-body">unus autem de his qui pendebant latronibus blasphemabat eum dicens si tu es Christus salvum fac temet ipsum et nos</span></p>
<p id="luke-23-40"><span class="verse-num">23:40</span> <span class="verse-body">respondens autem alter increpabat illum dicens neque tu times Deum quod in eadem damnatione es</span></p>
<p id="luke-23-41"><span class="verse-num">23:41</span> <span class="verse-body">et nos quidem iuste nam digna factis recipimus hic vero nihil mali gessit</span></p>
<p id="luke-23-42"><span class="verse-num">23:42</span> <span class="verse-body">et dicebat ad Iesum Domine memento mei cum veneris in regnum tuum</span></p>
<p id="luke-23-43"><span class="verse-num">23:43</span> <span class="verse-body">et dixit illi Iesus amen dico tibi hodie mecum eris in paradiso</span></p>
<p id="luke-23-44"><span class="verse-num">23:44</span> <span class="verse-body">erat autem fere hora sexta et tenebrae factae sunt in universa terra usque in nonam horam</span></p>
<p id="luke-23-45"><span class="verse-num">23:45</span> <span class="verse-body">et obscuratus est sol et velum templi scissum est medium</span></p>
<p id="luke-23-46"><span class="verse-num">23:46</span> <span class="verse-body">et clamans voce magna Iesus ait Pater in manus tuas commendo spiritum meum et haec dicens exspiravit</span></p>
<p id="luke-23-47"><span class="verse-num">23:47</span> <span class="verse-body">videns autem centurio quod factum fuerat glorificavit Deum dicens vere hic homo iustus erat</span></p>
<p id="luke-23-48"><span class="verse-num">23:48</span> <span class="verse-body">et omnis turba eorum qui simul aderant ad spectaculum istud et videbant quae fiebant percutientes pectora sua revertebantur</span></p>
<p id="luke-23-49"><span class="verse-num">23:49</span> <span class="verse-body">stabant autem omnes noti eius a longe et mulieres quae secutae erant eum a Galilaea haec videntes</span></p>
<p id="luke-23-50"><span class="verse-num">23:50</span> <span class="verse-body">et ecce vir nomine Ioseph qui erat decurio vir bonus et iustus</span></p>
<p id="luke-23-51"><span class="verse-num">23:51</span> <span class="verse-body">hic non consenserat consilio et actibus eorum ab Arimathia civitate Iudaeae qui expectabat et ipse regnum Dei</span></p>
<p id="luke-23-52"><span class="verse-num">23:52</span> <span class="verse-body">hic accessit ad Pilatum et petiit corpus Iesu</span></p>
<p id="luke-23-53"><span class="verse-num">23:53</span> <span class="verse-body">et depositum involvit sindone et posuit eum in monumento exciso in quo nondum quisquam positus fuerat</span></p>
<p id="luke-23-54"><span class="verse-num">23:54</span> <span class="verse-body">et dies erat parasceves et sabbatum inlucescebat</span></p>
<p id="luke-23-55"><span class="verse-num">23:55</span> <span class="verse-body">subsecutae autem mulieres quae cum ipso venerant de Galilaea viderunt monumentum et quemadmodum positum erat corpus eius</span></p>
<p id="luke-23-56"><span class="verse-num">23:56</span> <span class="verse-body">et revertentes paraverunt aromata et unguenta et sabbato quidem siluerunt secundum mandatum __________________________________________________________________</span></p>
<h2 id="luke-ch-24">Chapter 24</h2>
<p class="verses"><a href="#luke-24-1">1</a> <a href="#luke-24-2">2</a> <a href="#luke-24-3">3</a> <a href="#luke-24-4">4</a> <a href="#luke-24-5">5</a> <a href="#luke-24-6">6</a> <a href="#luke-24-7">7</a> <a href="#luke-24-8">8</a> <a href="#luke-24-9">9</a> <a href="#luke-24-10">10</a> <a href="#luke-24-11">11</a> <a href="#luke-24-12">12</a> <a href="#luke-24-13">13</a> <a href="#luke-24-14">14</a> <a href="#luke-24-15">15</a> <a href="#luke-24-16">16</a> <a href="#luke-24-17">17</a> <a href="#luke-24-18">18</a> <a href="#luke-24-19">19</a> <a href="#luke-24-20">20</a> <a href="#luke-24-21">21</a> <a href="#luke-24-22">22</a> <a href="#luke-24-23">23</a> <a href="#luke-24-24">24</a> <a href="#luke-24-25">25</a> <a href="#luke-24-26">26</a> <a href="#luke-24-27">27</a> <a href="#luke-24-28">28</a> <a href="#luke-24-29">29</a> <a href="#luke-24-30">30</a> <a href="#luke-24-31">31</a> <a href="#luke-24-32">32</a> <a href="#luke-24-33">33</a> <a href="#luke-24-34">34</a> <a href="#luke-24-35">35</a> <a href="#luke-24-36">36</a> <a href="#luke-24-37">37</a> <a href="#luke-24-38">38</a> <a href="#luke-24-39">39</a> <a href="#luke-24-40">40</a> <a href="#luke-24-41">41</a> <a href="#luke-24-42">42</a> <a href="#luke-24-43">43</a> <a href="#luke-24-44">44</a> <a href="#luke-24-45">45</a> <a href="#luke-24-46">46</a> <a href="#luke-24-47">47</a> <a href="#luke-24-48">48</a> <a href="#luke-24-49">49</a> <a href="#luke-24-50">50</a> <a href="#luke-24-51">51</a> <a href="#luke-24-52">52</a></p>
<p id="luke-24-1"><span class="verse-num">24:1</span> <span class="verse-body">una autem sabbati valde diluculo venerunt ad monumentum portantes quae paraverant aromata</span></p>
<p id="luke-24-2"><span class="verse-num">24:2</span> <span class="verse-body">et invenerunt lapidem revolutum a monumento</span></p>
<p id="luke-24-3"><span class="verse-num">24:3</span> <span class="verse-body">et ingressae non invenerunt corpus Domini Iesu</span></p>
<p id="luke-24-4"><span class="verse-num">24:4</span> <span class="verse-body">et factum est dum mente consternatae essent de isto ecce duo viri steterunt secus illas in veste fulgenti</span></p>
<p id="luke-24-5"><span class="verse-num">24:5</span> <span class="verse-body">cum timerent autem et declinarent vultum in terram dixerunt ad illas quid quaeritis viventem cum mortuis</span></p>
<p id="luke-24-6"><span class="verse-num">24:6</span> <span class="verse-body">non est hic sed surrexit recordamini qualiter locutus est vobis cum adhuc in Galilaea esset</span></p>
<p id="luke-24-7"><span class="verse-num">24:7</span> <span class="verse-body">dicens quia oportet Filium hominis tradi in manus hominum peccatorum et crucifigi et die tertia resurgere</span></p>
<p id="luke-24-8"><span class="verse-num">24:8</span> <span class="verse-body">et recordatae sunt verborum eius</span></p>
<p id="luke-24-9"><span class="verse-num">24:9</span> <span class="verse-body">et regressae a monumento nuntiaverunt haec omnia illis undecim et ceteris omnibus</span></p>
<p id="luke-24-10"><span class="verse-num">24:10</span> <span class="verse-body">erat autem Maria Magdalene et Iohanna et Maria Iacobi et ceterae quae cum eis erant quae dicebant ad apostolos haec</span></p>
<p id="luke-24-11"><span class="verse-num">24:11</span> <span class="verse-body">et visa sunt ante illos sicut deliramentum verba ista et non credebant illis</span></p>
<p id="luke-24-12"><span class="verse-num">24:12</span> <span class="verse-body">Petrus autem surgens cucurrit ad monumentum et procumbens videt linteamina sola posita et abiit secum mirans quod factum fuerat</span></p>
<p id="luke-24-13"><span class="verse-num">24:13</span> <span class="verse-body">et ecce duo ex illis ibant ipsa die in castellum quod erat in spatio stadiorum sexaginta ab Hierusalem nomine Emmaus</span></p>
<p id="luke-24-14"><span class="verse-num">24:14</span> <span class="verse-body">et ipsi loquebantur ad invicem de his omnibus quae acciderant</span></p>
<p id="luke-24-15"><span class="verse-num">24:15</span> <span class="verse-body">et factum est dum fabularentur et secum quaererent et ipse Iesus adpropinquans ibat cum illis</span></p>
<p id="luke-24-16"><span class="verse-num">24:16</span> <span class="verse-body">oculi autem illorum tenebantur ne eum agnoscerent</span></p>
<p id="luke-24-17"><span class="verse-num">24:17</span> <span class="verse-body">et ait ad illos qui sunt hii sermones quos confertis ad invicem ambulantes et estis tristes</span></p>
<p id="luke-24-18"><span class="verse-num">24:18</span> <span class="verse-body">et respondens unus cui nomen Cleopas dixit ei tu solus peregrinus es in Hierusalem et non cognovisti quae facta sunt in illa his diebus</span></p>
<p id="luke-24-19"><span class="verse-num">24:19</span> <span class="verse-body">quibus ille dixit quae et dixerunt de Iesu Nazareno qui fuit vir propheta potens in opere et sermone coram Deo et omni populo</span></p>
<p id="luke-24-20"><span class="verse-num">24:20</span> <span class="verse-body">et quomodo eum tradiderunt summi sacerdotum et principes nostri in damnationem mortis et crucifixerunt eum</span></p>
<p id="luke-24-21"><span class="verse-num">24:21</span> <span class="verse-body">nos autem sperabamus quia ipse esset redempturus Israhel et nunc super haec omnia tertia dies hodie quod haec facta sunt</span></p>
<p id="luke-24-22"><span class="verse-num">24:22</span> <span class="verse-body">sed et mulieres quaedam ex nostris terruerunt nos quae ante lucem fuerunt ad monumentum</span></p>
<p id="luke-24-23"><span class="verse-num">24:23</span> <span class="verse-body">et non invento corpore eius venerunt dicentes se etiam visionem angelorum vidisse qui dicunt eum vivere</span></p>
<p id="luke-24-24"><span class="verse-num">24:24</span> <span class="verse-body">et abierunt quidam ex nostris ad monumentum et ita invenerunt sicut mulieres dixerunt ipsum vero non viderunt</span></p>
<p id="luke-24-25"><span class="verse-num">24:25</span> <span class="verse-body">et ipse dixit ad eos o stulti et tardi corde ad credendum in omnibus quae locuti sunt prophetae</span></p>
<p id="luke-24-26"><span class="verse-num">24:26</span> <span class="verse-body">nonne haec oportuit pati Christum et ita intrare in gloriam suam</span></p>
<p id="luke-24-27"><span class="verse-num">24:27</span> <span class="verse-body">et incipiens a Mose et omnibus prophetis interpretabatur illis in omnibus scripturis quae de ipso erant</span></p>
<p id="luke-24-28"><span class="verse-num">24:28</span> <span class="verse-body">et adpropinquaverunt castello quo ibant et ipse se finxit longius ire</span></p>
<p id="luke-24-29"><span class="verse-num">24:29</span> <span class="verse-body">et coegerunt illum dicentes mane nobiscum quoniam advesperascit et inclinata est iam dies et intravit cum illis</span></p>
<p id="luke-24-30"><span class="verse-num">24:30</span> <span class="verse-body">et factum est dum recumberet cum illis accepit panem et benedixit ac fregit et porrigebat illis</span></p>
<p id="luke-24-31"><span class="verse-num">24:31</span> <span class="verse-body">et aperti sunt oculi eorum et cognoverunt eum et ipse evanuit ex oculis eorum</span></p>
<p id="luke-24-32"><span class="verse-num">24:32</span> <span class="verse-body">et dixerunt ad invicem nonne cor nostrum ardens erat in nobis dum loqueretur in via et aperiret nobis scripturas</span></p>
<p id="luke-24-33"><span class="verse-num">24:33</span> <span class="verse-body">et surgentes eadem hora regressi sunt in Hierusalem et invenerunt congregatos undecim et eos qui cum ipsis erant</span></p>
<p id="luke-24-34"><span class="verse-num">24:34</span> <span class="verse-body">dicentes quod surrexit Dominus vere et apparuit Simoni</span></p>
<p id="luke-24-35"><span class="verse-num">24:35</span> <span class="verse-body">et ipsi narrabant quae gesta erant in via et quomodo cognoverunt eum in fractione panis</span></p>
<p id="luke-24-36"><span class="verse-num">24:36</span> <span class="verse-body">dum haec autem loquuntur Iesus stetit in medio eorum et dicit eis pax vobis ego sum nolite timere</span></p>
<p id="luke-24-37"><span class="verse-num">24:37</span> <span class="verse-body">conturbati vero et conterriti existimabant se spiritum videre</span></p>
<p id="luke-24-38"><span class="verse-num">24:38</span> <span class="verse-body">et dixit eis quid turbati estis et cogitationes ascendunt in corda vestra</span></p>
<p id="luke-24-39"><span class="verse-num">24:39</span> <span class="verse-body">videte manus meas et pedes quia ipse ego sum palpate et videte quia spiritus carnem et ossa non habet sicut me videtis habere</span></p>
<p id="luke-24-40"><span class="verse-num">24:40</span> <span class="verse-body">et cum hoc dixisset ostendit eis manus et pedes</span></p>
<p id="luke-24-41"><span class="verse-num">24:41</span> <span class="verse-body">adhuc autem illis non credentibus et mirantibus prae gaudio dixit habetis hic aliquid quod manducetur</span></p>
<p id="luke-24-42"><span class="verse-num">24:42</span> <span class="verse-body">at illi obtulerunt ei partem piscis assi et favum mellis</span></p>
<p id="luke-24-43"><span class="verse-num">24:43</span> <span class="verse-body">et cum manducasset coram eis sumens reliquias dedit eis</span></p>
<p id="luke-24-44"><span class="verse-num">24:44</span> <span class="verse-body">et dixit ad eos haec sunt verba quae locutus sum ad vos cum adhuc essem vobiscum quoniam necesse est impleri omnia quae scripta sunt in lege Mosi et prophetis et psalmis de me</span></p>
<p id="luke-24-45"><span class="verse-num">24:45</span> <span class="verse-body">tunc aperuit illis sensum ut intellegerent scripturas</span></p>
<p id="luke-24-46"><span class="verse-num">24:46</span> <span class="verse-body">et dixit eis quoniam sic scriptum est et sic oportebat Christum pati et resurgere a mortuis die tertia</span></p>
<p id="luke-24-47"><span class="verse-num">24:47</span> <span class="verse-body">et praedicari in nomine eius paenitentiam et remissionem peccatorum in omnes gentes incipientibus ab Hierosolyma</span></p>
<p id="luke-24-48"><span class="verse-num">24:48</span> <span class="verse-body">vos autem estis testes horum</span></p>
<p id="luke-24-49"><span class="verse-num">24:49</span> <span class="verse-body">et ego mitto promissum Patris mei in vos vos autem sedete in civitate quoadusque induamini virtutem ex alto</span></p>
<p id="luke-24-50"><span class="verse-num">24:50</span> <span class="verse-body">eduxit autem eos foras in Bethaniam et elevatis manibus suis benedixit eis</span></p>
<p id="luke-24-51"><span class="verse-num">24:51</span> <span class="verse-body">et factum est dum benediceret illis recessit ab eis et ferebatur in caelum</span></p>
<p id="luke-24-52"><span class="verse-num">24:52</span> <span class="verse-body">et ipsi adorantes regressi sunt in Hierusalem cum gaudio magno __________________________________________________________________</span></p>
