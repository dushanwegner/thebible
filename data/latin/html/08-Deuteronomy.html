<h1>Deuteronomy</h1>
<p class="chapters"><a href="#deuteronomy-ch-1">1</a> <a href="#deuteronomy-ch-2">2</a> <a href="#deuteronomy-ch-3">3</a> <a href="#deuteronomy-ch-4">4</a> <a href="#deuteronomy-ch-5">5</a> <a href="#deuteronomy-ch-6">6</a> <a href="#deuteronomy-ch-7">7</a> <a href="#deuteronomy-ch-8">8</a> <a href="#deuteronomy-ch-9">9</a> <a href="#deuteronomy-ch-10">10</a> <a href="#deuteronomy-ch-11">11</a> <a href="#deuteronomy-ch-12">12</a> <a href="#deuteronomy-ch-13">13</a> <a href="#deuteronomy-ch-14">14</a> <a href="#deuteronomy-ch-15">15</a> <a href="#deuteronomy-ch-16">16</a> <a href="#deuteronomy-ch-17">17</a> <a href="#deuteronomy-ch-18">18</a> <a href="#deuteronomy-ch-19">19</a> <a href="#deuteronomy-ch-20">20</a> <a href="#deuteronomy-ch-21">21</a> <a href="#deuteronomy-ch-22">22</a> <a href="#deuteronomy-ch-23">23</a> <a href="#deuteronomy-ch-24">24</a> <a href="#deuteronomy-ch-25">25</a> <a href="#deuteronomy-ch-26">26</a> <a href="#deuteronomy-ch-27">27</a> <a href="#deuteronomy-ch-28">28</a> <a href="#deuteronomy-ch-29">29</a> <a href="#deuteronomy-ch-30">30</a> <a href="#deuteronomy-ch-31">31</a> <a href="#deuteronomy-ch-32">32</a> <a href="#deuteronomy-ch-33">33</a> <a href="#deuteronomy-ch-34">34</a> <a href="#deuteronomy-ch-1">1</a> <a href="#deuteronomy-ch-2">2</a> <a href="#deuteronomy-ch-3">3</a> <a href="#deuteronomy-ch-4">4</a> <a href="#deuteronomy-ch-5">5</a> <a href="#deuteronomy-ch-6">6</a> <a href="#deuteronomy-ch-7">7</a> <a href="#deuteronomy-ch-8">8</a> <a href="#deuteronomy-ch-9">9</a> <a href="#deuteronomy-ch-10">10</a> <a href="#deuteronomy-ch-11">11</a> <a href="#deuteronomy-ch-12">12</a> <a href="#deuteronomy-ch-13">13</a> <a href="#deuteronomy-ch-14">14</a> <a href="#deuteronomy-ch-15">15</a> <a href="#deuteronomy-ch-16">16</a> <a href="#deuteronomy-ch-17">17</a> <a href="#deuteronomy-ch-18">18</a> <a href="#deuteronomy-ch-19">19</a> <a href="#deuteronomy-ch-20">20</a> <a href="#deuteronomy-ch-21">21</a> <a href="#deuteronomy-ch-22">22</a> <a href="#deuteronomy-ch-23">23</a> <a href="#deuteronomy-ch-24">24</a> <a href="#deuteronomy-ch-1">1</a> <a href="#deuteronomy-ch-2">2</a> <a href="#deuteronomy-ch-3">3</a> <a href="#deuteronomy-ch-4">4</a> <a href="#deuteronomy-ch-5">5</a> <a href="#deuteronomy-ch-6">6</a> <a href="#deuteronomy-ch-7">7</a> <a href="#deuteronomy-ch-8">8</a> <a href="#deuteronomy-ch-9">9</a> <a href="#deuteronomy-ch-10">10</a> <a href="#deuteronomy-ch-11">11</a> <a href="#deuteronomy-ch-12">12</a> <a href="#deuteronomy-ch-13">13</a> <a href="#deuteronomy-ch-14">14</a> <a href="#deuteronomy-ch-15">15</a> <a href="#deuteronomy-ch-16">16</a> <a href="#deuteronomy-ch-17">17</a> <a href="#deuteronomy-ch-18">18</a> <a href="#deuteronomy-ch-19">19</a> <a href="#deuteronomy-ch-20">20</a> <a href="#deuteronomy-ch-21">21</a></p>
<h2 id="deuteronomy-ch-1">Chapter 1</h2>
<p class="verses"><a href="#deuteronomy-1-1">1</a> <a href="#deuteronomy-1-2">2</a> <a href="#deuteronomy-1-3">3</a> <a href="#deuteronomy-1-4">4</a> <a href="#deuteronomy-1-5">5</a> <a href="#deuteronomy-1-6">6</a> <a href="#deuteronomy-1-7">7</a> <a href="#deuteronomy-1-8">8</a> <a href="#deuteronomy-1-9">9</a> <a href="#deuteronomy-1-10">10</a> <a href="#deuteronomy-1-11">11</a> <a href="#deuteronomy-1-12">12</a> <a href="#deuteronomy-1-13">13</a> <a href="#deuteronomy-1-14">14</a> <a href="#deuteronomy-1-15">15</a> <a href="#deuteronomy-1-16">16</a> <a href="#deuteronomy-1-17">17</a> <a href="#deuteronomy-1-18">18</a> <a href="#deuteronomy-1-19">19</a> <a href="#deuteronomy-1-20">20</a> <a href="#deuteronomy-1-21">21</a> <a href="#deuteronomy-1-22">22</a> <a href="#deuteronomy-1-23">23</a> <a href="#deuteronomy-1-24">24</a> <a href="#deuteronomy-1-25">25</a> <a href="#deuteronomy-1-26">26</a> <a href="#deuteronomy-1-27">27</a> <a href="#deuteronomy-1-28">28</a> <a href="#deuteronomy-1-29">29</a> <a href="#deuteronomy-1-30">30</a> <a href="#deuteronomy-1-31">31</a> <a href="#deuteronomy-1-32">32</a> <a href="#deuteronomy-1-33">33</a> <a href="#deuteronomy-1-34">34</a> <a href="#deuteronomy-1-35">35</a> <a href="#deuteronomy-1-36">36</a> <a href="#deuteronomy-1-37">37</a> <a href="#deuteronomy-1-38">38</a> <a href="#deuteronomy-1-39">39</a> <a href="#deuteronomy-1-40">40</a> <a href="#deuteronomy-1-41">41</a> <a href="#deuteronomy-1-42">42</a> <a href="#deuteronomy-1-43">43</a> <a href="#deuteronomy-1-44">44</a> <a href="#deuteronomy-1-45">45</a> <a href="#deuteronomy-1-46">46</a></p>
<p id="deuteronomy-1-1"><span class="verse-num">1:1</span> <span class="verse-body">haec sunt verba quae locutus est Moses ad omnem Israhel trans Iordanem in solitudine campestri contra mare Rubrum inter Pharan et Thophel et Laban et Aseroth ubi auri est plurimum</span></p>
<p id="deuteronomy-1-2"><span class="verse-num">1:2</span> <span class="verse-body">undecim diebus de Horeb per viam montis Seir usque Cadesbarne</span></p>
<p id="deuteronomy-1-3"><span class="verse-num">1:3</span> <span class="verse-body">quadragesimo anno undecimo mense prima die mensis locutus est Moses ad filios Israhel omnia quae praeceperat illi Dominus ut diceret eis</span></p>
<p id="deuteronomy-1-4"><span class="verse-num">1:4</span> <span class="verse-body">postquam percussit Seon regem Amorreorum qui habitavit in Esebon et Og regem Basan qui mansit in Aseroth et in Edrai</span></p>
<p id="deuteronomy-1-5"><span class="verse-num">1:5</span> <span class="verse-body">trans Iordanem in terra Moab coepitque Moses explanare legem et dicere</span></p>
<p id="deuteronomy-1-6"><span class="verse-num">1:6</span> <span class="verse-body">Dominus Deus noster locutus est ad nos in Horeb dicens sufficit vobis quod in hoc monte mansistis</span></p>
<p id="deuteronomy-1-7"><span class="verse-num">1:7</span> <span class="verse-body">revertimini et venite ad montem Amorreorum et ad cetera quae ei proxima sunt campestria atque montana et humiliora loca contra meridiem et iuxta litus maris terram Chananeorum et Libani usque ad flumen magnum Eufraten</span></p>
<p id="deuteronomy-1-8"><span class="verse-num">1:8</span> <span class="verse-body">en inquit tradidi vobis ingredimini et possidete eam super qua iuravit Dominus patribus vestris Abraham et Isaac et Iacob ut daret illam eis et semini eorum post eos</span></p>
<p id="deuteronomy-1-9"><span class="verse-num">1:9</span> <span class="verse-body">dixique vobis illo in tempore</span></p>
<p id="deuteronomy-1-10"><span class="verse-num">1:10</span> <span class="verse-body">non possum solus sustinere vos quia Dominus Deus vester multiplicavit vos et estis hodie sicut stellae caeli plurimae</span></p>
<p id="deuteronomy-1-11"><span class="verse-num">1:11</span> <span class="verse-body">Dominus Deus patrum vestrorum addat ad hunc numerum multa milia et benedicat vobis sicut locutus est</span></p>
<p id="deuteronomy-1-12"><span class="verse-num">1:12</span> <span class="verse-body">non valeo solus vestra negotia sustinere et pondus ac iurgia</span></p>
<p id="deuteronomy-1-13"><span class="verse-num">1:13</span> <span class="verse-body">date e vobis viros sapientes et gnaros et quorum conversatio sit probata in tribubus vestris ut ponam eos vobis principes</span></p>
<p id="deuteronomy-1-14"><span class="verse-num">1:14</span> <span class="verse-body">tunc respondistis mihi bona res est quam vis facere</span></p>
<p id="deuteronomy-1-15"><span class="verse-num">1:15</span> <span class="verse-body">tulique de tribubus vestris viros sapientes et nobiles et constitui eos principes tribunos et centuriones et quinquagenarios ac decanos qui docerent vos singula</span></p>
<p id="deuteronomy-1-16"><span class="verse-num">1:16</span> <span class="verse-body">praecepique eis dicens audite illos et quod iustum est iudicate sive civis sit ille sive peregrinus</span></p>
<p id="deuteronomy-1-17"><span class="verse-num">1:17</span> <span class="verse-body">nulla erit distantia personarum ita parvum audietis ut magnum nec accipietis cuiusquam personam quia Dei iudicium est quod si difficile vobis aliquid visum fuerit referte ad me et ego audiam</span></p>
<p id="deuteronomy-1-18"><span class="verse-num">1:18</span> <span class="verse-body">praecepique omnia quae facere deberetis</span></p>
<p id="deuteronomy-1-19"><span class="verse-num">1:19</span> <span class="verse-body">profecti autem de Horeb transivimus per heremum terribilem et maximam quam vidistis per viam montis Amorrei sicut praeceperat Dominus Deus noster nobis cumque venissemus in Cadesbarne</span></p>
<p id="deuteronomy-1-20"><span class="verse-num">1:20</span> <span class="verse-body">dixi vobis venistis ad montem Amorrei quem Dominus Deus noster daturus est nobis</span></p>
<p id="deuteronomy-1-21"><span class="verse-num">1:21</span> <span class="verse-body">vide terram quam Dominus Deus tuus dat tibi ascende et posside eam sicut locutus est Dominus Deus patribus tuis noli metuere nec quicquam paveas</span></p>
<p id="deuteronomy-1-22"><span class="verse-num">1:22</span> <span class="verse-body">et accessistis ad me omnes atque dixistis mittamus viros qui considerent terram et renuntient per quod iter debeamus ascendere et ad quas pergere civitates</span></p>
<p id="deuteronomy-1-23"><span class="verse-num">1:23</span> <span class="verse-body">cumque mihi sermo placuisset misi e vobis duodecim viros singulos de tribubus suis</span></p>
<p id="deuteronomy-1-24"><span class="verse-num">1:24</span> <span class="verse-body">qui cum perrexissent et ascendissent in montana venerunt usque ad vallem Botri et considerata terra</span></p>
<p id="deuteronomy-1-25"><span class="verse-num">1:25</span> <span class="verse-body">sumentes de fructibus eius ut ostenderent ubertatem adtulerunt ad nos atque dixerunt bona est terra quam Dominus Deus noster daturus est nobis</span></p>
<p id="deuteronomy-1-26"><span class="verse-num">1:26</span> <span class="verse-body">et noluistis ascendere sed increduli ad sermonem Domini Dei nostri</span></p>
<p id="deuteronomy-1-27"><span class="verse-num">1:27</span> <span class="verse-body">murmurati estis in tabernaculis vestris atque dixistis odit nos Dominus et idcirco eduxit nos de terra Aegypti ut traderet in manu Amorrei atque deleret</span></p>
<p id="deuteronomy-1-28"><span class="verse-num">1:28</span> <span class="verse-body">quo ascendemus nuntii terruerunt cor nostrum dicentes maxima multitudo est et nobis in statura procerior urbes magnae et ad caelum usque munitae filios Enacim vidimus ibi</span></p>
<p id="deuteronomy-1-29"><span class="verse-num">1:29</span> <span class="verse-body">et dixi vobis nolite metuere nec timeatis eos</span></p>
<p id="deuteronomy-1-30"><span class="verse-num">1:30</span> <span class="verse-body">Dominus Deus qui ductor est vester pro vobis ipse pugnabit sicut fecit in Aegypto videntibus cunctis</span></p>
<p id="deuteronomy-1-31"><span class="verse-num">1:31</span> <span class="verse-body">et in solitudine ipse vidisti portavit te Dominus Deus tuus ut solet homo gestare parvulum filium suum in omni via per quam ambulasti donec veniretis ad locum istum</span></p>
<p id="deuteronomy-1-32"><span class="verse-num">1:32</span> <span class="verse-body">et nec sic quidem credidistis Domino Deo vestro</span></p>
<p id="deuteronomy-1-33"><span class="verse-num">1:33</span> <span class="verse-body">qui praecessit vos in via et metatus est locum in quo tentoria figere deberetis nocte ostendens vobis iter per ignem et die per columnam nubis</span></p>
<p id="deuteronomy-1-34"><span class="verse-num">1:34</span> <span class="verse-body">cumque audisset Dominus vocem sermonum vestrorum iratus iuravit et ait</span></p>
<p id="deuteronomy-1-35"><span class="verse-num">1:35</span> <span class="verse-body">non videbit quispiam de hominibus generationis huius pessimae terram bonam quam sub iuramento pollicitus sum patribus vestris</span></p>
<p id="deuteronomy-1-36"><span class="verse-num">1:36</span> <span class="verse-body">praeter Chaleb filium Iepphonne ipse enim videbit eam et ipsi dabo terram quam calcavit et filiis eius quia secutus est Dominum</span></p>
<p id="deuteronomy-1-37"><span class="verse-num">1:37</span> <span class="verse-body">nec miranda indignatio in populum cum mihi quoque iratus Dominus propter vos dixerit nec tu ingredieris illuc</span></p>
<p id="deuteronomy-1-38"><span class="verse-num">1:38</span> <span class="verse-body">sed Iosue filius Nun minister tuus ipse intrabit pro te hunc exhortare et robora et ipse terram sorte dividat Israheli</span></p>
<p id="deuteronomy-1-39"><span class="verse-num">1:39</span> <span class="verse-body">parvuli vestri de quibus dixistis quod captivi ducerentur et filii qui hodie boni ac mali ignorant distantiam ipsi ingredientur et ipsis dabo terram et possidebunt eam</span></p>
<p id="deuteronomy-1-40"><span class="verse-num">1:40</span> <span class="verse-body">vos autem revertimini et abite in solitudinem per viam maris Rubri</span></p>
<p id="deuteronomy-1-41"><span class="verse-num">1:41</span> <span class="verse-body">et respondistis mihi peccavimus Domino ascendemus atque pugnabimus sicut praecepit Dominus Deus noster cumque instructi armis pergeretis in montem</span></p>
<p id="deuteronomy-1-42"><span class="verse-num">1:42</span> <span class="verse-body">ait mihi Dominus dic ad eos nolite ascendere neque pugnetis non enim sum vobiscum ne cadatis coram inimicis vestris</span></p>
<p id="deuteronomy-1-43"><span class="verse-num">1:43</span> <span class="verse-body">locutus sum et non audistis sed adversantes imperio Domini et tumentes superbia ascendistis in montem</span></p>
<p id="deuteronomy-1-44"><span class="verse-num">1:44</span> <span class="verse-body">itaque egressus Amorreus qui habitabat in montibus et obviam veniens persecutus est vos sicut solent apes persequi et cecidit de Seir usque Horma</span></p>
<p id="deuteronomy-1-45"><span class="verse-num">1:45</span> <span class="verse-body">cumque reversi ploraretis coram Domino non audivit vos nec voci vestrae voluit adquiescere</span></p>
<p id="deuteronomy-1-46"><span class="verse-num">1:46</span> <span class="verse-body">sedistis ergo in Cadesbarne multo tempore __________________________________________________________________</span></p>
<h2 id="deuteronomy-ch-2">Chapter 2</h2>
<p class="verses"><a href="#deuteronomy-2-1">1</a> <a href="#deuteronomy-2-2">2</a> <a href="#deuteronomy-2-3">3</a> <a href="#deuteronomy-2-4">4</a> <a href="#deuteronomy-2-5">5</a> <a href="#deuteronomy-2-6">6</a> <a href="#deuteronomy-2-7">7</a> <a href="#deuteronomy-2-8">8</a> <a href="#deuteronomy-2-9">9</a> <a href="#deuteronomy-2-10">10</a> <a href="#deuteronomy-2-11">11</a> <a href="#deuteronomy-2-12">12</a> <a href="#deuteronomy-2-13">13</a> <a href="#deuteronomy-2-14">14</a> <a href="#deuteronomy-2-15">15</a> <a href="#deuteronomy-2-16">16</a> <a href="#deuteronomy-2-17">17</a> <a href="#deuteronomy-2-18">18</a> <a href="#deuteronomy-2-19">19</a> <a href="#deuteronomy-2-20">20</a> <a href="#deuteronomy-2-21">21</a> <a href="#deuteronomy-2-22">22</a> <a href="#deuteronomy-2-23">23</a> <a href="#deuteronomy-2-24">24</a> <a href="#deuteronomy-2-25">25</a> <a href="#deuteronomy-2-26">26</a> <a href="#deuteronomy-2-27">27</a> <a href="#deuteronomy-2-28">28</a> <a href="#deuteronomy-2-29">29</a> <a href="#deuteronomy-2-30">30</a> <a href="#deuteronomy-2-31">31</a> <a href="#deuteronomy-2-32">32</a> <a href="#deuteronomy-2-33">33</a> <a href="#deuteronomy-2-34">34</a> <a href="#deuteronomy-2-35">35</a> <a href="#deuteronomy-2-36">36</a> <a href="#deuteronomy-2-37">37</a></p>
<p id="deuteronomy-2-1"><span class="verse-num">2:1</span> <span class="verse-body">profectique inde venimus in solitudinem quae ducit ad mare Rubrum sicut mihi dixerat Dominus et circumivimus montem Seir longo tempore</span></p>
<p id="deuteronomy-2-2"><span class="verse-num">2:2</span> <span class="verse-body">dixitque Dominus ad me</span></p>
<p id="deuteronomy-2-3"><span class="verse-num">2:3</span> <span class="verse-body">sufficit vobis circumire montem istum ite contra aquilonem</span></p>
<p id="deuteronomy-2-4"><span class="verse-num">2:4</span> <span class="verse-body">et populo praecipe dicens transibitis per terminos fratrum vestrorum filiorum Esau qui habitant in Seir et timebunt vos</span></p>
<p id="deuteronomy-2-5"><span class="verse-num">2:5</span> <span class="verse-body">videte ergo diligenter ne moveamini contra eos neque enim dabo vobis de terra eorum quantum potest unius pedis calcare vestigium quia in possessionem Esau dedi montem Seir</span></p>
<p id="deuteronomy-2-6"><span class="verse-num">2:6</span> <span class="verse-body">cibos emetis ab eis pecunia et comedetis aquam emptam haurietis et bibetis</span></p>
<p id="deuteronomy-2-7"><span class="verse-num">2:7</span> <span class="verse-body">Dominus Deus tuus benedixit tibi in omni opere manuum tuarum novit iter tuum quomodo transieris solitudinem hanc magnam per quadraginta annos habitans tecum Dominus Deus tuus et nihil tibi defuit</span></p>
<p id="deuteronomy-2-8"><span class="verse-num">2:8</span> <span class="verse-body">cumque transissemus fratres nostros filios Esau qui habitabant in Seir per viam campestrem de Helath et de Asiongaber venimus ad iter quod ducit in desertum Moab</span></p>
<p id="deuteronomy-2-9"><span class="verse-num">2:9</span> <span class="verse-body">dixitque Dominus ad me non pugnes contra Moabitas nec ineas adversum eos proelium non enim dabo tibi quicquam de terra eorum quia filiis Loth tradidi Ar in possessionem</span></p>
<p id="deuteronomy-2-10"><span class="verse-num">2:10</span> <span class="verse-body">Emim primi fuerunt habitatores eius populus magnus et validus et tam excelsus ut de Enacim stirpe</span></p>
<p id="deuteronomy-2-11"><span class="verse-num">2:11</span> <span class="verse-body">quasi gigantes crederentur et essent similes filiorum Enacim denique Moabitae appellant eos Emim</span></p>
<p id="deuteronomy-2-12"><span class="verse-num">2:12</span> <span class="verse-body">in Seir autem prius habitaverunt Horim quibus expulsis atque deletis habitaverunt filii Esau sicut fecit Israhel in terra possessionis suae quam dedit ei Dominus</span></p>
<p id="deuteronomy-2-13"><span class="verse-num">2:13</span> <span class="verse-body">surgentes ergo ut transiremus torrentem Zared venimus ad eum</span></p>
<p id="deuteronomy-2-14"><span class="verse-num">2:14</span> <span class="verse-body">tempus autem quo ambulavimus de Cadesbarne usque ad transitum torrentis Zared triginta octo annorum fuit donec consumeretur omnis generatio hominum bellatorum de castris sicut iuraverat Dominus</span></p>
<p id="deuteronomy-2-15"><span class="verse-num">2:15</span> <span class="verse-body">cuius manus fuit adversum eos ut interirent de castrorum medio</span></p>
<p id="deuteronomy-2-16"><span class="verse-num">2:16</span> <span class="verse-body">postquam autem universi ceciderunt pugnatores</span></p>
<p id="deuteronomy-2-17"><span class="verse-num">2:17</span> <span class="verse-body">locutus est Dominus ad me dicens</span></p>
<p id="deuteronomy-2-18"><span class="verse-num">2:18</span> <span class="verse-body">tu transibis hodie terminos Moab urbem nomine Ar</span></p>
<p id="deuteronomy-2-19"><span class="verse-num">2:19</span> <span class="verse-body">et accedens in vicina filiorum Ammon cave ne pugnes contra eos nec movearis ad proelium non enim dabo tibi de terra filiorum Ammon quia filiis Loth dedi eam in possessionem</span></p>
<p id="deuteronomy-2-20"><span class="verse-num">2:20</span> <span class="verse-body">terra gigantum reputata est et in ipsa olim habitaverunt gigantes quos Ammanitae vocant Zomzommim</span></p>
<p id="deuteronomy-2-21"><span class="verse-num">2:21</span> <span class="verse-body">populus magnus et multus et procerae longitudinis sicut Enacim quos delevit Dominus a facie eorum et fecit illos habitare pro eis</span></p>
<p id="deuteronomy-2-22"><span class="verse-num">2:22</span> <span class="verse-body">sicut fecerat filiis Esau qui habitant in Seir delens Horreos et terram eorum illis tradens quam possident usque in praesens</span></p>
<p id="deuteronomy-2-23"><span class="verse-num">2:23</span> <span class="verse-body">Eveos quoque qui habitabant in Aserim usque Gazam Cappadoces expulerunt qui egressi de Cappadocia deleverunt eos et habitaverunt pro illis</span></p>
<p id="deuteronomy-2-24"><span class="verse-num">2:24</span> <span class="verse-body">surgite et transite torrentem Arnon ecce tradidi in manu tua Seon regem Esebon Amorreum et terram eius incipe possidere et committe adversum eum proelium</span></p>
<p id="deuteronomy-2-25"><span class="verse-num">2:25</span> <span class="verse-body">hodie incipiam mittere terrorem atque formidinem tuam in populos qui habitant sub omni caelo ut audito nomine tuo paveant et in morem parturientium contremescant et dolore teneantur</span></p>
<p id="deuteronomy-2-26"><span class="verse-num">2:26</span> <span class="verse-body">misi ergo nuntios de solitudine Cademoth ad Seon regem Esebon verbis pacificis dicens</span></p>
<p id="deuteronomy-2-27"><span class="verse-num">2:27</span> <span class="verse-body">transibimus per terram tuam publica gradiemur via non declinabimus neque ad dextram neque ad sinistram</span></p>
<p id="deuteronomy-2-28"><span class="verse-num">2:28</span> <span class="verse-body">alimenta pretio vende nobis ut vescamur aquam pecunia tribue et sic bibemus tantum est ut nobis concedas transitum</span></p>
<p id="deuteronomy-2-29"><span class="verse-num">2:29</span> <span class="verse-body">sicut fecerunt filii Esau qui habitant in Seir et Moabitae qui morantur in Ar donec veniamus ad Iordanem et transeamus in terram quam Dominus Deus noster daturus est nobis</span></p>
<p id="deuteronomy-2-30"><span class="verse-num">2:30</span> <span class="verse-body">noluitque Seon rex Esebon dare nobis transitum quia induraverat Dominus Deus tuus spiritum eius et obfirmaverat cor illius ut traderetur in manus tuas sicut nunc vides</span></p>
<p id="deuteronomy-2-31"><span class="verse-num">2:31</span> <span class="verse-body">dixitque Dominus ad me ecce coepi tradere tibi Seon et terram eius incipe possidere eam</span></p>
<p id="deuteronomy-2-32"><span class="verse-num">2:32</span> <span class="verse-body">egressusque est Seon obviam nobis cum omni populo suo ad proelium in Iesa</span></p>
<p id="deuteronomy-2-33"><span class="verse-num">2:33</span> <span class="verse-body">et tradidit eum Dominus Deus noster nobis percussimusque eum cum filiis et omni populo suo</span></p>
<p id="deuteronomy-2-34"><span class="verse-num">2:34</span> <span class="verse-body">cunctasque urbes in tempore illo cepimus interfectis habitatoribus earum viris ac mulieribus et parvulis non reliquimus in eis quicquam</span></p>
<p id="deuteronomy-2-35"><span class="verse-num">2:35</span> <span class="verse-body">absque iumentis quae in partem venere praedantium et spoliis urbium quas cepimus</span></p>
<p id="deuteronomy-2-36"><span class="verse-num">2:36</span> <span class="verse-body">ab Aroer quae est super ripam torrentis Arnon oppido quod in valle situm est usque Galaad non fuit vicus et civitas quae nostras effugeret manus omnes tradidit Dominus Deus noster nobis</span></p>
<p id="deuteronomy-2-37"><span class="verse-num">2:37</span> <span class="verse-body">absque terra filiorum Ammon ad quam non accessimus et cunctis quae adiacent torrenti Ieboc et urbibus montanis universisque locis a quibus nos prohibuit Dominus Deus noster __________________________________________________________________</span></p>
<h2 id="deuteronomy-ch-3">Chapter 3</h2>
<p class="verses"><a href="#deuteronomy-3-1">1</a> <a href="#deuteronomy-3-2">2</a> <a href="#deuteronomy-3-3">3</a> <a href="#deuteronomy-3-4">4</a> <a href="#deuteronomy-3-5">5</a> <a href="#deuteronomy-3-6">6</a> <a href="#deuteronomy-3-7">7</a> <a href="#deuteronomy-3-8">8</a> <a href="#deuteronomy-3-9">9</a> <a href="#deuteronomy-3-10">10</a> <a href="#deuteronomy-3-11">11</a> <a href="#deuteronomy-3-12">12</a> <a href="#deuteronomy-3-13">13</a> <a href="#deuteronomy-3-14">14</a> <a href="#deuteronomy-3-15">15</a> <a href="#deuteronomy-3-16">16</a> <a href="#deuteronomy-3-17">17</a> <a href="#deuteronomy-3-18">18</a> <a href="#deuteronomy-3-19">19</a> <a href="#deuteronomy-3-20">20</a> <a href="#deuteronomy-3-21">21</a> <a href="#deuteronomy-3-22">22</a> <a href="#deuteronomy-3-23">23</a> <a href="#deuteronomy-3-24">24</a> <a href="#deuteronomy-3-25">25</a> <a href="#deuteronomy-3-26">26</a> <a href="#deuteronomy-3-27">27</a> <a href="#deuteronomy-3-28">28</a> <a href="#deuteronomy-3-29">29</a></p>
<p id="deuteronomy-3-1"><span class="verse-num">3:1</span> <span class="verse-body">itaque conversi ascendimus per iter Basan egressusque est Og rex Basan in occursum nobis cum populo suo ad bellandum in Edrai</span></p>
<p id="deuteronomy-3-2"><span class="verse-num">3:2</span> <span class="verse-body">dixitque Dominus ad me ne timeas eum quia in manu tua traditus est cum omni populo ac terra sua faciesque ei sicut fecisti Seon regi Amorreorum qui habitavit in Esebon</span></p>
<p id="deuteronomy-3-3"><span class="verse-num">3:3</span> <span class="verse-body">tradidit ergo Dominus Deus noster in manibus nostris etiam Og regem Basan et universum populum eius percussimusque eos usque ad internicionem</span></p>
<p id="deuteronomy-3-4"><span class="verse-num">3:4</span> <span class="verse-body">vastantes cunctas civitates illius uno tempore non fuit oppidum quod nos effugeret sexaginta urbes omnem regionem Argob regni Og in Basan</span></p>
<p id="deuteronomy-3-5"><span class="verse-num">3:5</span> <span class="verse-body">cunctae urbes erant munitae muris altissimis portisque et vectibus absque oppidis innumeris quae non habebant muros</span></p>
<p id="deuteronomy-3-6"><span class="verse-num">3:6</span> <span class="verse-body">et delevimus eos sicut feceramus Seon regi Esebon disperdentes omnem civitatem virosque ac mulieres et parvulos</span></p>
<p id="deuteronomy-3-7"><span class="verse-num">3:7</span> <span class="verse-body">iumenta autem et spolia urbium diripuimus</span></p>
<p id="deuteronomy-3-8"><span class="verse-num">3:8</span> <span class="verse-body">tulimusque illo in tempore terram de manu duorum regum Amorreorum qui erant trans Iordanem a torrente Arnon usque ad montem Hermon</span></p>
<p id="deuteronomy-3-9"><span class="verse-num">3:9</span> <span class="verse-body">quem Sidonii Sarion vocant et Amorrei Sanir</span></p>
<p id="deuteronomy-3-10"><span class="verse-num">3:10</span> <span class="verse-body">omnes civitates quae sitae sunt in planitie et universam terram Galaad et Basan usque Selcha et Edrai civitates regni Og in Basan</span></p>
<p id="deuteronomy-3-11"><span class="verse-num">3:11</span> <span class="verse-body">solus quippe Og rex Basan restiterat de stirpe gigantum monstratur lectus eius ferreus qui est in Rabbath filiorum Ammon novem cubitos habens longitudinis et quattuor latitudinis ad mensuram cubiti virilis manus</span></p>
<p id="deuteronomy-3-12"><span class="verse-num">3:12</span> <span class="verse-body">terramque possedimus in tempore illo ab Aroer quae est super ripam torrentis Arnon usque ad mediam partem montis Galaad et civitates illius dedi Ruben et Gad</span></p>
<p id="deuteronomy-3-13"><span class="verse-num">3:13</span> <span class="verse-body">reliquam autem partem Galaad et omnem Basan regni Og tradidi mediae tribui Manasse omnem regionem Argob cuncta Basan vocatur terra gigantum</span></p>
<p id="deuteronomy-3-14"><span class="verse-num">3:14</span> <span class="verse-body">Iair filius Manasse possedit omnem regionem Argob usque ad terminos Gesuri et Machathi vocavitque ex nomine suo Basan Avothiair id est villas Iair usque in praesentem diem</span></p>
<p id="deuteronomy-3-15"><span class="verse-num">3:15</span> <span class="verse-body">Machir quoque dedi Galaad</span></p>
<p id="deuteronomy-3-16"><span class="verse-num">3:16</span> <span class="verse-body">et tribubus Ruben et Gad dedi terram Galaad usque ad torrentem Arnon medium torrentis et finium usque ad torrentem Ieboc qui est terminus filiorum Ammon</span></p>
<p id="deuteronomy-3-17"><span class="verse-num">3:17</span> <span class="verse-body">et planitiem solitudinis atque Iordanem et terminos Chenereth usque ad mare Deserti quod est Salsissimum ad radices montis Phasga contra orientem</span></p>
<p id="deuteronomy-3-18"><span class="verse-num">3:18</span> <span class="verse-body">praecepique vobis in tempore illo dicens Dominus Deus vester dat vobis terram hanc in hereditatem expediti praecedite fratres vestros filios Israhel omnes viri robusti</span></p>
<p id="deuteronomy-3-19"><span class="verse-num">3:19</span> <span class="verse-body">absque uxoribus et parvulis ac iumentis novi enim quod plura habeatis pecora et in urbibus remanere debebunt quas tradidi vobis</span></p>
<p id="deuteronomy-3-20"><span class="verse-num">3:20</span> <span class="verse-body">donec requiem tribuat Dominus fratribus vestris sicut vobis tribuit et possideant etiam ipsi terram quam daturus est eis trans Iordanem tunc revertetur unusquisque in possessionem suam quam dedi vobis</span></p>
<p id="deuteronomy-3-21"><span class="verse-num">3:21</span> <span class="verse-body">Iosue quoque in tempore illo praecepi dicens oculi tui viderunt quae fecit Dominus Deus vester duobus his regibus sic faciet omnibus regnis ad quae transiturus es</span></p>
<p id="deuteronomy-3-22"><span class="verse-num">3:22</span> <span class="verse-body">ne timeas eos Dominus enim Deus vester pugnabit pro vobis</span></p>
<p id="deuteronomy-3-23"><span class="verse-num">3:23</span> <span class="verse-body">precatusque sum Dominum in tempore illo dicens</span></p>
<p id="deuteronomy-3-24"><span class="verse-num">3:24</span> <span class="verse-body">Domine Deus tu coepisti ostendere servo tuo magnitudinem tuam manumque fortissimam neque enim est alius Deus vel in caelo vel in terra qui possit facere opera tua et conparari fortitudini tuae</span></p>
<p id="deuteronomy-3-25"><span class="verse-num">3:25</span> <span class="verse-body">transibo igitur et videbo terram hanc optimam trans Iordanem et montem istum egregium et Libanum</span></p>
<p id="deuteronomy-3-26"><span class="verse-num">3:26</span> <span class="verse-body">iratusque est Dominus mihi propter vos nec exaudivit me sed dixit mihi sufficit tibi nequaquam ultra loquaris de hac re ad me</span></p>
<p id="deuteronomy-3-27"><span class="verse-num">3:27</span> <span class="verse-body">ascende cacumen Phasgae et oculos tuos circumfer ad occidentem et aquilonem austrumque et orientem et aspice nec enim transibis Iordanem istum</span></p>
<p id="deuteronomy-3-28"><span class="verse-num">3:28</span> <span class="verse-body">praecipe Iosue et corrobora eum atque conforta quia ipse praecedet populum istum et dividet eis terram quam visurus es</span></p>
<p id="deuteronomy-3-29"><span class="verse-num">3:29</span> <span class="verse-body">mansimusque in valle contra fanum Phogor __________________________________________________________________</span></p>
<h2 id="deuteronomy-ch-4">Chapter 4</h2>
<p class="verses"><a href="#deuteronomy-4-1">1</a> <a href="#deuteronomy-4-2">2</a> <a href="#deuteronomy-4-3">3</a> <a href="#deuteronomy-4-4">4</a> <a href="#deuteronomy-4-5">5</a> <a href="#deuteronomy-4-6">6</a> <a href="#deuteronomy-4-7">7</a> <a href="#deuteronomy-4-8">8</a> <a href="#deuteronomy-4-9">9</a> <a href="#deuteronomy-4-10">10</a> <a href="#deuteronomy-4-11">11</a> <a href="#deuteronomy-4-12">12</a> <a href="#deuteronomy-4-13">13</a> <a href="#deuteronomy-4-14">14</a> <a href="#deuteronomy-4-15">15</a> <a href="#deuteronomy-4-16">16</a> <a href="#deuteronomy-4-17">17</a> <a href="#deuteronomy-4-18">18</a> <a href="#deuteronomy-4-19">19</a> <a href="#deuteronomy-4-20">20</a> <a href="#deuteronomy-4-21">21</a> <a href="#deuteronomy-4-22">22</a> <a href="#deuteronomy-4-23">23</a> <a href="#deuteronomy-4-24">24</a> <a href="#deuteronomy-4-25">25</a> <a href="#deuteronomy-4-26">26</a> <a href="#deuteronomy-4-27">27</a> <a href="#deuteronomy-4-28">28</a> <a href="#deuteronomy-4-29">29</a> <a href="#deuteronomy-4-30">30</a> <a href="#deuteronomy-4-31">31</a> <a href="#deuteronomy-4-32">32</a> <a href="#deuteronomy-4-33">33</a> <a href="#deuteronomy-4-34">34</a> <a href="#deuteronomy-4-35">35</a> <a href="#deuteronomy-4-36">36</a> <a href="#deuteronomy-4-37">37</a> <a href="#deuteronomy-4-38">38</a> <a href="#deuteronomy-4-39">39</a> <a href="#deuteronomy-4-40">40</a> <a href="#deuteronomy-4-41">41</a> <a href="#deuteronomy-4-42">42</a> <a href="#deuteronomy-4-43">43</a> <a href="#deuteronomy-4-44">44</a> <a href="#deuteronomy-4-45">45</a> <a href="#deuteronomy-4-46">46</a> <a href="#deuteronomy-4-47">47</a> <a href="#deuteronomy-4-48">48</a> <a href="#deuteronomy-4-49">49</a></p>
<p id="deuteronomy-4-1"><span class="verse-num">4:1</span> <span class="verse-body">et nunc Israhel audi praecepta et iudicia quae ego doceo te ut faciens ea vivas et ingrediens possideas terram quam Dominus Deus patrum vestrorum daturus est vobis</span></p>
<p id="deuteronomy-4-2"><span class="verse-num">4:2</span> <span class="verse-body">non addetis ad verbum quod vobis loquor neque auferetis ex eo custodite mandata Domini Dei vestri quae ego praecipio vobis</span></p>
<p id="deuteronomy-4-3"><span class="verse-num">4:3</span> <span class="verse-body">oculi vestri viderunt omnia quae fecit Dominus contra Beelphegor quomodo contriverit omnes cultores eius de medio vestri</span></p>
<p id="deuteronomy-4-4"><span class="verse-num">4:4</span> <span class="verse-body">vos autem qui adheretis Domino Deo vestro vivitis universi usque in praesentem diem</span></p>
<p id="deuteronomy-4-5"><span class="verse-num">4:5</span> <span class="verse-body">scitis quod docuerim vos praecepta atque iustitias sicut mandavit mihi Dominus Deus meus sic facietis ea in terra quam possessuri estis</span></p>
<p id="deuteronomy-4-6"><span class="verse-num">4:6</span> <span class="verse-body">et observabitis et implebitis opere haec est enim vestra sapientia et intellectus coram populis ut audientes universa praecepta haec dicant en populus sapiens et intellegens gens magna</span></p>
<p id="deuteronomy-4-7"><span class="verse-num">4:7</span> <span class="verse-body">nec est alia natio tam grandis quae habeat deos adpropinquantes sibi sicut Dominus Deus noster adest cunctis obsecrationibus nostris</span></p>
<p id="deuteronomy-4-8"><span class="verse-num">4:8</span> <span class="verse-body">quae est enim alia gens sic inclita ut habeat caerimonias iustaque iudicia et universam legem quam ego proponam hodie ante oculos vestros</span></p>
<p id="deuteronomy-4-9"><span class="verse-num">4:9</span> <span class="verse-body">custodi igitur temet ipsum et animam tuam sollicite ne obliviscaris verborum quae viderunt oculi tui et ne excedant de corde tuo cunctis diebus vitae tuae docebis ea filios ac nepotes tuos</span></p>
<p id="deuteronomy-4-10"><span class="verse-num">4:10</span> <span class="verse-body">diem in quo stetisti coram Domino Deo tuo in Horeb quando Dominus locutus est mihi dicens congrega ad me populum ut audiat sermones meos et discat timere me omni tempore quo vivit in terra doceantque filios suos</span></p>
<p id="deuteronomy-4-11"><span class="verse-num">4:11</span> <span class="verse-body">et accessistis ad radices montis qui ardebat usque ad caelum erantque in eo tenebrae nubes et caligo</span></p>
<p id="deuteronomy-4-12"><span class="verse-num">4:12</span> <span class="verse-body">locutusque est Dominus ad vos de medio ignis vocem verborum eius audistis et formam penitus non vidistis</span></p>
<p id="deuteronomy-4-13"><span class="verse-num">4:13</span> <span class="verse-body">et ostendit vobis pactum suum quod praecepit ut faceretis et decem verba quae scripsit in duabus tabulis lapideis</span></p>
<p id="deuteronomy-4-14"><span class="verse-num">4:14</span> <span class="verse-body">mihique mandavit in illo tempore ut docerem vos caerimonias et iudicia quae facere deberetis in terra quam possessuri estis</span></p>
<p id="deuteronomy-4-15"><span class="verse-num">4:15</span> <span class="verse-body">custodite igitur sollicite animas vestras non vidistis aliquam similitudinem in die qua locutus est Dominus vobis in Horeb de medio ignis</span></p>
<p id="deuteronomy-4-16"><span class="verse-num">4:16</span> <span class="verse-body">ne forte decepti faciatis vobis sculptam similitudinem aut imaginem masculi vel feminae</span></p>
<p id="deuteronomy-4-17"><span class="verse-num">4:17</span> <span class="verse-body">similitudinem omnium iumentorum quae sunt super terram vel avium sub caelo volantium</span></p>
<p id="deuteronomy-4-18"><span class="verse-num">4:18</span> <span class="verse-body">atque reptilium quae moventur in terra sive piscium qui sub terra morantur in aquis</span></p>
<p id="deuteronomy-4-19"><span class="verse-num">4:19</span> <span class="verse-body">ne forte oculis elevatis ad caelum videas solem et lunam et omnia astra caeli et errore deceptus adores ea et colas quae creavit Dominus Deus tuus in ministerium cunctis gentibus quae sub caelo sunt</span></p>
<p id="deuteronomy-4-20"><span class="verse-num">4:20</span> <span class="verse-body">vos autem tulit Dominus et eduxit de fornace ferrea Aegypti ut haberet populum hereditarium sicut est in praesenti die</span></p>
<p id="deuteronomy-4-21"><span class="verse-num">4:21</span> <span class="verse-body">iratusque est Dominus contra me propter sermones vestros et iuravit ut non transirem Iordanem nec ingrederer terram optimam quam daturus est vobis</span></p>
<p id="deuteronomy-4-22"><span class="verse-num">4:22</span> <span class="verse-body">ecce morior in hac humo non transibo Iordanem vos transibitis et possidebitis terram egregiam</span></p>
<p id="deuteronomy-4-23"><span class="verse-num">4:23</span> <span class="verse-body">cave nequando obliviscaris pacti Domini Dei tui quod pepigit tecum et facias tibi sculptam similitudinem eorum quae fieri Dominus prohibuit</span></p>
<p id="deuteronomy-4-24"><span class="verse-num">4:24</span> <span class="verse-body">quia Dominus Deus tuus ignis consumens est Deus aemulator</span></p>
<p id="deuteronomy-4-25"><span class="verse-num">4:25</span> <span class="verse-body">si genueritis filios ac nepotes et morati fueritis in terra deceptique feceritis vobis aliquam similitudinem patrantes malum coram Domino Deo vestro ut eum ad iracundiam provocetis</span></p>
<p id="deuteronomy-4-26"><span class="verse-num">4:26</span> <span class="verse-body">testes invoco hodie caelum et terram cito perituros vos esse de terra quam transito Iordane possessuri estis non habitabitis in ea longo tempore sed delebit vos Dominus</span></p>
<p id="deuteronomy-4-27"><span class="verse-num">4:27</span> <span class="verse-body">atque disperget in omnes gentes et remanebitis pauci in nationibus ad quas vos ducturus est Dominus</span></p>
<p id="deuteronomy-4-28"><span class="verse-num">4:28</span> <span class="verse-body">ibique servietis diis qui hominum manu fabricati sunt ligno et lapidi qui non vident non audiunt non comedunt non odorantur</span></p>
<p id="deuteronomy-4-29"><span class="verse-num">4:29</span> <span class="verse-body">cumque quaesieris ibi Dominum Deum tuum invenies eum si tamen toto corde quaesieris et tota tribulatione animae tuae</span></p>
<p id="deuteronomy-4-30"><span class="verse-num">4:30</span> <span class="verse-body">postquam te invenerint omnia quae praedicta sunt novissimo tempore reverteris ad Dominum Deum tuum et audies vocem eius</span></p>
<p id="deuteronomy-4-31"><span class="verse-num">4:31</span> <span class="verse-body">quia Deus misericors Dominus Deus tuus est non dimittet te nec omnino delebit neque obliviscetur pacti in quo iuravit patribus tuis</span></p>
<p id="deuteronomy-4-32"><span class="verse-num">4:32</span> <span class="verse-body">interroga de diebus antiquis qui fuerunt ante te ex die quo creavit Deus hominem super terram a summo caeli usque ad summum eius si facta est aliquando huiuscemodi res aut umquam cognitum est</span></p>
<p id="deuteronomy-4-33"><span class="verse-num">4:33</span> <span class="verse-body">ut audiret populus vocem Dei loquentis de medio ignis sicut tu audisti et vixisti</span></p>
<p id="deuteronomy-4-34"><span class="verse-num">4:34</span> <span class="verse-body">si fecit Deus ut ingrederetur et tolleret sibi gentem de medio nationum per temptationes signa atque portenta per pugnam et robustam manum extentumque brachium et horribiles visiones iuxta omnia quae fecit pro vobis Dominus Deus vester in Aegypto videntibus oculis tuis</span></p>
<p id="deuteronomy-4-35"><span class="verse-num">4:35</span> <span class="verse-body">ut scires quoniam Dominus ipse est Deus et non est alius praeter unum</span></p>
<p id="deuteronomy-4-36"><span class="verse-num">4:36</span> <span class="verse-body">de caelo te fecit audire vocem suam ut doceret te et in terra ostendit tibi ignem suum maximum et audisti verba illius de medio ignis</span></p>
<p id="deuteronomy-4-37"><span class="verse-num">4:37</span> <span class="verse-body">quia dilexit patres tuos et elegit semen eorum post eos eduxitque te praecedens in virtute sua magna ex Aegypto</span></p>
<p id="deuteronomy-4-38"><span class="verse-num">4:38</span> <span class="verse-body">ut deleret nationes maximas et fortiores te in introitu tuo et introduceret te daretque tibi terram earum in possessionem sicut cernis in praesenti die</span></p>
<p id="deuteronomy-4-39"><span class="verse-num">4:39</span> <span class="verse-body">scito ergo hodie et cogitato in corde tuo quod Dominus ipse sit Deus in caelo sursum et in terra deorsum et non sit alius</span></p>
<p id="deuteronomy-4-40"><span class="verse-num">4:40</span> <span class="verse-body">custodi praecepta eius atque mandata quae ego praecipio tibi ut bene sit tibi et filiis tuis post te et permaneas multo tempore super terram quam Dominus Deus tuus daturus est tibi</span></p>
<p id="deuteronomy-4-41"><span class="verse-num">4:41</span> <span class="verse-body">tunc separavit Moses tres civitates trans Iordanem ad orientalem plagam</span></p>
<p id="deuteronomy-4-42"><span class="verse-num">4:42</span> <span class="verse-body">ut confugiat ad eas qui occiderit nolens proximum suum nec fuerit inimicus ante unum et alterum diem et ad harum aliquam urbium possit evadere</span></p>
<p id="deuteronomy-4-43"><span class="verse-num">4:43</span> <span class="verse-body">Bosor in solitudine quae sita est in terra campestri de tribu Ruben et Ramoth in Galaad quae est in tribu Gad et Golam in Basan quae est in tribu Manasse</span></p>
<p id="deuteronomy-4-44"><span class="verse-num">4:44</span> <span class="verse-body">ista est lex quam proposuit Moses coram filiis Israhel</span></p>
<p id="deuteronomy-4-45"><span class="verse-num">4:45</span> <span class="verse-body">et haec testimonia et caerimoniae atque iudicia quae locutus est ad filios Israhel quando egressi sunt de Aegypto</span></p>
<p id="deuteronomy-4-46"><span class="verse-num">4:46</span> <span class="verse-body">trans Iordanem in valle contra fanum Phogor in terra Seon regis Amorrei qui habitavit in Esebon quem percussit Moses filii quoque Israhel egressi ex Aegypto</span></p>
<p id="deuteronomy-4-47"><span class="verse-num">4:47</span> <span class="verse-body">possederunt terram eius et terram Og regis Basan duorum regum Amorreorum qui erant trans Iordanem ad solis ortum</span></p>
<p id="deuteronomy-4-48"><span class="verse-num">4:48</span> <span class="verse-body">ab Aroer quae sita est super ripam torrentis Arnon usque ad montem Sion qui est et Hermon</span></p>
<p id="deuteronomy-4-49"><span class="verse-num">4:49</span> <span class="verse-body">omnem planitiem trans Iordanem ad orientalem plagam usque ad mare Solitudinis et usque ad radices montis Phasga __________________________________________________________________</span></p>
<h2 id="deuteronomy-ch-5">Chapter 5</h2>
<p class="verses"><a href="#deuteronomy-5-1">1</a> <a href="#deuteronomy-5-2">2</a> <a href="#deuteronomy-5-3">3</a> <a href="#deuteronomy-5-4">4</a> <a href="#deuteronomy-5-5">5</a> <a href="#deuteronomy-5-6">6</a> <a href="#deuteronomy-5-7">7</a> <a href="#deuteronomy-5-8">8</a> <a href="#deuteronomy-5-9">9</a> <a href="#deuteronomy-5-10">10</a> <a href="#deuteronomy-5-11">11</a> <a href="#deuteronomy-5-12">12</a> <a href="#deuteronomy-5-13">13</a> <a href="#deuteronomy-5-14">14</a> <a href="#deuteronomy-5-15">15</a> <a href="#deuteronomy-5-16">16</a> <a href="#deuteronomy-5-17">17</a> <a href="#deuteronomy-5-18">18</a> <a href="#deuteronomy-5-19">19</a> <a href="#deuteronomy-5-20">20</a> <a href="#deuteronomy-5-21">21</a> <a href="#deuteronomy-5-22">22</a> <a href="#deuteronomy-5-23">23</a> <a href="#deuteronomy-5-24">24</a> <a href="#deuteronomy-5-25">25</a> <a href="#deuteronomy-5-26">26</a> <a href="#deuteronomy-5-27">27</a> <a href="#deuteronomy-5-28">28</a> <a href="#deuteronomy-5-29">29</a> <a href="#deuteronomy-5-30">30</a> <a href="#deuteronomy-5-31">31</a> <a href="#deuteronomy-5-32">32</a> <a href="#deuteronomy-5-33">33</a></p>
<p id="deuteronomy-5-1"><span class="verse-num">5:1</span> <span class="verse-body">vocavitque Moses omnem Israhelem et dixit ad eum audi Israhel caerimonias atque iudicia quae ego loquor in auribus vestris hodie discite ea et opere conplete</span></p>
<p id="deuteronomy-5-2"><span class="verse-num">5:2</span> <span class="verse-body">Dominus Deus noster pepigit nobiscum foedus in Horeb</span></p>
<p id="deuteronomy-5-3"><span class="verse-num">5:3</span> <span class="verse-body">non cum patribus nostris iniit pactum sed nobiscum qui inpraesentiarum sumus et vivimus</span></p>
<p id="deuteronomy-5-4"><span class="verse-num">5:4</span> <span class="verse-body">facie ad faciem locutus est nobis in monte de medio ignis</span></p>
<p id="deuteronomy-5-5"><span class="verse-num">5:5</span> <span class="verse-body">ego sequester et medius fui inter Dominum et vos in tempore illo ut adnuntiarem vobis verba eius timuistis enim ignem et non ascendistis in montem et ait</span></p>
<p id="deuteronomy-5-6"><span class="verse-num">5:6</span> <span class="verse-body">ego Dominus Deus tuus qui eduxi te de terra Aegypti de domo servitutis</span></p>
<p id="deuteronomy-5-7"><span class="verse-num">5:7</span> <span class="verse-body">non habebis deos alienos in conspectu meo</span></p>
<p id="deuteronomy-5-8"><span class="verse-num">5:8</span> <span class="verse-body">non facies tibi sculptile nec similitudinem omnium quae in caelo sunt desuper et quae in terra deorsum et quae versantur in aquis sub terra</span></p>
<p id="deuteronomy-5-9"><span class="verse-num">5:9</span> <span class="verse-body">non adorabis ea et non coles ego enim sum Dominus Deus tuus Deus aemulator reddens iniquitatem patrum super filios in tertiam et quartam generationem his qui oderunt me</span></p>
<p id="deuteronomy-5-10"><span class="verse-num">5:10</span> <span class="verse-body">et faciens misericordiam in multa milia diligentibus me et custodientibus praecepta mea</span></p>
<p id="deuteronomy-5-11"><span class="verse-num">5:11</span> <span class="verse-body">non usurpabis nomen Domini Dei tui frustra quia non erit inpunitus qui super re vana nomen eius adsumpserit</span></p>
<p id="deuteronomy-5-12"><span class="verse-num">5:12</span> <span class="verse-body">observa diem sabbati ut sanctifices eum sicut praecepit tibi Dominus Deus tuus</span></p>
<p id="deuteronomy-5-13"><span class="verse-num">5:13</span> <span class="verse-body">sex diebus operaberis et facies omnia opera tua</span></p>
<p id="deuteronomy-5-14"><span class="verse-num">5:14</span> <span class="verse-body">septimus dies sabbati est id est requies Domini Dei tui non facies in eo quicquam operis tu et filius tuus et filia servus et ancilla et bos et asinus et omne iumentum tuum et peregrinus qui est intra portas tuas ut requiescat servus et ancilla tua sicut et tu</span></p>
<p id="deuteronomy-5-15"><span class="verse-num">5:15</span> <span class="verse-body">memento quod et ipse servieris in Aegypto et eduxerit te inde Dominus Deus tuus in manu forti et brachio extento idcirco praecepit tibi ut observares diem sabbati</span></p>
<p id="deuteronomy-5-16"><span class="verse-num">5:16</span> <span class="verse-body">honora patrem tuum et matrem sicut praecepit tibi Dominus Deus tuus ut longo vivas tempore et bene sit tibi in terra quam Dominus Deus tuus daturus est tibi</span></p>
<p id="deuteronomy-5-17"><span class="verse-num">5:17</span> <span class="verse-body">non occides</span></p>
<p id="deuteronomy-5-18"><span class="verse-num">5:18</span> <span class="verse-body">neque moechaberis</span></p>
<p id="deuteronomy-5-19"><span class="verse-num">5:19</span> <span class="verse-body">furtumque non facies</span></p>
<p id="deuteronomy-5-20"><span class="verse-num">5:20</span> <span class="verse-body">nec loqueris contra proximum tuum falsum testimonium</span></p>
<p id="deuteronomy-5-21"><span class="verse-num">5:21</span> <span class="verse-body">non concupisces uxorem proximi tui non domum non agrum non servum non ancillam non bovem non asinum et universa quae illius sunt</span></p>
<p id="deuteronomy-5-22"><span class="verse-num">5:22</span> <span class="verse-body">haec verba locutus est Dominus ad omnem multitudinem vestram in monte de medio ignis et nubis et caliginis voce magna nihil addens amplius et scripsit ea in duabus tabulis lapideis quas tradidit mihi</span></p>
<p id="deuteronomy-5-23"><span class="verse-num">5:23</span> <span class="verse-body">vos autem postquam audistis vocem de medio tenebrarum et montem ardere vidistis accessistis ad me omnes principes tribuum et maiores natu atque dixistis</span></p>
<p id="deuteronomy-5-24"><span class="verse-num">5:24</span> <span class="verse-body">ecce ostendit nobis Dominus Deus noster maiestatem et magnitudinem suam vocem eius audivimus de medio ignis et probavimus hodie quod loquente Deo cum homine vixerit homo</span></p>
<p id="deuteronomy-5-25"><span class="verse-num">5:25</span> <span class="verse-body">cur ergo morimur et devorabit nos ignis hic maximus si enim audierimus ultra vocem Domini Dei nostri moriemur</span></p>
<p id="deuteronomy-5-26"><span class="verse-num">5:26</span> <span class="verse-body">quid est omnis caro ut audiat vocem Dei viventis qui de medio ignis loquitur sicut nos audivimus et possit vivere</span></p>
<p id="deuteronomy-5-27"><span class="verse-num">5:27</span> <span class="verse-body">tu magis accede et audi cuncta quae dixerit Dominus Deus noster tibi loquerisque ad nos et nos audientes faciemus ea</span></p>
<p id="deuteronomy-5-28"><span class="verse-num">5:28</span> <span class="verse-body">quod cum audisset Dominus ait ad me audivi vocem verborum populi huius quae locuti sunt tibi bene omnia sunt locuti</span></p>
<p id="deuteronomy-5-29"><span class="verse-num">5:29</span> <span class="verse-body">quis det talem eos habere mentem ut timeant me et custodiant universa mandata mea in omni tempore ut bene sit eis et filiis eorum in sempiternum</span></p>
<p id="deuteronomy-5-30"><span class="verse-num">5:30</span> <span class="verse-body">vade et dic eis revertimini in tentoria vestra</span></p>
<p id="deuteronomy-5-31"><span class="verse-num">5:31</span> <span class="verse-body">tu vero hic sta mecum et loquar tibi omnia mandata et caerimonias atque iudicia quae docebis eos ut faciant ea in terra quam dabo illis in possessionem</span></p>
<p id="deuteronomy-5-32"><span class="verse-num">5:32</span> <span class="verse-body">custodite igitur et facite quae praecepit Dominus Deus vobis non declinabitis neque ad dextram neque ad sinistram</span></p>
<p id="deuteronomy-5-33"><span class="verse-num">5:33</span> <span class="verse-body">sed per viam quam praecepit Dominus Deus vester ambulabitis ut vivatis et bene sit vobis et protelentur dies in terra possessionis vestrae __________________________________________________________________</span></p>
<h2 id="deuteronomy-ch-6">Chapter 6</h2>
<p class="verses"><a href="#deuteronomy-6-1">1</a> <a href="#deuteronomy-6-2">2</a> <a href="#deuteronomy-6-3">3</a> <a href="#deuteronomy-6-4">4</a> <a href="#deuteronomy-6-5">5</a> <a href="#deuteronomy-6-6">6</a> <a href="#deuteronomy-6-7">7</a> <a href="#deuteronomy-6-8">8</a> <a href="#deuteronomy-6-9">9</a> <a href="#deuteronomy-6-10">10</a> <a href="#deuteronomy-6-11">11</a> <a href="#deuteronomy-6-12">12</a> <a href="#deuteronomy-6-13">13</a> <a href="#deuteronomy-6-14">14</a> <a href="#deuteronomy-6-15">15</a> <a href="#deuteronomy-6-16">16</a> <a href="#deuteronomy-6-17">17</a> <a href="#deuteronomy-6-18">18</a> <a href="#deuteronomy-6-19">19</a> <a href="#deuteronomy-6-20">20</a> <a href="#deuteronomy-6-21">21</a> <a href="#deuteronomy-6-22">22</a> <a href="#deuteronomy-6-23">23</a> <a href="#deuteronomy-6-24">24</a> <a href="#deuteronomy-6-25">25</a></p>
<p id="deuteronomy-6-1"><span class="verse-num">6:1</span> <span class="verse-body">haec sunt praecepta et caerimoniae atque iudicia quae mandavit Dominus Deus vester ut docerem vos et faciatis ea in terra ad quam transgredimini possidendam</span></p>
<p id="deuteronomy-6-2"><span class="verse-num">6:2</span> <span class="verse-body">ut timeas Dominum Deum tuum et custodias omnia mandata et praecepta eius quae ego praecipio tibi et filiis ac nepotibus tuis cunctis diebus vitae tuae ut prolongentur dies tui</span></p>
<p id="deuteronomy-6-3"><span class="verse-num">6:3</span> <span class="verse-body">audi Israhel et observa ut facias et bene sit tibi et multipliceris amplius sicut pollicitus est Dominus Deus patrum tuorum tibi terram lacte et melle manantem</span></p>
<p id="deuteronomy-6-4"><span class="verse-num">6:4</span> <span class="verse-body">audi Israhel Dominus Deus noster Dominus unus est</span></p>
<p id="deuteronomy-6-5"><span class="verse-num">6:5</span> <span class="verse-body">diliges Dominum Deum tuum ex toto corde tuo et ex tota anima tua et ex tota fortitudine tua</span></p>
<p id="deuteronomy-6-6"><span class="verse-num">6:6</span> <span class="verse-body">eruntque verba haec quae ego praecipio tibi hodie in corde tuo</span></p>
<p id="deuteronomy-6-7"><span class="verse-num">6:7</span> <span class="verse-body">et narrabis ea filiis tuis et meditaberis sedens in domo tua et ambulans in itinere dormiens atque consurgens</span></p>
<p id="deuteronomy-6-8"><span class="verse-num">6:8</span> <span class="verse-body">et ligabis ea quasi signum in manu tua eruntque et movebuntur inter oculos tuos</span></p>
<p id="deuteronomy-6-9"><span class="verse-num">6:9</span> <span class="verse-body">scribesque ea in limine et ostiis domus tuae</span></p>
<p id="deuteronomy-6-10"><span class="verse-num">6:10</span> <span class="verse-body">cumque introduxerit te Dominus Deus tuus in terram pro qua iuravit patribus tuis Abraham Isaac et Iacob et dederit tibi civitates magnas et optimas quas non aedificasti</span></p>
<p id="deuteronomy-6-11"><span class="verse-num">6:11</span> <span class="verse-body">domos plenas cunctarum opum quas non extruxisti cisternas quas non fodisti vineta et oliveta quae non plantasti</span></p>
<p id="deuteronomy-6-12"><span class="verse-num">6:12</span> <span class="verse-body">et comederis et saturatus fueris</span></p>
<p id="deuteronomy-6-13"><span class="verse-num">6:13</span> <span class="verse-body">cave diligenter ne obliviscaris Domini qui eduxit te de terra Aegypti de domo servitutis Dominum Deum tuum timebis et ipsi servies ac per nomen illius iurabis</span></p>
<p id="deuteronomy-6-14"><span class="verse-num">6:14</span> <span class="verse-body">non ibitis post deos alienos cunctarum gentium quae in circuitu vestro sunt</span></p>
<p id="deuteronomy-6-15"><span class="verse-num">6:15</span> <span class="verse-body">quoniam Deus aemulator Dominus Deus tuus in medio tui nequando irascatur furor Domini Dei tui contra te et auferat te de superficie terrae</span></p>
<p id="deuteronomy-6-16"><span class="verse-num">6:16</span> <span class="verse-body">non temptabis Dominum Deum tuum sicut temptasti in loco temptationis</span></p>
<p id="deuteronomy-6-17"><span class="verse-num">6:17</span> <span class="verse-body">custodi praecepta Domini Dei tui ac testimonia et caerimonias quas praecepit tibi</span></p>
<p id="deuteronomy-6-18"><span class="verse-num">6:18</span> <span class="verse-body">et fac quod placitum est et bonum in conspectu Domini ut bene sit tibi et ingressus possideas terram optimam de qua iuravit Dominus patribus tuis</span></p>
<p id="deuteronomy-6-19"><span class="verse-num">6:19</span> <span class="verse-body">ut deleret omnes inimicos tuos coram te sicut locutus est</span></p>
<p id="deuteronomy-6-20"><span class="verse-num">6:20</span> <span class="verse-body">cum interrogaverit te filius tuus cras dicens quid sibi volunt testimonia haec et caerimoniae atque iudicia quae praecepit Dominus Deus noster nobis</span></p>
<p id="deuteronomy-6-21"><span class="verse-num">6:21</span> <span class="verse-body">dices ei servi eramus Pharaonis in Aegypto et eduxit nos Dominus de Aegypto in manu forti</span></p>
<p id="deuteronomy-6-22"><span class="verse-num">6:22</span> <span class="verse-body">fecitque signa atque prodigia magna et pessima in Aegypto contra Pharaonem et omnem domum illius in conspectu nostro</span></p>
<p id="deuteronomy-6-23"><span class="verse-num">6:23</span> <span class="verse-body">et eduxit nos inde ut introductis daret terram super qua iuravit patribus nostris</span></p>
<p id="deuteronomy-6-24"><span class="verse-num">6:24</span> <span class="verse-body">praecepitque nobis Dominus ut faciamus omnia legitima haec et timeamus Dominum Deum nostrum et bene sit nobis cunctis diebus vitae nostrae sicut est hodie</span></p>
<p id="deuteronomy-6-25"><span class="verse-num">6:25</span> <span class="verse-body">eritque nostri misericors si custodierimus et fecerimus omnia praecepta eius coram Domino Deo nostro sicut mandavit nobis __________________________________________________________________</span></p>
<h2 id="deuteronomy-ch-7">Chapter 7</h2>
<p class="verses"><a href="#deuteronomy-7-1">1</a> <a href="#deuteronomy-7-2">2</a> <a href="#deuteronomy-7-3">3</a> <a href="#deuteronomy-7-4">4</a> <a href="#deuteronomy-7-5">5</a> <a href="#deuteronomy-7-6">6</a> <a href="#deuteronomy-7-7">7</a> <a href="#deuteronomy-7-8">8</a> <a href="#deuteronomy-7-9">9</a> <a href="#deuteronomy-7-10">10</a> <a href="#deuteronomy-7-11">11</a> <a href="#deuteronomy-7-12">12</a> <a href="#deuteronomy-7-13">13</a> <a href="#deuteronomy-7-14">14</a> <a href="#deuteronomy-7-15">15</a> <a href="#deuteronomy-7-16">16</a> <a href="#deuteronomy-7-17">17</a> <a href="#deuteronomy-7-18">18</a> <a href="#deuteronomy-7-19">19</a> <a href="#deuteronomy-7-20">20</a> <a href="#deuteronomy-7-21">21</a> <a href="#deuteronomy-7-22">22</a> <a href="#deuteronomy-7-23">23</a> <a href="#deuteronomy-7-24">24</a> <a href="#deuteronomy-7-25">25</a> <a href="#deuteronomy-7-26">26</a></p>
<p id="deuteronomy-7-1"><span class="verse-num">7:1</span> <span class="verse-body">cum introduxerit te Dominus Deus tuus in terram quam possessurus ingredieris et deleverit gentes multas coram te Hettheum et Gergeseum et Amorreum Chananeum et Ferezeum et Eveum et Iebuseum septem gentes multo maioris numeri quam tu es et robustiores te</span></p>
<p id="deuteronomy-7-2"><span class="verse-num">7:2</span> <span class="verse-body">tradideritque eas Dominus Deus tuus tibi percuties eas usque ad internicionem non inibis cum eis foedus nec misereberis earum</span></p>
<p id="deuteronomy-7-3"><span class="verse-num">7:3</span> <span class="verse-body">neque sociabis cum eis coniugia filiam tuam non dabis filio eius nec filiam illius accipies filio tuo</span></p>
<p id="deuteronomy-7-4"><span class="verse-num">7:4</span> <span class="verse-body">quia seducet filium tuum ne sequatur me et ut magis serviat diis alienis irasceturque furor Domini et delebit te cito</span></p>
<p id="deuteronomy-7-5"><span class="verse-num">7:5</span> <span class="verse-body">quin potius haec facietis eis aras eorum subvertite confringite statuas lucosque succidite et sculptilia conburite</span></p>
<p id="deuteronomy-7-6"><span class="verse-num">7:6</span> <span class="verse-body">quia populus sanctus es Domino Deo tuo te elegit Dominus Deus tuus ut sis ei populus peculiaris de cunctis populis qui sunt super terram</span></p>
<p id="deuteronomy-7-7"><span class="verse-num">7:7</span> <span class="verse-body">non quia cunctas gentes numero vincebatis vobis iunctus est Dominus et elegit vos cum omnibus sitis populis pauciores</span></p>
<p id="deuteronomy-7-8"><span class="verse-num">7:8</span> <span class="verse-body">sed quia dilexit vos Dominus et custodivit iuramentum quod iuravit patribus vestris eduxitque vos in manu forti et redemit de domo servitutis de manu Pharaonis regis Aegypti</span></p>
<p id="deuteronomy-7-9"><span class="verse-num">7:9</span> <span class="verse-body">et scies quia Dominus Deus tuus ipse est Deus fortis et fidelis custodiens pactum et misericordiam diligentibus se et his qui custodiunt praecepta eius in mille generationes</span></p>
<p id="deuteronomy-7-10"><span class="verse-num">7:10</span> <span class="verse-body">et reddens odientibus se statim ita ut disperdat eos et ultra non differat protinus eis restituens quod merentur</span></p>
<p id="deuteronomy-7-11"><span class="verse-num">7:11</span> <span class="verse-body">custodi ergo praecepta et caerimonias atque iudicia quae ego mando tibi hodie ut facias</span></p>
<p id="deuteronomy-7-12"><span class="verse-num">7:12</span> <span class="verse-body">si postquam audieris haec iudicia custodieris ea et feceris custodiet et Dominus Deus tuus tibi pactum et misericordiam quam iuravit patribus tuis</span></p>
<p id="deuteronomy-7-13"><span class="verse-num">7:13</span> <span class="verse-body">et diliget te ac multiplicabit benedicetque fructui ventris tui et fructui terrae tuae frumento tuo atque vindemiae oleo et armentis gregibus ovium tuarum super terram pro qua iuravit patribus tuis ut daret eam tibi</span></p>
<p id="deuteronomy-7-14"><span class="verse-num">7:14</span> <span class="verse-body">benedictus eris inter omnes populos non erit apud te sterilis utriusque sexus tam in hominibus quam in gregibus tuis</span></p>
<p id="deuteronomy-7-15"><span class="verse-num">7:15</span> <span class="verse-body">auferet Dominus a te omnem languorem et infirmitates Aegypti pessimas quas novisti non inferet tibi sed cunctis hostibus tuis</span></p>
<p id="deuteronomy-7-16"><span class="verse-num">7:16</span> <span class="verse-body">devorabis omnes populos quos Dominus Deus tuus daturus est tibi non parcet eis oculus tuus nec servies diis eorum ne sint in ruinam tui</span></p>
<p id="deuteronomy-7-17"><span class="verse-num">7:17</span> <span class="verse-body">si dixeris in corde tuo plures sunt gentes istae quam ego quomodo potero delere eas</span></p>
<p id="deuteronomy-7-18"><span class="verse-num">7:18</span> <span class="verse-body">noli metuere sed recordare quae fecerit Dominus Deus tuus Pharaoni et cunctis Aegyptiis</span></p>
<p id="deuteronomy-7-19"><span class="verse-num">7:19</span> <span class="verse-body">plagas maximas quas viderunt oculi tui et signa atque portenta manumque robustam et extentum brachium ut educeret te Dominus Deus tuus sic faciet cunctis populis quos metuis</span></p>
<p id="deuteronomy-7-20"><span class="verse-num">7:20</span> <span class="verse-body">insuper et crabrones mittet Dominus Deus tuus in eos donec deleat omnes atque disperdat qui te fugerint et latere potuerint</span></p>
<p id="deuteronomy-7-21"><span class="verse-num">7:21</span> <span class="verse-body">non timebis eos quia Dominus Deus tuus in medio tui est Deus magnus et terribilis</span></p>
<p id="deuteronomy-7-22"><span class="verse-num">7:22</span> <span class="verse-body">ipse consumet nationes has in conspectu tuo paulatim atque per partes non poteris delere eas pariter ne forte multiplicentur contra te bestiae terrae</span></p>
<p id="deuteronomy-7-23"><span class="verse-num">7:23</span> <span class="verse-body">dabitque eos Dominus Deus tuus in conspectu tuo et interficiet illos donec penitus deleantur</span></p>
<p id="deuteronomy-7-24"><span class="verse-num">7:24</span> <span class="verse-body">tradet reges eorum in manus tuas et disperdes nomina eorum sub caelo nullus poterit resistere tibi donec conteras eos</span></p>
<p id="deuteronomy-7-25"><span class="verse-num">7:25</span> <span class="verse-body">sculptilia eorum igne conbures non concupisces argentum et aurum de quibus facta sunt neque adsumes ex eis tibi quicquam ne offendas propter ea quia abominatio est Domini Dei tui</span></p>
<p id="deuteronomy-7-26"><span class="verse-num">7:26</span> <span class="verse-body">nec inferes quippiam ex idolo in domum tuam ne fias anathema sicut et illud est quasi spurcitiam detestaberis et velut inquinamentum ac sordes abominationi habebis quia anathema est __________________________________________________________________</span></p>
<h2 id="deuteronomy-ch-8">Chapter 8</h2>
<p class="verses"><a href="#deuteronomy-8-1">1</a> <a href="#deuteronomy-8-2">2</a> <a href="#deuteronomy-8-3">3</a> <a href="#deuteronomy-8-4">4</a> <a href="#deuteronomy-8-5">5</a> <a href="#deuteronomy-8-6">6</a> <a href="#deuteronomy-8-7">7</a> <a href="#deuteronomy-8-8">8</a> <a href="#deuteronomy-8-9">9</a> <a href="#deuteronomy-8-10">10</a> <a href="#deuteronomy-8-11">11</a> <a href="#deuteronomy-8-12">12</a> <a href="#deuteronomy-8-13">13</a> <a href="#deuteronomy-8-14">14</a> <a href="#deuteronomy-8-15">15</a> <a href="#deuteronomy-8-16">16</a> <a href="#deuteronomy-8-17">17</a> <a href="#deuteronomy-8-18">18</a> <a href="#deuteronomy-8-19">19</a> <a href="#deuteronomy-8-20">20</a></p>
<p id="deuteronomy-8-1"><span class="verse-num">8:1</span> <span class="verse-body">omne mandatum quod ego praecipio tibi hodie cave diligenter ut facias ut possitis vivere et multiplicemini ingressique possideatis terram pro qua iuravit Dominus patribus vestris</span></p>
<p id="deuteronomy-8-2"><span class="verse-num">8:2</span> <span class="verse-body">et recordaberis cuncti itineris per quod adduxit te Dominus Deus tuus quadraginta annis per desertum ut adfligeret te atque temptaret et nota fierent quae in tuo animo versabantur utrum custodires mandata illius an non</span></p>
<p id="deuteronomy-8-3"><span class="verse-num">8:3</span> <span class="verse-body">adflixit te penuria et dedit tibi cibum manna quem ignorabas tu et patres tui ut ostenderet tibi quod non in solo pane vivat homo sed in omni verbo quod egreditur ex ore Domini</span></p>
<p id="deuteronomy-8-4"><span class="verse-num">8:4</span> <span class="verse-body">vestimentum tuum quo operiebaris nequaquam vetustate defecit et pes tuus non est subtritus en quadragesimus annus est</span></p>
<p id="deuteronomy-8-5"><span class="verse-num">8:5</span> <span class="verse-body">ut recogites in corde tuo quia sicut erudit homo filium suum sic Dominus Deus tuus erudivit te</span></p>
<p id="deuteronomy-8-6"><span class="verse-num">8:6</span> <span class="verse-body">ut custodias mandata Domini Dei tui et ambules in viis eius et timeas eum</span></p>
<p id="deuteronomy-8-7"><span class="verse-num">8:7</span> <span class="verse-body">Dominus enim Deus tuus introducet te in terram bonam terram rivorum aquarumque et fontium in cuius campis et montibus erumpunt fluviorum abyssi</span></p>
<p id="deuteronomy-8-8"><span class="verse-num">8:8</span> <span class="verse-body">terram frumenti hordei vinearum in qua ficus et mala granata et oliveta nascuntur terram olei ac mellis</span></p>
<p id="deuteronomy-8-9"><span class="verse-num">8:9</span> <span class="verse-body">ubi absque ulla penuria comedes panem tuum et rerum omnium abundantia perfrueris cuius lapides ferrum sunt et de montibus eius aeris metalla fodiuntur</span></p>
<p id="deuteronomy-8-10"><span class="verse-num">8:10</span> <span class="verse-body">ut cum comederis et satiatus fueris benedicas Domino Deo tuo pro terra optima quam dedit tibi</span></p>
<p id="deuteronomy-8-11"><span class="verse-num">8:11</span> <span class="verse-body">observa et cave nequando obliviscaris Domini Dei tui et neglegas mandata eius atque iudicia et caerimonias quas ego praecipio tibi hodie</span></p>
<p id="deuteronomy-8-12"><span class="verse-num">8:12</span> <span class="verse-body">ne postquam comederis et satiatus domos pulchras aedificaveris et habitaveris in eis</span></p>
<p id="deuteronomy-8-13"><span class="verse-num">8:13</span> <span class="verse-body">habuerisque armenta et ovium greges argenti et auri cunctarumque rerum copiam</span></p>
<p id="deuteronomy-8-14"><span class="verse-num">8:14</span> <span class="verse-body">elevetur cor tuum et non reminiscaris Domini Dei tui qui eduxit te de terra Aegypti de domo servitutis</span></p>
<p id="deuteronomy-8-15"><span class="verse-num">8:15</span> <span class="verse-body">et ductor tuus fuit in solitudine magna atque terribili in qua erat serpens flatu adurens et scorpio ac dipsas et nullae omnino aquae qui eduxit rivos de petra durissima</span></p>
<p id="deuteronomy-8-16"><span class="verse-num">8:16</span> <span class="verse-body">et cibavit te manna in solitudine quod nescierunt patres tui et postquam adflixit ac probavit ad extremum misertus est tui</span></p>
<p id="deuteronomy-8-17"><span class="verse-num">8:17</span> <span class="verse-body">ne diceres in corde tuo fortitudo mea et robur manus meae haec mihi omnia praestiterunt</span></p>
<p id="deuteronomy-8-18"><span class="verse-num">8:18</span> <span class="verse-body">sed recorderis Domini Dei tui quod ipse tibi vires praebuerit ut impleret pactum suum super quo iuravit patribus tuis sicut praesens indicat dies</span></p>
<p id="deuteronomy-8-19"><span class="verse-num">8:19</span> <span class="verse-body">sin autem oblitus Domini Dei tui secutus fueris alienos deos coluerisque illos et adoraveris ecce nunc praedico tibi quod omnino dispereas</span></p>
<p id="deuteronomy-8-20"><span class="verse-num">8:20</span> <span class="verse-body">sicut gentes quas delevit Dominus in introitu tuo ita et vos peribitis si inoboedientes fueritis voci Domini Dei vestri __________________________________________________________________</span></p>
<h2 id="deuteronomy-ch-9">Chapter 9</h2>
<p class="verses"><a href="#deuteronomy-9-1">1</a> <a href="#deuteronomy-9-2">2</a> <a href="#deuteronomy-9-3">3</a> <a href="#deuteronomy-9-4">4</a> <a href="#deuteronomy-9-5">5</a> <a href="#deuteronomy-9-6">6</a> <a href="#deuteronomy-9-7">7</a> <a href="#deuteronomy-9-8">8</a> <a href="#deuteronomy-9-9">9</a> <a href="#deuteronomy-9-10">10</a> <a href="#deuteronomy-9-11">11</a> <a href="#deuteronomy-9-12">12</a> <a href="#deuteronomy-9-13">13</a> <a href="#deuteronomy-9-14">14</a> <a href="#deuteronomy-9-15">15</a> <a href="#deuteronomy-9-16">16</a> <a href="#deuteronomy-9-17">17</a> <a href="#deuteronomy-9-18">18</a> <a href="#deuteronomy-9-19">19</a> <a href="#deuteronomy-9-20">20</a> <a href="#deuteronomy-9-21">21</a> <a href="#deuteronomy-9-22">22</a> <a href="#deuteronomy-9-23">23</a> <a href="#deuteronomy-9-24">24</a> <a href="#deuteronomy-9-25">25</a> <a href="#deuteronomy-9-26">26</a> <a href="#deuteronomy-9-27">27</a> <a href="#deuteronomy-9-28">28</a> <a href="#deuteronomy-9-29">29</a></p>
<p id="deuteronomy-9-1"><span class="verse-num">9:1</span> <span class="verse-body">audi Israhel tu transgredieris hodie Iordanem ut possideas nationes maximas et fortiores te civitates ingentes et ad caelum usque muratas</span></p>
<p id="deuteronomy-9-2"><span class="verse-num">9:2</span> <span class="verse-body">populum magnum atque sublimem filios Enacim quos ipse vidisti et audisti quibus nullus potest ex adverso resistere</span></p>
<p id="deuteronomy-9-3"><span class="verse-num">9:3</span> <span class="verse-body">scies ergo hodie quod Dominus Deus tuus ipse transibit ante te ignis devorans atque consumens qui conterat eos et deleat atque disperdat ante faciem tuam velociter sicut locutus est tibi</span></p>
<p id="deuteronomy-9-4"><span class="verse-num">9:4</span> <span class="verse-body">ne dicas in corde tuo cum deleverit eos Dominus Deus tuus in conspectu tuo propter iustitiam meam introduxit me Dominus ut terram hanc possiderem cum propter impietates suas istae deletae sint nationes</span></p>
<p id="deuteronomy-9-5"><span class="verse-num">9:5</span> <span class="verse-body">neque enim propter iustitias tuas et aequitatem cordis tui ingredieris ut possideas terras eorum sed quia illae egerunt impie te introeunte deletae sunt et ut conpleret verbum suum Dominus quod sub iuramento pollicitus est patribus tuis Abraham Isaac et Iacob</span></p>
<p id="deuteronomy-9-6"><span class="verse-num">9:6</span> <span class="verse-body">scito igitur quod non propter iustitias tuas Dominus Deus tuus dederit tibi terram hanc optimam in possessionem cum durissimae cervicis sis populus</span></p>
<p id="deuteronomy-9-7"><span class="verse-num">9:7</span> <span class="verse-body">memento et ne obliviscaris quomodo ad iracundiam provocaveris Dominum Deum tuum in solitudine ex eo die quo es egressus ex Aegypto usque ad locum istum semper adversum Dominum contendisti</span></p>
<p id="deuteronomy-9-8"><span class="verse-num">9:8</span> <span class="verse-body">nam et in Horeb provocasti eum et iratus delere te voluit</span></p>
<p id="deuteronomy-9-9"><span class="verse-num">9:9</span> <span class="verse-body">quando ascendi in montem ut acciperem tabulas lapideas tabulas pacti quod pepigit vobiscum Dominus et perseveravi in monte quadraginta diebus ac noctibus panem non comedens et aquam non bibens</span></p>
<p id="deuteronomy-9-10"><span class="verse-num">9:10</span> <span class="verse-body">deditque mihi Dominus duas tabulas lapideas scriptas digito Dei et continentes omnia verba quae vobis in monte locutus est de medio ignis quando contio populi congregata est</span></p>
<p id="deuteronomy-9-11"><span class="verse-num">9:11</span> <span class="verse-body">cumque transissent quadraginta dies et totidem noctes dedit mihi Dominus duas tabulas lapideas tabulas foederis</span></p>
<p id="deuteronomy-9-12"><span class="verse-num">9:12</span> <span class="verse-body">dixitque mihi surge et descende hinc cito quia populus tuus quos eduxisti de Aegypto deseruerunt velociter viam quam demonstrasti eis feceruntque sibi conflatile</span></p>
<p id="deuteronomy-9-13"><span class="verse-num">9:13</span> <span class="verse-body">rursumque ait Dominus ad me cerno quod populus iste durae cervicis sit</span></p>
<p id="deuteronomy-9-14"><span class="verse-num">9:14</span> <span class="verse-body">dimitte me ut conteram eum et deleam nomen eius sub caelo et constituam te super gentem quae hac maior et fortior sit</span></p>
<p id="deuteronomy-9-15"><span class="verse-num">9:15</span> <span class="verse-body">cumque de monte ardente descenderem et duas tabulas foederis utraque tenerem manu</span></p>
<p id="deuteronomy-9-16"><span class="verse-num">9:16</span> <span class="verse-body">vidissemque vos peccasse Domino Deo vestro et fecisse vobis vitulum conflatilem ac deseruisse velociter viam eius quam vobis ostenderat</span></p>
<p id="deuteronomy-9-17"><span class="verse-num">9:17</span> <span class="verse-body">proieci tabulas de manibus meis confregique eas in conspectu vestro</span></p>
<p id="deuteronomy-9-18"><span class="verse-num">9:18</span> <span class="verse-body">et procidi ante Dominum sicut prius quadraginta diebus et noctibus panem non comedens et aquam non bibens propter omnia peccata vestra quae gessistis contra Dominum et eum ad iracundiam provocastis</span></p>
<p id="deuteronomy-9-19"><span class="verse-num">9:19</span> <span class="verse-body">timui enim indignationem et iram illius qua adversum vos concitatus delere vos voluit et exaudivit me Dominus etiam hac vice</span></p>
<p id="deuteronomy-9-20"><span class="verse-num">9:20</span> <span class="verse-body">adversum Aaron quoque vehementer iratus voluit eum conterere et pro illo similiter deprecatus sum</span></p>
<p id="deuteronomy-9-21"><span class="verse-num">9:21</span> <span class="verse-body">peccatum autem vestrum quod feceratis id est vitulum arripiens igne conbusi et in frusta comminuens omninoque in pulverem redigens proieci in torrentem qui de monte descendit</span></p>
<p id="deuteronomy-9-22"><span class="verse-num">9:22</span> <span class="verse-body">in Incendio quoque et in Temptatione et in sepulchris Concupiscentiae provocastis Dominum</span></p>
<p id="deuteronomy-9-23"><span class="verse-num">9:23</span> <span class="verse-body">et quando misit vos de Cadesbarne dicens ascendite et possidete terram quam dedi vobis et contempsistis imperium Domini Dei vestri et non credidistis ei neque vocem eius audire voluistis</span></p>
<p id="deuteronomy-9-24"><span class="verse-num">9:24</span> <span class="verse-body">sed semper fuistis rebelles a die qua nosse vos coepi</span></p>
<p id="deuteronomy-9-25"><span class="verse-num">9:25</span> <span class="verse-body">et iacui coram Domino quadraginta diebus ac noctibus quibus eum suppliciter deprecabar ne deleret vos ut fuerat comminatus</span></p>
<p id="deuteronomy-9-26"><span class="verse-num">9:26</span> <span class="verse-body">et orans dixi Domine Deus ne disperdas populum tuum et hereditatem tuam quam redemisti in magnitudine tua quos eduxisti de Aegypto in manu forti</span></p>
<p id="deuteronomy-9-27"><span class="verse-num">9:27</span> <span class="verse-body">recordare servorum tuorum Abraham Isaac et Iacob ne aspicias duritiam populi huius et impietatem atque peccatum</span></p>
<p id="deuteronomy-9-28"><span class="verse-num">9:28</span> <span class="verse-body">ne forte dicant habitatores terrae de qua eduxisti nos non poterat Dominus introducere eos in terram quam pollicitus est eis et oderat illos idcirco eduxit ut interficeret eos in solitudine</span></p>
<p id="deuteronomy-9-29"><span class="verse-num">9:29</span> <span class="verse-body">qui sunt populus tuus et hereditas tua quos eduxisti in fortitudine tua magna et in brachio tuo extento __________________________________________________________________</span></p>
<h2 id="deuteronomy-ch-10">Chapter 10</h2>
<p class="verses"><a href="#deuteronomy-10-1">1</a> <a href="#deuteronomy-10-2">2</a> <a href="#deuteronomy-10-3">3</a> <a href="#deuteronomy-10-4">4</a> <a href="#deuteronomy-10-5">5</a> <a href="#deuteronomy-10-6">6</a> <a href="#deuteronomy-10-7">7</a> <a href="#deuteronomy-10-8">8</a> <a href="#deuteronomy-10-9">9</a> <a href="#deuteronomy-10-10">10</a> <a href="#deuteronomy-10-11">11</a> <a href="#deuteronomy-10-12">12</a> <a href="#deuteronomy-10-13">13</a> <a href="#deuteronomy-10-14">14</a> <a href="#deuteronomy-10-15">15</a> <a href="#deuteronomy-10-16">16</a> <a href="#deuteronomy-10-17">17</a> <a href="#deuteronomy-10-18">18</a> <a href="#deuteronomy-10-19">19</a> <a href="#deuteronomy-10-20">20</a> <a href="#deuteronomy-10-21">21</a> <a href="#deuteronomy-10-22">22</a></p>
<p id="deuteronomy-10-1"><span class="verse-num">10:1</span> <span class="verse-body">in tempore illo dixit Dominus ad me dola tibi duas tabulas lapideas sicut priores fuerunt et ascende ad me in montem faciesque arcam ligneam</span></p>
<p id="deuteronomy-10-2"><span class="verse-num">10:2</span> <span class="verse-body">et scribam in tabulis verba quae fuerunt in his quas ante confregisti ponesque eas in arca</span></p>
<p id="deuteronomy-10-3"><span class="verse-num">10:3</span> <span class="verse-body">feci igitur arcam de lignis setthim cumque dolassem duas tabulas lapideas instar priorum ascendi in montem habens eas in manibus</span></p>
<p id="deuteronomy-10-4"><span class="verse-num">10:4</span> <span class="verse-body">scripsitque in tabulis iuxta id quod prius scripserat verba decem quae locutus est Dominus ad vos in monte de medio ignis quando populus congregatus est et dedit eas mihi</span></p>
<p id="deuteronomy-10-5"><span class="verse-num">10:5</span> <span class="verse-body">reversusque de monte descendi et posui tabulas in arcam quam feceram quae hucusque ibi sunt sicut mihi praecepit Dominus</span></p>
<p id="deuteronomy-10-6"><span class="verse-num">10:6</span> <span class="verse-body">filii autem Israhel castra moverunt ex Beroth filiorum Iacan in Musera ubi Aaron mortuus ac sepultus est pro quo sacerdotio functus est filius eius Eleazar</span></p>
<p id="deuteronomy-10-7"><span class="verse-num">10:7</span> <span class="verse-body">inde venerunt in Gadgad de quo loco profecti castrametati sunt in Ietabatha in terra aquarum atque torrentium</span></p>
<p id="deuteronomy-10-8"><span class="verse-num">10:8</span> <span class="verse-body">eo tempore separavit tribum Levi ut portaret arcam foederis Domini et staret coram eo in ministerio ac benediceret in nomine illius usque in praesentem diem</span></p>
<p id="deuteronomy-10-9"><span class="verse-num">10:9</span> <span class="verse-body">quam ob rem non habuit Levi partem neque possessionem cum fratribus suis quia ipse Dominus possessio eius est sicut promisit ei Dominus Deus tuus</span></p>
<p id="deuteronomy-10-10"><span class="verse-num">10:10</span> <span class="verse-body">ego autem steti in monte sicut prius quadraginta diebus ac noctibus exaudivitque me Dominus etiam hac vice et te perdere noluit</span></p>
<p id="deuteronomy-10-11"><span class="verse-num">10:11</span> <span class="verse-body">dixitque mihi vade et praecede populum ut ingrediatur et possideat terram quam iuravi patribus eorum ut traderem eis</span></p>
<p id="deuteronomy-10-12"><span class="verse-num">10:12</span> <span class="verse-body">et nunc Israhel quid Dominus Deus tuus petit a te nisi ut timeas Dominum Deum tuum et ambules in viis eius et diligas eum ac servias Domino Deo tuo in toto corde tuo et in tota anima tua</span></p>
<p id="deuteronomy-10-13"><span class="verse-num">10:13</span> <span class="verse-body">custodiasque mandata Domini et caerimonias eius quas ego hodie praecipio ut bene sit tibi</span></p>
<p id="deuteronomy-10-14"><span class="verse-num">10:14</span> <span class="verse-body">en Domini Dei tui caelum est et caelum caeli terra et omnia quae in ea sunt</span></p>
<p id="deuteronomy-10-15"><span class="verse-num">10:15</span> <span class="verse-body">et tamen patribus tuis conglutinatus est Dominus et amavit eos elegitque semen eorum post eos id est vos de cunctis gentibus sicut hodie conprobatur</span></p>
<p id="deuteronomy-10-16"><span class="verse-num">10:16</span> <span class="verse-body">circumcidite igitur praeputium cordis vestri et cervicem vestram ne induretis amplius</span></p>
<p id="deuteronomy-10-17"><span class="verse-num">10:17</span> <span class="verse-body">quia Dominus Deus vester ipse est Deus deorum et Dominus dominantium Deus magnus et potens et terribilis qui personam non accipit nec munera</span></p>
<p id="deuteronomy-10-18"><span class="verse-num">10:18</span> <span class="verse-body">facit iudicium pupillo et viduae amat peregrinum et dat ei victum atque vestitum</span></p>
<p id="deuteronomy-10-19"><span class="verse-num">10:19</span> <span class="verse-body">et vos ergo amate peregrinos quia et ipsi fuistis advenae in terra Aegypti</span></p>
<p id="deuteronomy-10-20"><span class="verse-num">10:20</span> <span class="verse-body">Dominum Deum tuum timebis et ei servies ipsi adherebis iurabisque in nomine illius</span></p>
<p id="deuteronomy-10-21"><span class="verse-num">10:21</span> <span class="verse-body">ipse est laus tua et Deus tuus qui fecit tibi haec magnalia et terribilia quae viderunt oculi tui</span></p>
<p id="deuteronomy-10-22"><span class="verse-num">10:22</span> <span class="verse-body">in septuaginta animabus descenderunt patres tui in Aegyptum et ecce nunc multiplicavit te Dominus Deus tuus sicut astra caeli __________________________________________________________________</span></p>
<h2 id="deuteronomy-ch-11">Chapter 11</h2>
<p class="verses"><a href="#deuteronomy-11-1">1</a> <a href="#deuteronomy-11-2">2</a> <a href="#deuteronomy-11-3">3</a> <a href="#deuteronomy-11-4">4</a> <a href="#deuteronomy-11-5">5</a> <a href="#deuteronomy-11-6">6</a> <a href="#deuteronomy-11-7">7</a> <a href="#deuteronomy-11-8">8</a> <a href="#deuteronomy-11-9">9</a> <a href="#deuteronomy-11-10">10</a> <a href="#deuteronomy-11-11">11</a> <a href="#deuteronomy-11-12">12</a> <a href="#deuteronomy-11-13">13</a> <a href="#deuteronomy-11-14">14</a> <a href="#deuteronomy-11-15">15</a> <a href="#deuteronomy-11-16">16</a> <a href="#deuteronomy-11-17">17</a> <a href="#deuteronomy-11-18">18</a> <a href="#deuteronomy-11-19">19</a> <a href="#deuteronomy-11-20">20</a> <a href="#deuteronomy-11-21">21</a> <a href="#deuteronomy-11-22">22</a> <a href="#deuteronomy-11-23">23</a> <a href="#deuteronomy-11-24">24</a> <a href="#deuteronomy-11-25">25</a> <a href="#deuteronomy-11-26">26</a> <a href="#deuteronomy-11-27">27</a> <a href="#deuteronomy-11-28">28</a> <a href="#deuteronomy-11-29">29</a> <a href="#deuteronomy-11-30">30</a> <a href="#deuteronomy-11-31">31</a> <a href="#deuteronomy-11-32">32</a></p>
<p id="deuteronomy-11-1"><span class="verse-num">11:1</span> <span class="verse-body">ama itaque Dominum Deum tuum et observa praecepta eius et caerimonias iudicia atque mandata omni tempore</span></p>
<p id="deuteronomy-11-2"><span class="verse-num">11:2</span> <span class="verse-body">cognoscite hodie quae ignorant filii vestri qui non viderunt disciplinam Domini Dei vestri magnalia eius et robustam manum extentumque brachium</span></p>
<p id="deuteronomy-11-3"><span class="verse-num">11:3</span> <span class="verse-body">signa et opera quae fecit in medio Aegypti Pharaoni regi et universae terrae eius</span></p>
<p id="deuteronomy-11-4"><span class="verse-num">11:4</span> <span class="verse-body">omnique exercitui Aegyptiorum et equis ac curribus quomodo operuerint eos aquae Rubri maris cum vos persequerentur et deleverit eos Dominus usque in praesentem diem</span></p>
<p id="deuteronomy-11-5"><span class="verse-num">11:5</span> <span class="verse-body">vobisque quae fecerit in solitudine donec veniretis ad hunc locum</span></p>
<p id="deuteronomy-11-6"><span class="verse-num">11:6</span> <span class="verse-body">et Dathan atque Abiram filiis Heliab qui fuit filius Ruben quos aperto ore suo terra absorbuit cum domibus et tabernaculis et universa substantia eorum quam habebant in medio Israhelis</span></p>
<p id="deuteronomy-11-7"><span class="verse-num">11:7</span> <span class="verse-body">oculi vestri viderunt omnia opera Domini magna quae fecit</span></p>
<p id="deuteronomy-11-8"><span class="verse-num">11:8</span> <span class="verse-body">ut custodiatis universa mandata illius quae ego hodie praecipio vobis et possitis introire et possidere terram ad quam ingredimini</span></p>
<p id="deuteronomy-11-9"><span class="verse-num">11:9</span> <span class="verse-body">multoque in ea vivatis tempore quam sub iuramento pollicitus est Dominus patribus vestris et semini eorum lacte et melle manantem</span></p>
<p id="deuteronomy-11-10"><span class="verse-num">11:10</span> <span class="verse-body">terra enim ad quam ingredieris possidendam non est sicut terra Aegypti de qua existi ubi iacto semine in hortorum morem aquae ducuntur inriguae</span></p>
<p id="deuteronomy-11-11"><span class="verse-num">11:11</span> <span class="verse-body">sed montuosa est et campestris de caelo expectans pluvias</span></p>
<p id="deuteronomy-11-12"><span class="verse-num">11:12</span> <span class="verse-body">quam Dominus Deus tuus semper invisit et oculi illius in ea sunt a principio anni usque ad finem eius</span></p>
<p id="deuteronomy-11-13"><span class="verse-num">11:13</span> <span class="verse-body">si ergo oboedieritis mandatis meis quae hodie praecipio vobis ut diligatis Dominum Deum vestrum et serviatis ei in toto corde vestro et in tota anima vestra</span></p>
<p id="deuteronomy-11-14"><span class="verse-num">11:14</span> <span class="verse-body">dabo pluviam terrae vestrae temporivam et serotinam ut colligatis frumentum et vinum et oleum</span></p>
<p id="deuteronomy-11-15"><span class="verse-num">11:15</span> <span class="verse-body">faenum ex agris ad pascenda iumenta et ut ipsi comedatis ac saturemini</span></p>
<p id="deuteronomy-11-16"><span class="verse-num">11:16</span> <span class="verse-body">cavete ne forte decipiatur cor vestrum et recedatis a Domino serviatisque diis alienis et adoretis eos</span></p>
<p id="deuteronomy-11-17"><span class="verse-num">11:17</span> <span class="verse-body">iratusque Dominus claudat caelum et pluviae non descendant nec terra det germen suum pereatisque velociter de terra optima quam Dominus daturus est vobis</span></p>
<p id="deuteronomy-11-18"><span class="verse-num">11:18</span> <span class="verse-body">ponite haec verba mea in cordibus et in animis vestris et suspendite ea pro signo in manibus et inter vestros oculos conlocate</span></p>
<p id="deuteronomy-11-19"><span class="verse-num">11:19</span> <span class="verse-body">docete filios vestros ut illa meditentur quando sederis in domo tua et ambulaveris in via et accubueris atque surrexeris</span></p>
<p id="deuteronomy-11-20"><span class="verse-num">11:20</span> <span class="verse-body">scribes ea super postes et ianuas domus tuae</span></p>
<p id="deuteronomy-11-21"><span class="verse-num">11:21</span> <span class="verse-body">ut multiplicentur dies tui et filiorum tuorum in terra quam iuravit Dominus patribus tuis ut daret eis quamdiu caelum inminet terrae</span></p>
<p id="deuteronomy-11-22"><span class="verse-num">11:22</span> <span class="verse-body">si enim custodieritis mandata quae ego praecipio vobis et feceritis ea ut diligatis Dominum Deum vestrum et ambuletis in omnibus viis eius adherentes ei</span></p>
<p id="deuteronomy-11-23"><span class="verse-num">11:23</span> <span class="verse-body">disperdet Dominus omnes gentes istas ante faciem vestram et possidebitis eas quae maiores et fortiores vobis sunt</span></p>
<p id="deuteronomy-11-24"><span class="verse-num">11:24</span> <span class="verse-body">omnis locus quem calcaverit pes vester vester erit a deserto et Libano a flumine magno Eufraten usque ad mare occidentale erunt termini vestri</span></p>
<p id="deuteronomy-11-25"><span class="verse-num">11:25</span> <span class="verse-body">nullus stabit contra vos terrorem vestrum et formidinem dabit Dominus Deus vester super omnem terram quam calcaturi estis sicut locutus est vobis</span></p>
<p id="deuteronomy-11-26"><span class="verse-num">11:26</span> <span class="verse-body">en propono in conspectu vestro hodie benedictionem et maledictionem</span></p>
<p id="deuteronomy-11-27"><span class="verse-num">11:27</span> <span class="verse-body">benedictionem si oboedieritis mandatis Domini Dei vestri quae ego praecipio vobis</span></p>
<p id="deuteronomy-11-28"><span class="verse-num">11:28</span> <span class="verse-body">maledictionem si non audieritis mandata Domini Dei vestri sed recesseritis de via quam ego nunc ostendo vobis et ambulaveritis post deos alienos quos ignoratis</span></p>
<p id="deuteronomy-11-29"><span class="verse-num">11:29</span> <span class="verse-body">cum introduxerit te Dominus Deus tuus in terram ad quam pergis habitandam pones benedictionem super montem Garizim maledictionem super montem Hebal</span></p>
<p id="deuteronomy-11-30"><span class="verse-num">11:30</span> <span class="verse-body">qui sunt trans Iordanem post viam quae vergit ad solis occubitum in terra Chananei qui habitat in campestribus contra Galgalam quae est iuxta vallem tendentem et intrantem procul</span></p>
<p id="deuteronomy-11-31"><span class="verse-num">11:31</span> <span class="verse-body">vos enim transibitis Iordanem ut possideatis terram quam Dominus Deus vester daturus est vobis et habeatis ac possideatis illam</span></p>
<p id="deuteronomy-11-32"><span class="verse-num">11:32</span> <span class="verse-body">videte ergo ut impleatis caerimonias atque iudicia quae ego hodie ponam in conspectu vestro __________________________________________________________________</span></p>
<h2 id="deuteronomy-ch-12">Chapter 12</h2>
<p class="verses"><a href="#deuteronomy-12-1">1</a> <a href="#deuteronomy-12-2">2</a> <a href="#deuteronomy-12-3">3</a> <a href="#deuteronomy-12-4">4</a> <a href="#deuteronomy-12-5">5</a> <a href="#deuteronomy-12-6">6</a> <a href="#deuteronomy-12-7">7</a> <a href="#deuteronomy-12-8">8</a> <a href="#deuteronomy-12-9">9</a> <a href="#deuteronomy-12-10">10</a> <a href="#deuteronomy-12-11">11</a> <a href="#deuteronomy-12-12">12</a> <a href="#deuteronomy-12-13">13</a> <a href="#deuteronomy-12-14">14</a> <a href="#deuteronomy-12-15">15</a> <a href="#deuteronomy-12-16">16</a> <a href="#deuteronomy-12-17">17</a> <a href="#deuteronomy-12-18">18</a> <a href="#deuteronomy-12-19">19</a> <a href="#deuteronomy-12-20">20</a> <a href="#deuteronomy-12-21">21</a> <a href="#deuteronomy-12-22">22</a> <a href="#deuteronomy-12-23">23</a> <a href="#deuteronomy-12-24">24</a> <a href="#deuteronomy-12-25">25</a> <a href="#deuteronomy-12-26">26</a> <a href="#deuteronomy-12-27">27</a> <a href="#deuteronomy-12-28">28</a> <a href="#deuteronomy-12-29">29</a> <a href="#deuteronomy-12-30">30</a> <a href="#deuteronomy-12-31">31</a> <a href="#deuteronomy-12-32">32</a></p>
<p id="deuteronomy-12-1"><span class="verse-num">12:1</span> <span class="verse-body">haec sunt praecepta atque iudicia quae facere debetis in terra quam Dominus Deus patrum tuorum daturus est tibi ut possideas eam cunctis diebus quibus super humum gradieris</span></p>
<p id="deuteronomy-12-2"><span class="verse-num">12:2</span> <span class="verse-body">subvertite omnia loca in quibus coluerunt gentes quas possessuri estis deos suos super montes excelsos et colles et subter omne lignum frondosum</span></p>
<p id="deuteronomy-12-3"><span class="verse-num">12:3</span> <span class="verse-body">dissipate aras earum et confringite statuas lucos igne conburite et idola comminuite disperdite nomina eorum de locis illis</span></p>
<p id="deuteronomy-12-4"><span class="verse-num">12:4</span> <span class="verse-body">non facietis ita Domino Deo vestro</span></p>
<p id="deuteronomy-12-5"><span class="verse-num">12:5</span> <span class="verse-body">sed ad locum quem elegerit Dominus Deus vester de cunctis tribubus vestris ut ponat nomen suum ibi et habitet in eo venietis</span></p>
<p id="deuteronomy-12-6"><span class="verse-num">12:6</span> <span class="verse-body">et offeretis in illo loco holocausta et victimas vestras decimas et primitias manuum vestrarum et vota atque donaria primogenita boum et ovium</span></p>
<p id="deuteronomy-12-7"><span class="verse-num">12:7</span> <span class="verse-body">et comedetis ibi in conspectu Domini Dei vestri ac laetabimini in cunctis ad quae miseritis manum vos et domus vestrae in quibus benedixerit vobis Dominus Deus vester</span></p>
<p id="deuteronomy-12-8"><span class="verse-num">12:8</span> <span class="verse-body">non facietis ibi quae nos hic facimus hodie singuli quod sibi rectum videtur</span></p>
<p id="deuteronomy-12-9"><span class="verse-num">12:9</span> <span class="verse-body">neque enim usque in praesens tempus venistis ad requiem et possessionem quam Dominus Deus daturus est vobis</span></p>
<p id="deuteronomy-12-10"><span class="verse-num">12:10</span> <span class="verse-body">transibitis Iordanem et habitabitis in terram quam Dominus Deus vester daturus est vobis ut requiescatis a cunctis hostibus per circuitum et absque ullo timore habitetis</span></p>
<p id="deuteronomy-12-11"><span class="verse-num">12:11</span> <span class="verse-body">in loco quem elegerit Dominus Deus vester ut sit nomen eius in eo illuc omnia quae praecipio conferetis holocausta et hostias ac decimas et primitias manuum vestrarum et quicquid praecipuum est in muneribus quae vovistis Domino</span></p>
<p id="deuteronomy-12-12"><span class="verse-num">12:12</span> <span class="verse-body">ibi epulabimini coram Domino Deo vestro vos filii ac filiae vestrae famuli et famulae atque Levites qui in vestris urbibus commorantur neque enim habet aliam partem et possessionem inter vos</span></p>
<p id="deuteronomy-12-13"><span class="verse-num">12:13</span> <span class="verse-body">cave ne offeras holocausta tua in omni loco quem videris</span></p>
<p id="deuteronomy-12-14"><span class="verse-num">12:14</span> <span class="verse-body">sed in eo quem elegerit Dominus in una tribuum tuarum offeres hostias et facies quaecumque praecipio tibi</span></p>
<p id="deuteronomy-12-15"><span class="verse-num">12:15</span> <span class="verse-body">sin autem comedere volueris et te esus carnium delectarit occide et comede iuxta benedictionem Domini Dei tui quam dedit tibi in urbibus tuis sive inmundum fuerit hoc est maculatum et debile sive mundum hoc est integrum et sine macula quod offerri licet sicut capream et cervum comedes</span></p>
<p id="deuteronomy-12-16"><span class="verse-num">12:16</span> <span class="verse-body">absque esu dumtaxat sanguinis quod super terram quasi aquam effundes</span></p>
<p id="deuteronomy-12-17"><span class="verse-num">12:17</span> <span class="verse-body">non poteris comedere in oppidis tuis decimam frumenti et vini et olei tui primogenita armentorum et pecorum et omnia quae voveris et sponte offerre volueris et primitias manuum tuarum</span></p>
<p id="deuteronomy-12-18"><span class="verse-num">12:18</span> <span class="verse-body">sed coram Domino Deo tuo comedes ea in loco quem elegerit Dominus Deus tuus tu et filius tuus ac filia servus et famula atque Levites qui manet in urbibus tuis et laetaberis et reficieris coram Domino Deo tuo in cunctis ad quae extenderis manum tuam</span></p>
<p id="deuteronomy-12-19"><span class="verse-num">12:19</span> <span class="verse-body">cave ne derelinquas Leviten omni tempore quo versaris in terra</span></p>
<p id="deuteronomy-12-20"><span class="verse-num">12:20</span> <span class="verse-body">quando dilataverit Dominus Deus tuus terminos tuos sicut locutus est tibi et volueris vesci carnibus quas desiderat anima tua</span></p>
<p id="deuteronomy-12-21"><span class="verse-num">12:21</span> <span class="verse-body">locus autem quem elegerit Dominus Deus tuus ut sit nomen eius ibi si procul fuerit occides de armentis et pecoribus quae habueris sicut praecepi tibi et comedes in oppidis tuis ut tibi placet</span></p>
<p id="deuteronomy-12-22"><span class="verse-num">12:22</span> <span class="verse-body">sicut comeditur caprea et cervus ita vesceris eis et mundus et inmundus in commune vescentur</span></p>
<p id="deuteronomy-12-23"><span class="verse-num">12:23</span> <span class="verse-body">hoc solum cave ne sanguinem comedas sanguis enim eorum pro anima est et idcirco non debes animam comedere cum carnibus</span></p>
<p id="deuteronomy-12-24"><span class="verse-num">12:24</span> <span class="verse-body">sed super terram fundes quasi aquam</span></p>
<p id="deuteronomy-12-25"><span class="verse-num">12:25</span> <span class="verse-body">ut sit tibi bene et filiis tuis post te cum feceris quod placet in conspectu Domini</span></p>
<p id="deuteronomy-12-26"><span class="verse-num">12:26</span> <span class="verse-body">quae autem sanctificaveris et voveris Domino tolles et venies ad locum quem elegerit Dominus</span></p>
<p id="deuteronomy-12-27"><span class="verse-num">12:27</span> <span class="verse-body">et offeres oblationes tuas carnem et sanguinem super altare Domini Dei tui sanguinem hostiarum fundes in altari carnibus autem ipse vesceris</span></p>
<p id="deuteronomy-12-28"><span class="verse-num">12:28</span> <span class="verse-body">observa et audi omnia quae ego praecipio tibi ut bene sit tibi et filiis tuis post te in sempiternum cum feceris quod bonum est et placitum in conspectu Domini Dei tui</span></p>
<p id="deuteronomy-12-29"><span class="verse-num">12:29</span> <span class="verse-body">quando disperderit Dominus Deus tuus ante faciem tuam gentes ad quas ingredieris possidendas et possederis eas atque habitaveris in terra earum</span></p>
<p id="deuteronomy-12-30"><span class="verse-num">12:30</span> <span class="verse-body">cave ne imiteris eas postquam te fuerint introeunte subversae et requiras caerimonias earum dicens sicut coluerunt gentes istae deos suos ita et ego colam</span></p>
<p id="deuteronomy-12-31"><span class="verse-num">12:31</span> <span class="verse-body">non facies similiter Domino Deo tuo omnes enim abominationes quas aversatur Dominus fecerunt diis suis offerentes filios et filias et conburentes igne</span></p>
<p id="deuteronomy-12-32"><span class="verse-num">12:32</span> <span class="verse-body">quod praecipio tibi hoc tantum facito Domino nec addas quicquam nec minuas __________________________________________________________________</span></p>
<h2 id="deuteronomy-ch-13">Chapter 13</h2>
<p class="verses"><a href="#deuteronomy-13-1">1</a> <a href="#deuteronomy-13-2">2</a> <a href="#deuteronomy-13-3">3</a> <a href="#deuteronomy-13-4">4</a> <a href="#deuteronomy-13-5">5</a> <a href="#deuteronomy-13-6">6</a> <a href="#deuteronomy-13-7">7</a> <a href="#deuteronomy-13-8">8</a> <a href="#deuteronomy-13-9">9</a> <a href="#deuteronomy-13-10">10</a> <a href="#deuteronomy-13-11">11</a> <a href="#deuteronomy-13-12">12</a> <a href="#deuteronomy-13-13">13</a> <a href="#deuteronomy-13-14">14</a> <a href="#deuteronomy-13-15">15</a> <a href="#deuteronomy-13-16">16</a> <a href="#deuteronomy-13-17">17</a> <a href="#deuteronomy-13-18">18</a></p>
<p id="deuteronomy-13-1"><span class="verse-num">13:1</span> <span class="verse-body">si surrexerit in medio tui prophetes aut qui somnium vidisse se dicat et praedixerit signum atque portentum</span></p>
<p id="deuteronomy-13-2"><span class="verse-num">13:2</span> <span class="verse-body">et evenerit quod locutus est et dixerit tibi eamus et sequamur deos alienos quos ignoras et serviamus eis</span></p>
<p id="deuteronomy-13-3"><span class="verse-num">13:3</span> <span class="verse-body">non audies verba prophetae illius aut somniatoris quia temptat vos Dominus Deus vester ut palam fiat utrum diligatis eum an non in toto corde et in tota anima vestra</span></p>
<p id="deuteronomy-13-4"><span class="verse-num">13:4</span> <span class="verse-body">Dominum Deum vestrum sequimini et ipsum timete mandata illius custodite et audite vocem eius ipsi servietis et ipsi adherebitis</span></p>
<p id="deuteronomy-13-5"><span class="verse-num">13:5</span> <span class="verse-body">propheta autem ille aut fictor somniorum interficietur quia locutus est ut vos averteret a Domino Deo vestro qui eduxit vos de terra Aegypti et redemit de domo servitutis ut errare te faceret de via quam tibi praecepit Dominus Deus tuus et auferes malum de medio tui</span></p>
<p id="deuteronomy-13-6"><span class="verse-num">13:6</span> <span class="verse-body">si tibi voluerit persuadere frater tuus filius matris tuae aut filius tuus vel filia sive uxor quae est in sinu tuo aut amicus quem diligis ut animam tuam clam dicens eamus et serviamus diis alienis quos ignoras tu et patres tui</span></p>
<p id="deuteronomy-13-7"><span class="verse-num">13:7</span> <span class="verse-body">cunctarum in circuitu gentium quae iuxta vel procul sunt ab initio usque ad finem terrae</span></p>
<p id="deuteronomy-13-8"><span class="verse-num">13:8</span> <span class="verse-body">non adquiescas ei nec audias neque parcat ei oculus tuus ut miserearis et occultes eum</span></p>
<p id="deuteronomy-13-9"><span class="verse-num">13:9</span> <span class="verse-body">sed statim interficies sit primum manus tua super eum et post te omnis populus mittat manum</span></p>
<p id="deuteronomy-13-10"><span class="verse-num">13:10</span> <span class="verse-body">lapidibus obrutus necabitur quia voluit te abstrahere a Domino Deo tuo qui eduxit te de terra Aegypti de domo servitutis</span></p>
<p id="deuteronomy-13-11"><span class="verse-num">13:11</span> <span class="verse-body">ut omnis Israhel audiens timeat et nequaquam ultra faciat quippiam huius rei simile</span></p>
<p id="deuteronomy-13-12"><span class="verse-num">13:12</span> <span class="verse-body">si audieris in una urbium tuarum quas Dominus Deus tuus dabit tibi ad habitandum dicentes aliquos</span></p>
<p id="deuteronomy-13-13"><span class="verse-num">13:13</span> <span class="verse-body">egressi sunt filii Belial de medio tui et averterunt habitatores urbis tuae atque dixerunt eamus et serviamus diis alienis quos ignoratis</span></p>
<p id="deuteronomy-13-14"><span class="verse-num">13:14</span> <span class="verse-body">quaere sollicite et diligenter rei veritate perspecta si inveneris certum esse quod dicitur et abominationem hanc opere perpetratam</span></p>
<p id="deuteronomy-13-15"><span class="verse-num">13:15</span> <span class="verse-body">statim percuties habitatores urbis illius in ore gladii et delebis eam omniaque quae in illa sunt usque ad pecora</span></p>
<p id="deuteronomy-13-16"><span class="verse-num">13:16</span> <span class="verse-body">quicquid etiam supellectilis fuerit congregabis in medium platearum eius et cum ipsa civitate succendes ita ut universa consumas Domino Deo tuo et sit tumulus sempiternus non aedificabitur amplius</span></p>
<p id="deuteronomy-13-17"><span class="verse-num">13:17</span> <span class="verse-body">et non adherebit de illo anathemate quicquam in manu tua ut avertatur Dominus ab ira furoris sui et misereatur tui multiplicetque te sicut iuravit patribus tuis</span></p>
<p id="deuteronomy-13-18"><span class="verse-num">13:18</span> <span class="verse-body">quando audieris vocem Domini Dei tui custodiens omnia praecepta eius quae ego praecipio tibi hodie ut facias quod placitum est in conspectu Domini Dei tui __________________________________________________________________</span></p>
<h2 id="deuteronomy-ch-14">Chapter 14</h2>
<p class="verses"><a href="#deuteronomy-14-1">1</a> <a href="#deuteronomy-14-2">2</a> <a href="#deuteronomy-14-3">3</a> <a href="#deuteronomy-14-4">4</a> <a href="#deuteronomy-14-5">5</a> <a href="#deuteronomy-14-6">6</a> <a href="#deuteronomy-14-7">7</a> <a href="#deuteronomy-14-8">8</a> <a href="#deuteronomy-14-9">9</a> <a href="#deuteronomy-14-10">10</a> <a href="#deuteronomy-14-11">11</a> <a href="#deuteronomy-14-12">12</a> <a href="#deuteronomy-14-13">13</a> <a href="#deuteronomy-14-14">14</a> <a href="#deuteronomy-14-15">15</a> <a href="#deuteronomy-14-16">16</a> <a href="#deuteronomy-14-17">17</a> <a href="#deuteronomy-14-18">18</a> <a href="#deuteronomy-14-19">19</a> <a href="#deuteronomy-14-20">20</a> <a href="#deuteronomy-14-21">21</a> <a href="#deuteronomy-14-22">22</a> <a href="#deuteronomy-14-23">23</a> <a href="#deuteronomy-14-24">24</a> <a href="#deuteronomy-14-25">25</a> <a href="#deuteronomy-14-26">26</a> <a href="#deuteronomy-14-27">27</a> <a href="#deuteronomy-14-28">28</a> <a href="#deuteronomy-14-29">29</a></p>
<p id="deuteronomy-14-1"><span class="verse-num">14:1</span> <span class="verse-body">filii estote Domini Dei vestri non vos incidetis nec facietis calvitium super mortuo</span></p>
<p id="deuteronomy-14-2"><span class="verse-num">14:2</span> <span class="verse-body">quoniam populus sanctus es Domino Deo tuo et te elegit ut sis ei in populum peculiarem de cunctis gentibus quae sunt super terram</span></p>
<p id="deuteronomy-14-3"><span class="verse-num">14:3</span> <span class="verse-body">ne comedatis quae inmunda sunt</span></p>
<p id="deuteronomy-14-4"><span class="verse-num">14:4</span> <span class="verse-body">hoc est animal quod comedere debetis bovem et ovem et capram</span></p>
<p id="deuteronomy-14-5"><span class="verse-num">14:5</span> <span class="verse-body">cervum capream bubalum tragelaphum pygargon orygem camelopardalum</span></p>
<p id="deuteronomy-14-6"><span class="verse-num">14:6</span> <span class="verse-body">omne animal quod in duas partes ungulam findit et ruminat comedetis</span></p>
<p id="deuteronomy-14-7"><span class="verse-num">14:7</span> <span class="verse-body">de his autem quae ruminant et ungulam non findunt haec comedere non debetis camelum leporem choerogyllium quia ruminant et non dividunt ungulam inmunda erunt vobis</span></p>
<p id="deuteronomy-14-8"><span class="verse-num">14:8</span> <span class="verse-body">sus quoque quoniam dividit ungulam et non ruminat inmunda erit carnibus eorum non vescemini et cadavera non tangetis</span></p>
<p id="deuteronomy-14-9"><span class="verse-num">14:9</span> <span class="verse-body">haec comedetis ex omnibus quae morantur in aquis quae habent pinnulas et squamas comedite</span></p>
<p id="deuteronomy-14-10"><span class="verse-num">14:10</span> <span class="verse-body">quae absque pinnulis et squamis sunt ne comedatis quia inmunda sunt</span></p>
<p id="deuteronomy-14-11"><span class="verse-num">14:11</span> <span class="verse-body">omnes aves mundas comedite</span></p>
<p id="deuteronomy-14-12"><span class="verse-num">14:12</span> <span class="verse-body">inmundas ne comedatis aquilam scilicet et grypem et alietum</span></p>
<p id="deuteronomy-14-13"><span class="verse-num">14:13</span> <span class="verse-body">ixon et vulturem ac milvum iuxta genus suum</span></p>
<p id="deuteronomy-14-14"><span class="verse-num">14:14</span> <span class="verse-body">et omne corvini generis</span></p>
<p id="deuteronomy-14-15"><span class="verse-num">14:15</span> <span class="verse-body">strutionem ac noctuam et larum atque accipitrem iuxta genus suum</span></p>
<p id="deuteronomy-14-16"><span class="verse-num">14:16</span> <span class="verse-body">herodium et cycnum et ibin</span></p>
<p id="deuteronomy-14-17"><span class="verse-num">14:17</span> <span class="verse-body">ac mergulum porphirionem et nycticoracem</span></p>
<p id="deuteronomy-14-18"><span class="verse-num">14:18</span> <span class="verse-body">onocrotalum et charadrium singula in genere suo upupam quoque et vespertilionem</span></p>
<p id="deuteronomy-14-19"><span class="verse-num">14:19</span> <span class="verse-body">et omne quod reptat et pinnulas habet inmundum erit nec comedetur</span></p>
<p id="deuteronomy-14-20"><span class="verse-num">14:20</span> <span class="verse-body">omne quod mundum est comedite</span></p>
<p id="deuteronomy-14-21"><span class="verse-num">14:21</span> <span class="verse-body">quicquid morticinum est ne vescamini ex eo peregrino qui intra portas tuas est da ut comedat aut vende ei quia tu populus sanctus Domini Dei tui es non coques hedum in lacte matris suae</span></p>
<p id="deuteronomy-14-22"><span class="verse-num">14:22</span> <span class="verse-body">decimam partem separabis de cunctis frugibus tuis quae nascuntur in terra per annos singulos</span></p>
<p id="deuteronomy-14-23"><span class="verse-num">14:23</span> <span class="verse-body">et comedes in conspectu Domini Dei tui in loco quem elegerit ut in eo nomen illius invocetur decimam frumenti tui et vini et olei et primogenita de armentis et ovibus tuis ut discas timere Dominum Deum tuum omni tempore</span></p>
<p id="deuteronomy-14-24"><span class="verse-num">14:24</span> <span class="verse-body">cum autem longior fuerit via et locus quem elegerit Dominus Deus tuus tibique benedixerit nec potueris ad eum haec cuncta portare</span></p>
<p id="deuteronomy-14-25"><span class="verse-num">14:25</span> <span class="verse-body">vendes omnia et in pretium rediges portabisque manu tua et proficisceris ad locum quem elegerit Dominus Deus tuus</span></p>
<p id="deuteronomy-14-26"><span class="verse-num">14:26</span> <span class="verse-body">et emes ex eadem pecunia quicquid tibi placuerit sive ex armentis sive ex ovibus vinum quoque et siceram et omne quod desiderat anima tua et comedes coram Domino Deo tuo et epulaberis tu et domus tua</span></p>
<p id="deuteronomy-14-27"><span class="verse-num">14:27</span> <span class="verse-body">et Levita qui intra portas tuas est cave ne derelinquas eum quia non habet aliam partem in possessione tua</span></p>
<p id="deuteronomy-14-28"><span class="verse-num">14:28</span> <span class="verse-body">anno tertio separabis aliam decimam ex omnibus quae nascuntur tibi eo tempore et repones intra ianuas tuas</span></p>
<p id="deuteronomy-14-29"><span class="verse-num">14:29</span> <span class="verse-body">venietque Levites qui aliam non habet partem nec possessionem tecum et peregrinus et pupillus ac vidua qui intra portas tuas sunt et comedent et saturabuntur ut benedicat tibi Dominus Deus tuus in cunctis operibus manuum tuarum quae feceris __________________________________________________________________</span></p>
<h2 id="deuteronomy-ch-15">Chapter 15</h2>
<p class="verses"><a href="#deuteronomy-15-1">1</a> <a href="#deuteronomy-15-2">2</a> <a href="#deuteronomy-15-3">3</a> <a href="#deuteronomy-15-4">4</a> <a href="#deuteronomy-15-5">5</a> <a href="#deuteronomy-15-6">6</a> <a href="#deuteronomy-15-7">7</a> <a href="#deuteronomy-15-8">8</a> <a href="#deuteronomy-15-9">9</a> <a href="#deuteronomy-15-10">10</a> <a href="#deuteronomy-15-11">11</a> <a href="#deuteronomy-15-12">12</a> <a href="#deuteronomy-15-13">13</a> <a href="#deuteronomy-15-14">14</a> <a href="#deuteronomy-15-15">15</a> <a href="#deuteronomy-15-16">16</a> <a href="#deuteronomy-15-17">17</a> <a href="#deuteronomy-15-18">18</a> <a href="#deuteronomy-15-19">19</a> <a href="#deuteronomy-15-20">20</a> <a href="#deuteronomy-15-21">21</a> <a href="#deuteronomy-15-22">22</a> <a href="#deuteronomy-15-23">23</a></p>
<p id="deuteronomy-15-1"><span class="verse-num">15:1</span> <span class="verse-body">septimo anno facies remissionem</span></p>
<p id="deuteronomy-15-2"><span class="verse-num">15:2</span> <span class="verse-body">quae hoc ordine celebrabitur cui debetur aliquid ab amico vel proximo ac fratre suo repetere non poterit quia annus remissionis est Domini</span></p>
<p id="deuteronomy-15-3"><span class="verse-num">15:3</span> <span class="verse-body">a peregrino et advena exiges civem et propinquum repetendi non habes potestatem</span></p>
<p id="deuteronomy-15-4"><span class="verse-num">15:4</span> <span class="verse-body">et omnino indigens et mendicus non erit inter vos ut benedicat tibi Dominus in terra quam traditurus est tibi in possessionem</span></p>
<p id="deuteronomy-15-5"><span class="verse-num">15:5</span> <span class="verse-body">si tamen audieris vocem Domini Dei tui et custodieris universa quae iussit et quae ego hodie praecipio tibi benedicet tibi ut pollicitus est</span></p>
<p id="deuteronomy-15-6"><span class="verse-num">15:6</span> <span class="verse-body">fenerabis gentibus multis et ipse a nullo accipies mutuum dominaberis nationibus plurimis et tui nemo dominabitur</span></p>
<p id="deuteronomy-15-7"><span class="verse-num">15:7</span> <span class="verse-body">si unus de fratribus tuis qui morantur intra portas civitatis tuae in terra quam Dominus Deus tuus daturus est tibi ad paupertatem venerit non obdurabis cor tuum nec contrahes manum</span></p>
<p id="deuteronomy-15-8"><span class="verse-num">15:8</span> <span class="verse-body">sed aperies eam pauperi et dabis mutuum quod eum indigere perspexeris</span></p>
<p id="deuteronomy-15-9"><span class="verse-num">15:9</span> <span class="verse-body">cave ne forte subripiat tibi impia cogitatio et dicas in corde tuo adpropinquat septimus annus remissionis et avertas oculos a paupere fratre tuo nolens ei quod postulat mutuum commodare ne clamet contra te ad Dominum et fiat tibi in peccatum</span></p>
<p id="deuteronomy-15-10"><span class="verse-num">15:10</span> <span class="verse-body">sed dabis ei nec ages quippiam callide in eius necessitatibus sublevandis ut benedicat tibi Dominus Deus tuus in omni tempore et in cunctis ad quae manum miseris</span></p>
<p id="deuteronomy-15-11"><span class="verse-num">15:11</span> <span class="verse-body">non deerunt pauperes in terra habitationis tuae idcirco ego praecipio tibi ut aperias manum fratri tuo egeno et pauperi qui tecum versatur in terra</span></p>
<p id="deuteronomy-15-12"><span class="verse-num">15:12</span> <span class="verse-body">cum tibi venditus fuerit frater tuus hebraeus aut hebraea et sex annis servierit tibi in septimo anno dimittes eum liberum</span></p>
<p id="deuteronomy-15-13"><span class="verse-num">15:13</span> <span class="verse-body">et quem libertate donaveris nequaquam vacuum abire patieris</span></p>
<p id="deuteronomy-15-14"><span class="verse-num">15:14</span> <span class="verse-body">sed dabis viaticum de gregibus et de area et torculari tuo quibus Dominus Deus tuus benedixerit tibi</span></p>
<p id="deuteronomy-15-15"><span class="verse-num">15:15</span> <span class="verse-body">memento quod et ipse servieris in terra Aegypti et liberaverit te Dominus Deus tuus et idcirco ego nunc praecipiam tibi</span></p>
<p id="deuteronomy-15-16"><span class="verse-num">15:16</span> <span class="verse-body">sin autem dixerit nolo egredi eo quod diligat te et domum tuam et bene sibi apud te esse sentiat</span></p>
<p id="deuteronomy-15-17"><span class="verse-num">15:17</span> <span class="verse-body">adsumes subulam et perforabis aurem eius in ianua domus tuae et serviet tibi usque in aeternum ancillae quoque similiter facies</span></p>
<p id="deuteronomy-15-18"><span class="verse-num">15:18</span> <span class="verse-body">non avertes ab eis oculos tuos quando dimiseris eos liberos quoniam iuxta mercedem mercennarii per sex annos servivit tibi ut benedicat tibi Dominus Deus tuus in cunctis operibus quae agis</span></p>
<p id="deuteronomy-15-19"><span class="verse-num">15:19</span> <span class="verse-body">de primogenitis quae nascuntur in armentis et ovibus tuis quicquid sexus est masculini sanctificabis Domino Deo tuo non operaberis in primogenito bovis et non tondebis primogenita ovium</span></p>
<p id="deuteronomy-15-20"><span class="verse-num">15:20</span> <span class="verse-body">in conspectu Domini Dei tui comedes ea per annos singulos in loco quem elegerit Dominus tu et domus tua</span></p>
<p id="deuteronomy-15-21"><span class="verse-num">15:21</span> <span class="verse-body">sin autem habuerit maculam et vel claudum fuerit vel caecum aut in aliqua parte deforme vel debile non immolabitur Domino Deo tuo</span></p>
<p id="deuteronomy-15-22"><span class="verse-num">15:22</span> <span class="verse-body">sed intra portas urbis tuae comedes illud tam mundus quam inmundus similiter vescentur eis quasi caprea et cervo</span></p>
<p id="deuteronomy-15-23"><span class="verse-num">15:23</span> <span class="verse-body">hoc solum observabis ut sanguinem eorum non comedas sed effundas in terram quasi aquam __________________________________________________________________</span></p>
<h2 id="deuteronomy-ch-16">Chapter 16</h2>
<p class="verses"><a href="#deuteronomy-16-1">1</a> <a href="#deuteronomy-16-2">2</a> <a href="#deuteronomy-16-3">3</a> <a href="#deuteronomy-16-4">4</a> <a href="#deuteronomy-16-5">5</a> <a href="#deuteronomy-16-6">6</a> <a href="#deuteronomy-16-7">7</a> <a href="#deuteronomy-16-8">8</a> <a href="#deuteronomy-16-9">9</a> <a href="#deuteronomy-16-10">10</a> <a href="#deuteronomy-16-11">11</a> <a href="#deuteronomy-16-12">12</a> <a href="#deuteronomy-16-13">13</a> <a href="#deuteronomy-16-14">14</a> <a href="#deuteronomy-16-15">15</a> <a href="#deuteronomy-16-16">16</a> <a href="#deuteronomy-16-17">17</a> <a href="#deuteronomy-16-18">18</a> <a href="#deuteronomy-16-19">19</a> <a href="#deuteronomy-16-20">20</a> <a href="#deuteronomy-16-21">21</a> <a href="#deuteronomy-16-22">22</a></p>
<p id="deuteronomy-16-1"><span class="verse-num">16:1</span> <span class="verse-body">observa mensem novarum frugum et verni primum temporis ut facias phase Domino Deo tuo quoniam in isto mense eduxit te Dominus Deus tuus de Aegypto nocte</span></p>
<p id="deuteronomy-16-2"><span class="verse-num">16:2</span> <span class="verse-body">immolabisque phase Domino Deo tuo de ovibus et de bubus in loco quem elegerit Dominus Deus tuus ut habitet nomen eius ibi</span></p>
<p id="deuteronomy-16-3"><span class="verse-num">16:3</span> <span class="verse-body">non comedes in eo panem fermentatum septem diebus comedes absque fermento adflictionis panem quoniam in pavore egressus es de Aegypto ut memineris diei egressionis tuae de Aegypto omnibus diebus vitae tuae</span></p>
<p id="deuteronomy-16-4"><span class="verse-num">16:4</span> <span class="verse-body">non apparebit fermentum in omnibus terminis tuis septem diebus et non manebit de carnibus eius quod immolatum est vesperi in die primo mane</span></p>
<p id="deuteronomy-16-5"><span class="verse-num">16:5</span> <span class="verse-body">non poteris immolare phase in qualibet urbium tuarum quas Dominus Deus tuus daturus est tibi</span></p>
<p id="deuteronomy-16-6"><span class="verse-num">16:6</span> <span class="verse-body">sed in loco quem elegerit Dominus Deus tuus ut habitet nomen eius ibi immolabis phase vesperi ad solis occasum quando egressus es de Aegypto</span></p>
<p id="deuteronomy-16-7"><span class="verse-num">16:7</span> <span class="verse-body">et coques et comedes in loco quem elegerit Dominus Deus tuus maneque consurgens vades in tabernacula tua</span></p>
<p id="deuteronomy-16-8"><span class="verse-num">16:8</span> <span class="verse-body">sex diebus comedes azyma et in die septimo quia collecta est Domini Dei tui non facies opus</span></p>
<p id="deuteronomy-16-9"><span class="verse-num">16:9</span> <span class="verse-body">septem ebdomadas numerabis tibi ab ea die qua falcem in segetem miseris</span></p>
<p id="deuteronomy-16-10"><span class="verse-num">16:10</span> <span class="verse-body">et celebrabis diem festum ebdomadarum Domino Deo tuo oblationem spontaneam manus tuae quam offeres iuxta benedictionem Domini Dei tui</span></p>
<p id="deuteronomy-16-11"><span class="verse-num">16:11</span> <span class="verse-body">et epulaberis coram Domino Deo tuo tu et filius tuus et filia tua et servus tuus et ancilla et Levites qui est intra portas tuas et advena ac pupillus et vidua qui morantur vobiscum in loco quem elegerit Dominus Deus tuus ut habitet nomen eius ibi</span></p>
<p id="deuteronomy-16-12"><span class="verse-num">16:12</span> <span class="verse-body">et recordaberis quoniam servus fueris in Aegypto custodiesque ac facies quae praecepta sunt</span></p>
<p id="deuteronomy-16-13"><span class="verse-num">16:13</span> <span class="verse-body">sollemnitatem quoque tabernaculorum celebrabis per septem dies quando collegeris de area et torculari fruges tuas</span></p>
<p id="deuteronomy-16-14"><span class="verse-num">16:14</span> <span class="verse-body">et epulaberis in festivitate tua tu et filius tuus et filia et servus tuus et ancilla Levites quoque et advena et pupillus ac vidua qui intra portas tuas sunt</span></p>
<p id="deuteronomy-16-15"><span class="verse-num">16:15</span> <span class="verse-body">septem diebus Domino Deo tuo festa celebrabis in loco quem elegerit Dominus benedicetque tibi Dominus Deus tuus in cunctis frugibus tuis et in omni opere manuum tuarum erisque in laetitia</span></p>
<p id="deuteronomy-16-16"><span class="verse-num">16:16</span> <span class="verse-body">tribus vicibus per annum apparebit omne masculinum tuum in conspectu Domini Dei tui in loco quem elegerit in sollemnitate azymorum et in sollemnitate ebdomadarum et in sollemnitate tabernaculorum non apparebit ante Dominum vacuus</span></p>
<p id="deuteronomy-16-17"><span class="verse-num">16:17</span> <span class="verse-body">sed offeret unusquisque secundum quod habuerit iuxta benedictionem Domini Dei sui quam dederit ei</span></p>
<p id="deuteronomy-16-18"><span class="verse-num">16:18</span> <span class="verse-body">iudices et magistros constitues in omnibus portis tuis quas Dominus Deus tuus dederit tibi per singulas tribus tuas ut iudicent populum iusto iudicio</span></p>
<p id="deuteronomy-16-19"><span class="verse-num">16:19</span> <span class="verse-body">nec in alteram partem declinent non accipies personam nec munera quia munera excaecant oculos sapientium et mutant verba iustorum</span></p>
<p id="deuteronomy-16-20"><span class="verse-num">16:20</span> <span class="verse-body">iuste quod iustum est persequeris ut vivas et possideas terram quam Dominus Deus tuus dederit tibi</span></p>
<p id="deuteronomy-16-21"><span class="verse-num">16:21</span> <span class="verse-body">non plantabis lucum et omnem arborem iuxta altare Domini Dei tui</span></p>
<p id="deuteronomy-16-22"><span class="verse-num">16:22</span> <span class="verse-body">nec facies tibi atque constitues statuam quae odit Dominus Deus tuus __________________________________________________________________</span></p>
<h2 id="deuteronomy-ch-17">Chapter 17</h2>
<p class="verses"><a href="#deuteronomy-17-1">1</a> <a href="#deuteronomy-17-2">2</a> <a href="#deuteronomy-17-3">3</a> <a href="#deuteronomy-17-4">4</a> <a href="#deuteronomy-17-5">5</a> <a href="#deuteronomy-17-6">6</a> <a href="#deuteronomy-17-7">7</a> <a href="#deuteronomy-17-8">8</a> <a href="#deuteronomy-17-9">9</a> <a href="#deuteronomy-17-10">10</a> <a href="#deuteronomy-17-11">11</a> <a href="#deuteronomy-17-12">12</a> <a href="#deuteronomy-17-13">13</a> <a href="#deuteronomy-17-14">14</a> <a href="#deuteronomy-17-15">15</a> <a href="#deuteronomy-17-16">16</a> <a href="#deuteronomy-17-17">17</a> <a href="#deuteronomy-17-18">18</a> <a href="#deuteronomy-17-19">19</a> <a href="#deuteronomy-17-20">20</a></p>
<p id="deuteronomy-17-1"><span class="verse-num">17:1</span> <span class="verse-body">non immolabis Domino Deo tuo bovem et ovem in quo est macula aut quippiam vitii quia abominatio est Domini Dei tui</span></p>
<p id="deuteronomy-17-2"><span class="verse-num">17:2</span> <span class="verse-body">cum repperti fuerint apud te intra unam portarum tuarum quas Dominus Deus tuus dabit tibi vir aut mulier qui faciant malum in conspectu Domini Dei tui et transgrediantur pactum illius</span></p>
<p id="deuteronomy-17-3"><span class="verse-num">17:3</span> <span class="verse-body">ut vadant et serviant diis alienis et adorent eos solem et lunam et omnem militiam caeli quae non praecepi</span></p>
<p id="deuteronomy-17-4"><span class="verse-num">17:4</span> <span class="verse-body">et hoc tibi fuerit nuntiatum audiensque inquisieris diligenter et verum esse reppereris et abominatio facta est in Israhel</span></p>
<p id="deuteronomy-17-5"><span class="verse-num">17:5</span> <span class="verse-body">educes virum ac mulierem qui rem sceleratissimam perpetrarunt ad portas civitatis tuae et lapidibus obruentur</span></p>
<p id="deuteronomy-17-6"><span class="verse-num">17:6</span> <span class="verse-body">in ore duorum aut trium testium peribit qui interficietur nemo occidatur uno contra se dicente testimonium</span></p>
<p id="deuteronomy-17-7"><span class="verse-num">17:7</span> <span class="verse-body">manus testium prima interficiet eum et manus reliqui populi extrema mittetur ut auferas malum de medio tui</span></p>
<p id="deuteronomy-17-8"><span class="verse-num">17:8</span> <span class="verse-body">si difficile et ambiguum apud te iudicium esse perspexeris inter sanguinem et sanguinem causam et causam lepram et non lepram et iudicum intra portas tuas videris verba variari surge et ascende ad locum quem elegerit Dominus Deus tuus</span></p>
<p id="deuteronomy-17-9"><span class="verse-num">17:9</span> <span class="verse-body">veniesque ad sacerdotes levitici generis et ad iudicem qui fuerit illo tempore quaeresque ab eis qui indicabunt tibi iudicii veritatem</span></p>
<p id="deuteronomy-17-10"><span class="verse-num">17:10</span> <span class="verse-body">et facies quodcumque dixerint qui praesunt loco quem elegerit Dominus et docuerint te</span></p>
<p id="deuteronomy-17-11"><span class="verse-num">17:11</span> <span class="verse-body">iuxta legem eius sequeris sententiam eorum nec declinabis ad dextram vel ad sinistram</span></p>
<p id="deuteronomy-17-12"><span class="verse-num">17:12</span> <span class="verse-body">qui autem superbierit nolens oboedire sacerdotis imperio qui eo tempore ministrat Domino Deo tuo et decreto iudicis morietur homo ille et auferes malum de Israhel</span></p>
<p id="deuteronomy-17-13"><span class="verse-num">17:13</span> <span class="verse-body">cunctusque populus audiens timebit ut nullus deinceps intumescat superbia</span></p>
<p id="deuteronomy-17-14"><span class="verse-num">17:14</span> <span class="verse-body">cum ingressus fueris terram quam Dominus Deus tuus dabit tibi et possederis eam habitaverisque in illa et dixeris constituam super me regem sicut habent omnes per circuitum nationes</span></p>
<p id="deuteronomy-17-15"><span class="verse-num">17:15</span> <span class="verse-body">eum constitues quem Dominus Deus tuus elegerit de numero fratrum tuorum non poteris alterius gentis hominem regem facere qui non sit frater tuus</span></p>
<p id="deuteronomy-17-16"><span class="verse-num">17:16</span> <span class="verse-body">cumque fuerit constitutus non multiplicabit sibi equos nec reducet populum in Aegyptum equitatus numero sublevatus praesertim cum Dominus praeceperit vobis ut nequaquam amplius per eandem viam revertamini</span></p>
<p id="deuteronomy-17-17"><span class="verse-num">17:17</span> <span class="verse-body">non habebit uxores plurimas quae inliciant animum eius neque argenti et auri inmensa pondera</span></p>
<p id="deuteronomy-17-18"><span class="verse-num">17:18</span> <span class="verse-body">postquam autem sederit in solio regni sui describet sibi deuteronomium legis huius in volumine accipiens exemplar a sacerdotibus leviticae tribus</span></p>
<p id="deuteronomy-17-19"><span class="verse-num">17:19</span> <span class="verse-body">et habebit secum legetque illud omnibus diebus vitae suae ut discat timere Dominum Deum suum et custodire verba et caerimonias eius quae lege praecepta sunt</span></p>
<p id="deuteronomy-17-20"><span class="verse-num">17:20</span> <span class="verse-body">nec elevetur cor eius in superbiam super fratres suos neque declinet in partem dextram vel sinistram ut longo tempore regnet ipse et filii eius super Israhel __________________________________________________________________</span></p>
<h2 id="deuteronomy-ch-18">Chapter 18</h2>
<p class="verses"><a href="#deuteronomy-18-1">1</a> <a href="#deuteronomy-18-2">2</a> <a href="#deuteronomy-18-3">3</a> <a href="#deuteronomy-18-4">4</a> <a href="#deuteronomy-18-5">5</a> <a href="#deuteronomy-18-6">6</a> <a href="#deuteronomy-18-7">7</a> <a href="#deuteronomy-18-8">8</a> <a href="#deuteronomy-18-9">9</a> <a href="#deuteronomy-18-10">10</a> <a href="#deuteronomy-18-11">11</a> <a href="#deuteronomy-18-12">12</a> <a href="#deuteronomy-18-13">13</a> <a href="#deuteronomy-18-14">14</a> <a href="#deuteronomy-18-15">15</a> <a href="#deuteronomy-18-16">16</a> <a href="#deuteronomy-18-17">17</a> <a href="#deuteronomy-18-18">18</a> <a href="#deuteronomy-18-19">19</a> <a href="#deuteronomy-18-20">20</a> <a href="#deuteronomy-18-21">21</a> <a href="#deuteronomy-18-22">22</a></p>
<p id="deuteronomy-18-1"><span class="verse-num">18:1</span> <span class="verse-body">non habebunt sacerdotes et Levitae et omnes qui de eadem tribu sunt partem et hereditatem cum reliquo Israhel quia sacrificia Domini et oblationes eius comedent</span></p>
<p id="deuteronomy-18-2"><span class="verse-num">18:2</span> <span class="verse-body">et nihil aliud accipient de possessione fratrum suorum Dominus enim ipse est hereditas eorum sicut locutus est illis</span></p>
<p id="deuteronomy-18-3"><span class="verse-num">18:3</span> <span class="verse-body">hoc erit iudicium sacerdotum a populo et ab his qui offerunt victimas sive bovem sive ovem immolaverint dabunt sacerdoti armum ac ventriculum</span></p>
<p id="deuteronomy-18-4"><span class="verse-num">18:4</span> <span class="verse-body">primitias frumenti vini et olei et lanarum partem ex ovium tonsione</span></p>
<p id="deuteronomy-18-5"><span class="verse-num">18:5</span> <span class="verse-body">ipsum enim elegit Dominus Deus tuus de cunctis tribubus tuis ut stet et ministret nomini Domini ipse et filii eius in sempiternum</span></p>
<p id="deuteronomy-18-6"><span class="verse-num">18:6</span> <span class="verse-body">si exierit Levites de una urbium tuarum ex omni Israhel in qua habitat et voluerit venire desiderans locum quem elegerit Dominus</span></p>
<p id="deuteronomy-18-7"><span class="verse-num">18:7</span> <span class="verse-body">ministrabit in nomine Dei sui sicut omnes fratres eius Levitae qui stabunt eo tempore coram Domino</span></p>
<p id="deuteronomy-18-8"><span class="verse-num">18:8</span> <span class="verse-body">partem ciborum eandem accipiet quam et ceteri excepto eo quod in urbe sua ex paterna ei successione debetur</span></p>
<p id="deuteronomy-18-9"><span class="verse-num">18:9</span> <span class="verse-body">quando ingressus fueris terram quam Dominus Deus tuus dabit tibi cave ne imitari velis abominationes illarum gentium</span></p>
<p id="deuteronomy-18-10"><span class="verse-num">18:10</span> <span class="verse-body">nec inveniatur in te qui lustret filium suum aut filiam ducens per ignem aut qui ariolos sciscitetur et observet somnia atque auguria ne sit maleficus</span></p>
<p id="deuteronomy-18-11"><span class="verse-num">18:11</span> <span class="verse-body">ne incantator ne pythones consulat ne divinos et quaerat a mortuis veritatem</span></p>
<p id="deuteronomy-18-12"><span class="verse-num">18:12</span> <span class="verse-body">omnia enim haec abominatur Dominus et propter istiusmodi scelera delebit eos in introitu tuo</span></p>
<p id="deuteronomy-18-13"><span class="verse-num">18:13</span> <span class="verse-body">perfectus eris et absque macula cum Domino Deo tuo</span></p>
<p id="deuteronomy-18-14"><span class="verse-num">18:14</span> <span class="verse-body">gentes istae quarum possidebis terram augures et divinos audiunt tu autem a Domino Deo tuo aliter institutus es</span></p>
<p id="deuteronomy-18-15"><span class="verse-num">18:15</span> <span class="verse-body">prophetam de gente tua et de fratribus tuis sicut me suscitabit tibi Dominus Deus tuus ipsum audies</span></p>
<p id="deuteronomy-18-16"><span class="verse-num">18:16</span> <span class="verse-body">ut petisti a Domino Deo tuo in Horeb quando contio congregata est atque dixisti ultra non audiam vocem Domini Dei mei et ignem hunc maximum amplius non videbo ne moriar</span></p>
<p id="deuteronomy-18-17"><span class="verse-num">18:17</span> <span class="verse-body">et ait Dominus mihi bene omnia sunt locuti</span></p>
<p id="deuteronomy-18-18"><span class="verse-num">18:18</span> <span class="verse-body">prophetam suscitabo eis de medio fratrum suorum similem tui et ponam verba mea in ore eius loqueturque ad eos omnia quae praecepero illi</span></p>
<p id="deuteronomy-18-19"><span class="verse-num">18:19</span> <span class="verse-body">qui autem verba eius quae loquetur in nomine meo audire noluerit ego ultor existam</span></p>
<p id="deuteronomy-18-20"><span class="verse-num">18:20</span> <span class="verse-body">propheta autem qui arrogantia depravatus voluerit loqui in nomine meo quae ego non praecepi illi ut diceret aut ex nomine alienorum deorum interficietur</span></p>
<p id="deuteronomy-18-21"><span class="verse-num">18:21</span> <span class="verse-body">quod si tacita cogitatione responderis quomodo possum intellegere verbum quod non est locutus Dominus</span></p>
<p id="deuteronomy-18-22"><span class="verse-num">18:22</span> <span class="verse-body">hoc habebis signum quod in nomine Domini propheta ille praedixerit et non evenerit hoc Dominus non locutus est sed per tumorem animi sui propheta confinxit et idcirco non timebis eum __________________________________________________________________</span></p>
<h2 id="deuteronomy-ch-19">Chapter 19</h2>
<p class="verses"><a href="#deuteronomy-19-1">1</a> <a href="#deuteronomy-19-2">2</a> <a href="#deuteronomy-19-3">3</a> <a href="#deuteronomy-19-4">4</a> <a href="#deuteronomy-19-5">5</a> <a href="#deuteronomy-19-6">6</a> <a href="#deuteronomy-19-7">7</a> <a href="#deuteronomy-19-8">8</a> <a href="#deuteronomy-19-9">9</a> <a href="#deuteronomy-19-10">10</a> <a href="#deuteronomy-19-11">11</a> <a href="#deuteronomy-19-12">12</a> <a href="#deuteronomy-19-13">13</a> <a href="#deuteronomy-19-14">14</a> <a href="#deuteronomy-19-15">15</a> <a href="#deuteronomy-19-16">16</a> <a href="#deuteronomy-19-17">17</a> <a href="#deuteronomy-19-18">18</a> <a href="#deuteronomy-19-19">19</a> <a href="#deuteronomy-19-20">20</a> <a href="#deuteronomy-19-21">21</a></p>
<p id="deuteronomy-19-1"><span class="verse-num">19:1</span> <span class="verse-body">cum disperderit Dominus Deus tuus gentes quarum tibi traditurus est terram et possederis eam habitaverisque in urbibus eius et in aedibus</span></p>
<p id="deuteronomy-19-2"><span class="verse-num">19:2</span> <span class="verse-body">tres civitates separabis tibi in medio terrae quam Dominus Deus tuus dabit tibi in possessionem</span></p>
<p id="deuteronomy-19-3"><span class="verse-num">19:3</span> <span class="verse-body">sternens diligenter viam et in tres aequaliter partes totam terrae tuae provinciam divides ut habeat e vicino qui propter homicidium profugus est quo possit evadere</span></p>
<p id="deuteronomy-19-4"><span class="verse-num">19:4</span> <span class="verse-body">haec erit lex homicidae fugientis cuius vita servanda est qui percusserit proximum suum nesciens et qui heri et nudius tertius nullum contra eum habuisse odium conprobatur</span></p>
<p id="deuteronomy-19-5"><span class="verse-num">19:5</span> <span class="verse-body">sed abisse simpliciter cum eo in silvam ad ligna caedenda et in succisione lignorum securis fugerit manu ferrumque lapsum de manubrio amicum eius percusserit et occiderit hic ad unam supradictarum urbium confugiet et vivet</span></p>
<p id="deuteronomy-19-6"><span class="verse-num">19:6</span> <span class="verse-body">ne forsitan proximus eius cuius effusus est sanguis dolore stimulatus persequatur et adprehendat eum si longior via fuerit et percutiat animam eius qui non est reus mortis quia nullum contra eum qui occisus est odium prius habuisse monstratur</span></p>
<p id="deuteronomy-19-7"><span class="verse-num">19:7</span> <span class="verse-body">idcirco praecipio tibi ut tres civitates aequalis inter se spatii dividas</span></p>
<p id="deuteronomy-19-8"><span class="verse-num">19:8</span> <span class="verse-body">cum autem dilataverit Dominus Deus tuus terminos tuos sicut iuravit patribus tuis et dederit tibi cunctam terram quam eis pollicitus est</span></p>
<p id="deuteronomy-19-9"><span class="verse-num">19:9</span> <span class="verse-body">si tamen custodieris mandata eius et feceris quae hodie praecipio tibi ut diligas Dominum Deum tuum et ambules in viis eius omni tempore addes tibi tres alias civitates et supradictarum trium urbium numerum duplicabis</span></p>
<p id="deuteronomy-19-10"><span class="verse-num">19:10</span> <span class="verse-body">ut non effundatur sanguis innoxius in medio terrae quam Dominus Deus tuus dabit tibi possidendam nec sis sanguinis reus</span></p>
<p id="deuteronomy-19-11"><span class="verse-num">19:11</span> <span class="verse-body">si quis autem odio habens proximum suum insidiatus fuerit vitae eius surgensque percusserit illum et mortuus fuerit fugeritque ad unam de supradictis urbibus</span></p>
<p id="deuteronomy-19-12"><span class="verse-num">19:12</span> <span class="verse-body">mittent seniores civitatis illius et arripient eum de loco effugii tradentque in manu proximi cuius sanguis effusus est et morietur</span></p>
<p id="deuteronomy-19-13"><span class="verse-num">19:13</span> <span class="verse-body">nec misereberis eius et auferes innoxium sanguinem de Israhel ut bene sit tibi</span></p>
<p id="deuteronomy-19-14"><span class="verse-num">19:14</span> <span class="verse-body">non adsumes et transferes terminos proximi tui quos fixerunt priores in possessione tua quam Dominus Deus tuus dabit tibi in terra quam acceperis possidendam</span></p>
<p id="deuteronomy-19-15"><span class="verse-num">19:15</span> <span class="verse-body">non stabit testis unus contra aliquem quicquid illud peccati et facinoris fuerit sed in ore duorum aut trium testium stabit omne verbum</span></p>
<p id="deuteronomy-19-16"><span class="verse-num">19:16</span> <span class="verse-body">si steterit testis mendax contra hominem accusans eum praevaricationis</span></p>
<p id="deuteronomy-19-17"><span class="verse-num">19:17</span> <span class="verse-body">stabunt ambo quorum causa est ante Dominum in conspectu sacerdotum et iudicum qui fuerint in diebus illis</span></p>
<p id="deuteronomy-19-18"><span class="verse-num">19:18</span> <span class="verse-body">cumque diligentissime perscrutantes invenerint falsum testem dixisse contra fratrem suum mendacium</span></p>
<p id="deuteronomy-19-19"><span class="verse-num">19:19</span> <span class="verse-body">reddent ei sicut fratri suo facere cogitavit et auferes malum de medio tui</span></p>
<p id="deuteronomy-19-20"><span class="verse-num">19:20</span> <span class="verse-body">ut audientes ceteri timorem habeant et nequaquam talia audeant facere</span></p>
<p id="deuteronomy-19-21"><span class="verse-num">19:21</span> <span class="verse-body">non misereberis eius sed animam pro anima oculum pro oculo dentem pro dente manum pro manu pedem pro pede exiges __________________________________________________________________</span></p>
<h2 id="deuteronomy-ch-20">Chapter 20</h2>
<p class="verses"><a href="#deuteronomy-20-1">1</a> <a href="#deuteronomy-20-2">2</a> <a href="#deuteronomy-20-3">3</a> <a href="#deuteronomy-20-4">4</a> <a href="#deuteronomy-20-5">5</a> <a href="#deuteronomy-20-6">6</a> <a href="#deuteronomy-20-7">7</a> <a href="#deuteronomy-20-8">8</a> <a href="#deuteronomy-20-9">9</a> <a href="#deuteronomy-20-10">10</a> <a href="#deuteronomy-20-11">11</a> <a href="#deuteronomy-20-12">12</a> <a href="#deuteronomy-20-13">13</a> <a href="#deuteronomy-20-14">14</a> <a href="#deuteronomy-20-15">15</a> <a href="#deuteronomy-20-16">16</a> <a href="#deuteronomy-20-17">17</a> <a href="#deuteronomy-20-18">18</a> <a href="#deuteronomy-20-19">19</a> <a href="#deuteronomy-20-20">20</a></p>
<p id="deuteronomy-20-1"><span class="verse-num">20:1</span> <span class="verse-body">si exieris ad bellum contra hostes tuos et videris equitatum et currus et maiorem quam tu habes adversarii exercitus multitudinem non timebis eos quia Dominus Deus tuus tecum est qui eduxit te de terra Aegypti</span></p>
<p id="deuteronomy-20-2"><span class="verse-num">20:2</span> <span class="verse-body">adpropinquante autem iam proelio stabit sacerdos ante aciem et sic loquetur ad populum</span></p>
<p id="deuteronomy-20-3"><span class="verse-num">20:3</span> <span class="verse-body">audi Israhel vos hodie contra inimicos vestros pugnam committitis non pertimescat cor vestrum nolite metuere nolite cedere nec formidetis eos</span></p>
<p id="deuteronomy-20-4"><span class="verse-num">20:4</span> <span class="verse-body">quia Dominus Deus vester in medio vestri est et pro vobis contra adversarios dimicabit ut eruat vos de periculo</span></p>
<p id="deuteronomy-20-5"><span class="verse-num">20:5</span> <span class="verse-body">duces quoque per singulas turmas audiente exercitu proclamabunt quis est homo qui aedificavit domum novam et non dedicavit eam vadat et revertatur in domum suam ne forte moriatur in bello et alius dedicet illam</span></p>
<p id="deuteronomy-20-6"><span class="verse-num">20:6</span> <span class="verse-body">quis est homo qui plantavit vineam et necdum eam fecit esse communem et de qua vesci omnibus liceat vadat et revertatur in domum suam ne forte moriatur in bello et alius homo eius fungatur officio</span></p>
<p id="deuteronomy-20-7"><span class="verse-num">20:7</span> <span class="verse-body">quis est homo qui despondit uxorem et non accepit eam vadat et revertatur in domum suam ne forte moriatur in bello et alius homo accipiat eam</span></p>
<p id="deuteronomy-20-8"><span class="verse-num">20:8</span> <span class="verse-body">his dictis addent reliqua et loquentur ad populum quis est homo formidolosus et corde pavido vadat et revertatur in domum suam ne pavere faciat corda fratrum suorum sicut ipse timore perterritus est</span></p>
<p id="deuteronomy-20-9"><span class="verse-num">20:9</span> <span class="verse-body">cumque siluerint exercitus duces et finem loquendi fecerint unusquisque suos ad bellandum cuneos praeparabit</span></p>
<p id="deuteronomy-20-10"><span class="verse-num">20:10</span> <span class="verse-body">si quando accesseris ad expugnandam civitatem offeres ei primum pacem</span></p>
<p id="deuteronomy-20-11"><span class="verse-num">20:11</span> <span class="verse-body">si receperit et aperuerit tibi portas cunctus populus qui in ea est salvabitur et serviet tibi sub tributo</span></p>
<p id="deuteronomy-20-12"><span class="verse-num">20:12</span> <span class="verse-body">sin autem foedus inire noluerint et receperint contra te bellum obpugnabis eam</span></p>
<p id="deuteronomy-20-13"><span class="verse-num">20:13</span> <span class="verse-body">cumque tradiderit Dominus Deus tuus illam in manu tua percuties omne quod in ea generis masculini est in ore gladii</span></p>
<p id="deuteronomy-20-14"><span class="verse-num">20:14</span> <span class="verse-body">absque mulieribus et infantibus iumentis et ceteris quae in civitate sunt omnem praedam exercitui divides et comedes de spoliis hostium tuorum quae Dominus Deus tuus dederit tibi</span></p>
<p id="deuteronomy-20-15"><span class="verse-num">20:15</span> <span class="verse-body">sic facies cunctis civitatibus quae a te procul valde sunt et non sunt de his urbibus quas in possessionem accepturus es</span></p>
<p id="deuteronomy-20-16"><span class="verse-num">20:16</span> <span class="verse-body">de his autem civitatibus quae dabuntur tibi nullum omnino permittes vivere</span></p>
<p id="deuteronomy-20-17"><span class="verse-num">20:17</span> <span class="verse-body">sed interficies in ore gladii Hettheum videlicet et Amorreum et Chananeum Ferezeum et Eveum et Iebuseum sicut praecepit tibi Dominus Deus tuus</span></p>
<p id="deuteronomy-20-18"><span class="verse-num">20:18</span> <span class="verse-body">ne forte doceant vos facere cunctas abominationes quas ipsi operati sunt diis suis et peccetis in Dominum Deum vestrum</span></p>
<p id="deuteronomy-20-19"><span class="verse-num">20:19</span> <span class="verse-body">quando obsederis civitatem multo tempore et munitionibus circumdederis ut expugnes eam non succides arbores de quibus vesci potest nec securibus per circuitum debes vastare regionem quoniam lignum est et non homo nec potest bellantium contra te augere numerum</span></p>
<p id="deuteronomy-20-20"><span class="verse-num">20:20</span> <span class="verse-body">si qua autem ligna non sunt pomifera sed agrestia et in ceteros apta usus succide et extrue machinas donec capias civitatem quae contra te dimicat __________________________________________________________________</span></p>
<h2 id="deuteronomy-ch-21">Chapter 21</h2>
<p class="verses"><a href="#deuteronomy-21-1">1</a> <a href="#deuteronomy-21-2">2</a> <a href="#deuteronomy-21-3">3</a> <a href="#deuteronomy-21-4">4</a> <a href="#deuteronomy-21-5">5</a> <a href="#deuteronomy-21-6">6</a> <a href="#deuteronomy-21-7">7</a> <a href="#deuteronomy-21-8">8</a> <a href="#deuteronomy-21-9">9</a> <a href="#deuteronomy-21-10">10</a> <a href="#deuteronomy-21-11">11</a> <a href="#deuteronomy-21-12">12</a> <a href="#deuteronomy-21-13">13</a> <a href="#deuteronomy-21-14">14</a> <a href="#deuteronomy-21-15">15</a> <a href="#deuteronomy-21-16">16</a> <a href="#deuteronomy-21-17">17</a> <a href="#deuteronomy-21-18">18</a> <a href="#deuteronomy-21-19">19</a> <a href="#deuteronomy-21-20">20</a> <a href="#deuteronomy-21-21">21</a> <a href="#deuteronomy-21-22">22</a> <a href="#deuteronomy-21-23">23</a></p>
<p id="deuteronomy-21-1"><span class="verse-num">21:1</span> <span class="verse-body">quando inventum fuerit in terra quam Dominus Deus tuus daturus est tibi hominis cadaver occisi et ignoratur caedis reus</span></p>
<p id="deuteronomy-21-2"><span class="verse-num">21:2</span> <span class="verse-body">egredientur maiores natu et iudices tui et metientur a loco cadaveris singularum per circuitum spatia civitatum</span></p>
<p id="deuteronomy-21-3"><span class="verse-num">21:3</span> <span class="verse-body">et quam viciniorem ceteris esse perspexerint seniores civitatis eius tollent vitulam de armento quae non traxit iugum nec terram scidit vomere</span></p>
<p id="deuteronomy-21-4"><span class="verse-num">21:4</span> <span class="verse-body">et ducent eam ad vallem asperam atque saxosam quae numquam arata est nec sementem recepit et caedent in ea cervices vitulae</span></p>
<p id="deuteronomy-21-5"><span class="verse-num">21:5</span> <span class="verse-body">accedentque sacerdotes filii Levi quos elegerit Dominus Deus tuus ut ministrent ei et benedicant in nomine eius et ad verbum eorum omne negotium et quicquid mundum vel inmundum est iudicetur</span></p>
<p id="deuteronomy-21-6"><span class="verse-num">21:6</span> <span class="verse-body">et maiores natu civitatis illius ad interfectum lavabuntque manus suas super vitulam quae in valle percussa est</span></p>
<p id="deuteronomy-21-7"><span class="verse-num">21:7</span> <span class="verse-body">et dicent manus nostrae non effuderunt hunc sanguinem nec oculi viderunt</span></p>
<p id="deuteronomy-21-8"><span class="verse-num">21:8</span> <span class="verse-body">propitius esto populo tuo Israhel quem redemisti Domine et non reputes sanguinem innocentem in medio populi tui Israhel et auferetur ab eis reatus sanguinis</span></p>
<p id="deuteronomy-21-9"><span class="verse-num">21:9</span> <span class="verse-body">tu autem alienus eris ab innocentis cruore qui fusus est cum feceris quod praecepit Dominus</span></p>
<p id="deuteronomy-21-10"><span class="verse-num">21:10</span> <span class="verse-body">si egressus fueris ad pugnam contra inimicos tuos et tradiderit eos Dominus Deus tuus in manu tua captivosque duxeris</span></p>
<p id="deuteronomy-21-11"><span class="verse-num">21:11</span> <span class="verse-body">et videris in numero captivorum mulierem pulchram et adamaveris eam voluerisque habere uxorem</span></p>
<p id="deuteronomy-21-12"><span class="verse-num">21:12</span> <span class="verse-body">introduces in domum tuam quae radet caesariem et circumcidet ungues</span></p>
<p id="deuteronomy-21-13"><span class="verse-num">21:13</span> <span class="verse-body">et deponet vestem in qua capta est sedensque in domo tua flebit patrem et matrem suam uno mense et postea intrabis ad eam dormiesque cum illa et erit uxor tua</span></p>
<p id="deuteronomy-21-14"><span class="verse-num">21:14</span> <span class="verse-body">sin autem postea non sederit animo tuo dimittes eam liberam nec vendere poteris pecunia nec opprimere per potentiam quia humiliasti eam</span></p>
<p id="deuteronomy-21-15"><span class="verse-num">21:15</span> <span class="verse-body">si habuerit homo uxores duas unam dilectam et alteram odiosam genuerintque ex eo liberos et fuerit filius odiosae primogenitus</span></p>
<p id="deuteronomy-21-16"><span class="verse-num">21:16</span> <span class="verse-body">volueritque substantiam inter filios suos dividere non poterit filium dilectae facere primogenitum et praeferre filio odiosae</span></p>
<p id="deuteronomy-21-17"><span class="verse-num">21:17</span> <span class="verse-body">sed filium odiosae agnoscet primogenitum dabitque ei de his quae habuerit cuncta duplicia iste est enim principium liberorum eius et huic debentur primogenita</span></p>
<p id="deuteronomy-21-18"><span class="verse-num">21:18</span> <span class="verse-body">si genuerit homo filium contumacem et protervum qui non audiat patris aut matris imperium et coercitus oboedire contempserit</span></p>
<p id="deuteronomy-21-19"><span class="verse-num">21:19</span> <span class="verse-body">adprehendent eum et ducent ad seniores civitatis illius et ad portam iudicii</span></p>
<p id="deuteronomy-21-20"><span class="verse-num">21:20</span> <span class="verse-body">dicentque ad eos filius noster iste protervus et contumax est monita nostra audire contemnit comesationibus vacat et luxuriae atque conviviis</span></p>
<p id="deuteronomy-21-21"><span class="verse-num">21:21</span> <span class="verse-body">lapidibus eum obruet populus civitatis et morietur ut auferatis malum de medio vestri et universus Israhel audiens pertimescat</span></p>
<p id="deuteronomy-21-22"><span class="verse-num">21:22</span> <span class="verse-body">quando peccaverit homo quod morte plectendum est et adiudicatus morti adpensus fuerit in patibulo</span></p>
<p id="deuteronomy-21-23"><span class="verse-num">21:23</span> <span class="verse-body">non permanebit cadaver eius in ligno sed in eadem die sepelietur quia maledictus a Deo est qui pendet in ligno et nequaquam contaminabis terram tuam quam Dominus Deus tuus dederit tibi in possessionem __________________________________________________________________</span></p>
<h2 id="deuteronomy-ch-22">Chapter 22</h2>
<p class="verses"><a href="#deuteronomy-22-1">1</a> <a href="#deuteronomy-22-2">2</a> <a href="#deuteronomy-22-3">3</a> <a href="#deuteronomy-22-4">4</a> <a href="#deuteronomy-22-5">5</a> <a href="#deuteronomy-22-6">6</a> <a href="#deuteronomy-22-7">7</a> <a href="#deuteronomy-22-8">8</a> <a href="#deuteronomy-22-9">9</a> <a href="#deuteronomy-22-10">10</a> <a href="#deuteronomy-22-11">11</a> <a href="#deuteronomy-22-12">12</a> <a href="#deuteronomy-22-13">13</a> <a href="#deuteronomy-22-14">14</a> <a href="#deuteronomy-22-15">15</a> <a href="#deuteronomy-22-16">16</a> <a href="#deuteronomy-22-17">17</a> <a href="#deuteronomy-22-18">18</a> <a href="#deuteronomy-22-19">19</a> <a href="#deuteronomy-22-20">20</a> <a href="#deuteronomy-22-21">21</a> <a href="#deuteronomy-22-22">22</a> <a href="#deuteronomy-22-23">23</a> <a href="#deuteronomy-22-24">24</a> <a href="#deuteronomy-22-25">25</a> <a href="#deuteronomy-22-26">26</a> <a href="#deuteronomy-22-27">27</a> <a href="#deuteronomy-22-28">28</a> <a href="#deuteronomy-22-29">29</a> <a href="#deuteronomy-22-30">30</a></p>
<p id="deuteronomy-22-1"><span class="verse-num">22:1</span> <span class="verse-body">non videbis bovem fratris tui aut ovem errantem et praeteribis sed reduces fratri tuo</span></p>
<p id="deuteronomy-22-2"><span class="verse-num">22:2</span> <span class="verse-body">etiam si non est propinquus tuus frater nec nosti eum duces in domum tuam et erunt apud te quamdiu quaerat ea frater tuus et recipiat</span></p>
<p id="deuteronomy-22-3"><span class="verse-num">22:3</span> <span class="verse-body">similiter facies de asino et de vestimento et de omni re fratris tui quae perierit si inveneris eam ne neglegas quasi alienam</span></p>
<p id="deuteronomy-22-4"><span class="verse-num">22:4</span> <span class="verse-body">si videris asinum fratris tui aut bovem cecidisse in via non despicies sed sublevabis cum eo</span></p>
<p id="deuteronomy-22-5"><span class="verse-num">22:5</span> <span class="verse-body">non induetur mulier veste virili nec vir utetur veste feminea abominabilis enim apud Deum est qui facit haec</span></p>
<p id="deuteronomy-22-6"><span class="verse-num">22:6</span> <span class="verse-body">si ambulans per viam in arbore vel in terra nidum avis inveneris et matrem pullis vel ovis desuper incubantem non tenebis eam cum filiis</span></p>
<p id="deuteronomy-22-7"><span class="verse-num">22:7</span> <span class="verse-body">sed abire patieris captos tenens filios ut bene sit tibi et longo vivas tempore</span></p>
<p id="deuteronomy-22-8"><span class="verse-num">22:8</span> <span class="verse-body">cum aedificaveris domum novam facies murum tecti per circuitum ne effundatur sanguis in domo tua et sis reus labente alio et in praeceps ruente</span></p>
<p id="deuteronomy-22-9"><span class="verse-num">22:9</span> <span class="verse-body">non seres vineam tuam altero semine ne et sementis quam sevisti et quae nascuntur ex vinea pariter sanctificentur</span></p>
<p id="deuteronomy-22-10"><span class="verse-num">22:10</span> <span class="verse-body">non arabis in bove simul et asino</span></p>
<p id="deuteronomy-22-11"><span class="verse-num">22:11</span> <span class="verse-body">non indueris vestimento quod ex lana linoque contextum est</span></p>
<p id="deuteronomy-22-12"><span class="verse-num">22:12</span> <span class="verse-body">funiculos in fimbriis facies per quattuor angulos pallii tui quo operieris</span></p>
<p id="deuteronomy-22-13"><span class="verse-num">22:13</span> <span class="verse-body">si duxerit vir uxorem et postea eam odio habuerit</span></p>
<p id="deuteronomy-22-14"><span class="verse-num">22:14</span> <span class="verse-body">quaesieritque occasiones quibus dimittat eam obiciens ei nomen pessimum et dixerit uxorem hanc accepi et ingressus ad eam non inveni virginem</span></p>
<p id="deuteronomy-22-15"><span class="verse-num">22:15</span> <span class="verse-body">tollent eam pater et mater eius et ferent secum signa virginitatis eius ad seniores urbis qui in porta sunt</span></p>
<p id="deuteronomy-22-16"><span class="verse-num">22:16</span> <span class="verse-body">et dicet pater filiam meam dedi huic uxorem quam quia odit</span></p>
<p id="deuteronomy-22-17"><span class="verse-num">22:17</span> <span class="verse-body">inponet ei nomen pessimum ut dicat non inveni filiam tuam virginem et ecce haec sunt signa virginitatis filiae meae expandent vestimentum coram senibus civitatis</span></p>
<p id="deuteronomy-22-18"><span class="verse-num">22:18</span> <span class="verse-body">adprehendentque senes urbis illius virum et verberabunt illum</span></p>
<p id="deuteronomy-22-19"><span class="verse-num">22:19</span> <span class="verse-body">condemnantes insuper centum siclis argenti quos dabit patri puellae quoniam diffamavit nomen pessimum super virginem Israhel habebitque eam uxorem et non poterit dimittere omni tempore vitae suae</span></p>
<p id="deuteronomy-22-20"><span class="verse-num">22:20</span> <span class="verse-body">quod si verum est quod obicit et non est in puella inventa virginitas</span></p>
<p id="deuteronomy-22-21"><span class="verse-num">22:21</span> <span class="verse-body">eicient eam extra fores domus patris sui et lapidibus obruent viri civitatis eius et morietur quoniam fecit nefas in Israhel ut fornicaretur in domo patris sui et auferes malum de medio tui</span></p>
<p id="deuteronomy-22-22"><span class="verse-num">22:22</span> <span class="verse-body">si dormierit vir cum uxore alterius uterque morientur id est adulter et adultera et auferes malum de Israhel</span></p>
<p id="deuteronomy-22-23"><span class="verse-num">22:23</span> <span class="verse-body">si puellam virginem desponderit vir et invenerit eam aliquis in civitate et concubuerit cum illa</span></p>
<p id="deuteronomy-22-24"><span class="verse-num">22:24</span> <span class="verse-body">educes utrumque ad portam civitatis illius et lapidibus obruentur puella quia non clamavit cum esset in civitate vir quia humiliavit uxorem proximi sui et auferes malum de medio tui</span></p>
<p id="deuteronomy-22-25"><span class="verse-num">22:25</span> <span class="verse-body">sin autem in agro reppererit vir puellam quae desponsata est et adprehendens concubuerit cum illa ipse morietur solus</span></p>
<p id="deuteronomy-22-26"><span class="verse-num">22:26</span> <span class="verse-body">puella nihil patietur nec est rea mortis quoniam sicut latro consurgit contra fratrem suum et occidit animam eius ita et puella perpessa est</span></p>
<p id="deuteronomy-22-27"><span class="verse-num">22:27</span> <span class="verse-body">sola erat in agro clamavit et nullus adfuit qui liberaret eam</span></p>
<p id="deuteronomy-22-28"><span class="verse-num">22:28</span> <span class="verse-body">si invenerit vir puellam virginem quae non habet sponsum et adprehendens concubuerit cum ea et res ad iudicium venerit</span></p>
<p id="deuteronomy-22-29"><span class="verse-num">22:29</span> <span class="verse-body">dabit qui dormivit cum ea patri puellae quinquaginta siclos argenti et habebit eam uxorem quia humiliavit illam non poterit dimittere cunctis diebus vitae suae</span></p>
<p id="deuteronomy-22-30"><span class="verse-num">22:30</span> <span class="verse-body">non accipiet homo uxorem patris sui nec revelabit operimentum eius __________________________________________________________________</span></p>
<h2 id="deuteronomy-ch-23">Chapter 23</h2>
<p class="verses"><a href="#deuteronomy-23-1">1</a> <a href="#deuteronomy-23-2">2</a> <a href="#deuteronomy-23-3">3</a> <a href="#deuteronomy-23-4">4</a> <a href="#deuteronomy-23-5">5</a> <a href="#deuteronomy-23-6">6</a> <a href="#deuteronomy-23-7">7</a> <a href="#deuteronomy-23-8">8</a> <a href="#deuteronomy-23-9">9</a> <a href="#deuteronomy-23-10">10</a> <a href="#deuteronomy-23-11">11</a> <a href="#deuteronomy-23-12">12</a> <a href="#deuteronomy-23-13">13</a> <a href="#deuteronomy-23-14">14</a> <a href="#deuteronomy-23-15">15</a> <a href="#deuteronomy-23-16">16</a> <a href="#deuteronomy-23-17">17</a> <a href="#deuteronomy-23-18">18</a> <a href="#deuteronomy-23-19">19</a> <a href="#deuteronomy-23-20">20</a> <a href="#deuteronomy-23-21">21</a> <a href="#deuteronomy-23-22">22</a> <a href="#deuteronomy-23-23">23</a> <a href="#deuteronomy-23-24">24</a> <a href="#deuteronomy-23-25">25</a></p>
<p id="deuteronomy-23-1"><span class="verse-num">23:1</span> <span class="verse-body">non intrabit eunuchus adtritis vel amputatis testiculis et absciso veretro ecclesiam Domini</span></p>
<p id="deuteronomy-23-2"><span class="verse-num">23:2</span> <span class="verse-body">non ingredietur mamzer hoc est de scorto natus in ecclesiam Domini usque ad decimam generationem</span></p>
<p id="deuteronomy-23-3"><span class="verse-num">23:3</span> <span class="verse-body">Ammanites et Moabites etiam post decimam generationem non intrabunt ecclesiam Domini in aeternum</span></p>
<p id="deuteronomy-23-4"><span class="verse-num">23:4</span> <span class="verse-body">quia noluerunt vobis occurrere cum pane et aqua in via quando egressi estis de Aegypto et quia conduxerunt contra te Balaam filium Beor de Mesopotamiam Syriae ut malediceret tibi</span></p>
<p id="deuteronomy-23-5"><span class="verse-num">23:5</span> <span class="verse-body">et noluit Dominus Deus tuus audire Balaam vertitque maledictionem eius in benedictionem tuam eo quod diligeret te</span></p>
<p id="deuteronomy-23-6"><span class="verse-num">23:6</span> <span class="verse-body">non facies cum eis pacem nec quaeres eis bona cunctis diebus vitae tuae in sempiternum</span></p>
<p id="deuteronomy-23-7"><span class="verse-num">23:7</span> <span class="verse-body">non abominaberis Idumeum quia frater tuus est nec Aegyptium quia advena fuisti in terra eius</span></p>
<p id="deuteronomy-23-8"><span class="verse-num">23:8</span> <span class="verse-body">qui nati fuerint ex eis tertia generatione intrabunt ecclesiam Domini</span></p>
<p id="deuteronomy-23-9"><span class="verse-num">23:9</span> <span class="verse-body">quando egressus fueris adversus hostes tuos in pugnam custodies te ab omni re mala</span></p>
<p id="deuteronomy-23-10"><span class="verse-num">23:10</span> <span class="verse-body">si fuerit inter vos homo qui nocturno pollutus sit somnio egredietur extra castra</span></p>
<p id="deuteronomy-23-11"><span class="verse-num">23:11</span> <span class="verse-body">et non revertetur priusquam ad vesperam lavetur aqua et post solis occasum regredietur in castra</span></p>
<p id="deuteronomy-23-12"><span class="verse-num">23:12</span> <span class="verse-body">habebis locum extra castra ad quem egrediaris ad requisita naturae</span></p>
<p id="deuteronomy-23-13"><span class="verse-num">23:13</span> <span class="verse-body">gerens paxillum in balteo cumque sederis fodies per circuitum et egesta humo operies</span></p>
<p id="deuteronomy-23-14"><span class="verse-num">23:14</span> <span class="verse-body">quo relevatus es Dominus enim Deus tuus ambulat in medio castrorum ut eruat te et tradat tibi inimicos tuos ut sint castra tua sancta et nihil in eis appareat foeditatis nec derelinquat te</span></p>
<p id="deuteronomy-23-15"><span class="verse-num">23:15</span> <span class="verse-body">non trades servum domino suo qui ad te confugerit</span></p>
<p id="deuteronomy-23-16"><span class="verse-num">23:16</span> <span class="verse-body">habitabit tecum in loco qui ei placuerit et in una urbium tuarum requiescet nec contristes eum</span></p>
<p id="deuteronomy-23-17"><span class="verse-num">23:17</span> <span class="verse-body">non erit meretrix de filiabus Israhel neque scortator de filiis Israhel</span></p>
<p id="deuteronomy-23-18"><span class="verse-num">23:18</span> <span class="verse-body">non offeres mercedem prostibuli nec pretium canis in domum Domini Dei tui quicquid illud est quod voverint quia abominatio est utrumque apud Dominum Deum tuum</span></p>
<p id="deuteronomy-23-19"><span class="verse-num">23:19</span> <span class="verse-body">non fenerabis fratri tuo ad usuram pecuniam nec fruges nec quamlibet aliam rem</span></p>
<p id="deuteronomy-23-20"><span class="verse-num">23:20</span> <span class="verse-body">sed alieno fratri autem tuo absque usura id quod indiget commodabis ut benedicat tibi Dominus Deus tuus in omni opere tuo in terra ad quam ingredieris possidendam</span></p>
<p id="deuteronomy-23-21"><span class="verse-num">23:21</span> <span class="verse-body">cum voveris votum Domino Deo tuo non tardabis reddere quia requiret illud Dominus Deus tuus et si moratus fueris reputabit tibi in peccatum</span></p>
<p id="deuteronomy-23-22"><span class="verse-num">23:22</span> <span class="verse-body">si nolueris polliceri absque peccato eris</span></p>
<p id="deuteronomy-23-23"><span class="verse-num">23:23</span> <span class="verse-body">quod autem semel egressum est de labiis tuis observabis et facies sicut promisisti Domino Deo tuo et propria voluntate et ore tuo locutus es</span></p>
<p id="deuteronomy-23-24"><span class="verse-num">23:24</span> <span class="verse-body">ingressus vineam proximi tui comede uvas quantum tibi placuerit foras autem ne efferas tecum</span></p>
<p id="deuteronomy-23-25"><span class="verse-num">23:25</span> <span class="verse-body">si intraveris in segetem amici tui franges spicas et manu conteres falce autem non metes __________________________________________________________________</span></p>
<h2 id="deuteronomy-ch-24">Chapter 24</h2>
<p class="verses"><a href="#deuteronomy-24-1">1</a> <a href="#deuteronomy-24-2">2</a> <a href="#deuteronomy-24-3">3</a> <a href="#deuteronomy-24-4">4</a> <a href="#deuteronomy-24-5">5</a> <a href="#deuteronomy-24-6">6</a> <a href="#deuteronomy-24-7">7</a> <a href="#deuteronomy-24-8">8</a> <a href="#deuteronomy-24-9">9</a> <a href="#deuteronomy-24-10">10</a> <a href="#deuteronomy-24-11">11</a> <a href="#deuteronomy-24-12">12</a> <a href="#deuteronomy-24-13">13</a> <a href="#deuteronomy-24-14">14</a> <a href="#deuteronomy-24-15">15</a> <a href="#deuteronomy-24-16">16</a> <a href="#deuteronomy-24-17">17</a> <a href="#deuteronomy-24-18">18</a> <a href="#deuteronomy-24-19">19</a> <a href="#deuteronomy-24-20">20</a> <a href="#deuteronomy-24-21">21</a> <a href="#deuteronomy-24-22">22</a></p>
<p id="deuteronomy-24-1"><span class="verse-num">24:1</span> <span class="verse-body">si acceperit homo uxorem et habuerit eam et non invenerit gratiam ante oculos eius propter aliquam foeditatem scribet libellum repudii et dabit in manu illius et dimittet eam de domo sua</span></p>
<p id="deuteronomy-24-2"><span class="verse-num">24:2</span> <span class="verse-body">cumque egressa alterum maritum duxerit</span></p>
<p id="deuteronomy-24-3"><span class="verse-num">24:3</span> <span class="verse-body">et ille quoque oderit eam dederitque ei libellum repudii et dimiserit de domo sua vel certe mortuus fuerit</span></p>
<p id="deuteronomy-24-4"><span class="verse-num">24:4</span> <span class="verse-body">non poterit prior maritus recipere eam in uxorem quia polluta est et abominabilis facta est coram Domino ne peccare facias terram tuam quam Dominus Deus tuus tibi tradiderit possidendam</span></p>
<p id="deuteronomy-24-5"><span class="verse-num">24:5</span> <span class="verse-body">cum acceperit homo nuper uxorem non procedet ad bellum nec ei quippiam necessitatis iniungetur publicae sed vacabit absque culpa domui suae ut uno anno laetetur cum uxore sua</span></p>
<p id="deuteronomy-24-6"><span class="verse-num">24:6</span> <span class="verse-body">non accipies loco pignoris inferiorem et superiorem molam quia animam suam adposuit tibi</span></p>
<p id="deuteronomy-24-7"><span class="verse-num">24:7</span> <span class="verse-body">si deprehensus fuerit homo sollicitans fratrem suum de filiis Israhel et vendito eo accipiens pretium interficietur et auferes malum de medio tui</span></p>
<p id="deuteronomy-24-8"><span class="verse-num">24:8</span> <span class="verse-body">observa diligenter ne incurras in plagam leprae sed facies quaecumque docuerint te sacerdotes levitici generis iuxta id quod praecepi eis et imple sollicite</span></p>
<p id="deuteronomy-24-9"><span class="verse-num">24:9</span> <span class="verse-body">mementote quae fecerit Dominus Deus vester Mariae in via cum egrederemini de Aegypto</span></p>
<p id="deuteronomy-24-10"><span class="verse-num">24:10</span> <span class="verse-body">cum repetes a proximo tuo rem aliquam quam debet tibi non ingredieris domum eius ut pignus auferas</span></p>
<p id="deuteronomy-24-11"><span class="verse-num">24:11</span> <span class="verse-body">sed stabis foris et ille tibi proferet quod habuerit</span></p>
<p id="deuteronomy-24-12"><span class="verse-num">24:12</span> <span class="verse-body">sin autem pauper est non pernoctabit apud te pignus</span></p>
<p id="deuteronomy-24-13"><span class="verse-num">24:13</span> <span class="verse-body">sed statim reddes ei ante solis occasum ut dormiens in vestimento suo benedicat tibi et habeas iustitiam coram Domino Deo tuo</span></p>
<p id="deuteronomy-24-14"><span class="verse-num">24:14</span> <span class="verse-body">non negabis mercedem indigentis et pauperis fratris tui sive advenae qui tecum moratur in terra et intra portas tuas est</span></p>
<p id="deuteronomy-24-15"><span class="verse-num">24:15</span> <span class="verse-body">sed eadem die reddes ei pretium laboris sui ante solis occasum quia pauper est et ex eo sustentat animam suam ne clamet contra te ad Dominum et reputetur tibi in peccatum</span></p>
<p id="deuteronomy-24-16"><span class="verse-num">24:16</span> <span class="verse-body">non occidentur patres pro filiis nec filii pro patribus sed unusquisque pro suo peccato morietur</span></p>
<p id="deuteronomy-24-17"><span class="verse-num">24:17</span> <span class="verse-body">non pervertes iudicium advenae et pupilli nec auferes pignoris loco viduae vestimentum</span></p>
<p id="deuteronomy-24-18"><span class="verse-num">24:18</span> <span class="verse-body">memento quod servieris in Aegypto et eruerit te Dominus Deus tuus inde idcirco praecipio tibi ut facias hanc rem</span></p>
<p id="deuteronomy-24-19"><span class="verse-num">24:19</span> <span class="verse-body">quando messueris segetem in agro tuo et oblitus manipulum reliqueris non reverteris ut tollas eum sed advenam et pupillum et viduam auferre patieris ut benedicat tibi Dominus Deus tuus in omni opere manuum tuarum</span></p>
<p id="deuteronomy-24-20"><span class="verse-num">24:20</span> <span class="verse-body">si fruges colliges olivarum quicquid remanserit in arboribus non reverteris ut colligas sed relinques advenae pupillo ac viduae</span></p>
<p id="deuteronomy-24-21"><span class="verse-num">24:21</span> <span class="verse-body">si vindemiaveris vineam tuam non colliges remanentes racemos sed cedent in usus advenae pupilli ac viduae</span></p>
<p id="deuteronomy-24-22"><span class="verse-num">24:22</span> <span class="verse-body">memento quod et tu servieris in Aegypto et idcirco praecipiam tibi ut facias hanc rem __________________________________________________________________</span></p>
<h2 id="deuteronomy-ch-25">Chapter 25</h2>
<p class="verses"><a href="#deuteronomy-25-1">1</a> <a href="#deuteronomy-25-2">2</a> <a href="#deuteronomy-25-3">3</a> <a href="#deuteronomy-25-4">4</a> <a href="#deuteronomy-25-5">5</a> <a href="#deuteronomy-25-6">6</a> <a href="#deuteronomy-25-7">7</a> <a href="#deuteronomy-25-8">8</a> <a href="#deuteronomy-25-9">9</a> <a href="#deuteronomy-25-10">10</a> <a href="#deuteronomy-25-11">11</a> <a href="#deuteronomy-25-12">12</a> <a href="#deuteronomy-25-13">13</a> <a href="#deuteronomy-25-14">14</a> <a href="#deuteronomy-25-15">15</a> <a href="#deuteronomy-25-16">16</a> <a href="#deuteronomy-25-17">17</a> <a href="#deuteronomy-25-18">18</a> <a href="#deuteronomy-25-19">19</a></p>
<p id="deuteronomy-25-1"><span class="verse-num">25:1</span> <span class="verse-body">si fuerit causa inter aliquos et interpellaverint iudices quem iustum esse perspexerint illi iustitiae palmam dabunt quem impium condemnabunt impietatis</span></p>
<p id="deuteronomy-25-2"><span class="verse-num">25:2</span> <span class="verse-body">sin autem eum qui peccavit dignum viderint plagis prosternent et coram se facient verberari pro mensura peccati erit et plagarum modus</span></p>
<p id="deuteronomy-25-3"><span class="verse-num">25:3</span> <span class="verse-body">ita dumtaxat ut quadragenarium numerum non excedant ne foede laceratus ante oculos tuos abeat frater tuus</span></p>
<p id="deuteronomy-25-4"><span class="verse-num">25:4</span> <span class="verse-body">non ligabis os bovis terentis in area fruges tuas</span></p>
<p id="deuteronomy-25-5"><span class="verse-num">25:5</span> <span class="verse-body">quando habitaverint fratres simul et unus ex eis absque liberis mortuus fuerit uxor defuncti non nubet alteri sed accipiet eam frater eius et suscitabit semen fratris sui</span></p>
<p id="deuteronomy-25-6"><span class="verse-num">25:6</span> <span class="verse-body">et primogenitum ex ea filium nomine illius appellabit ut non deleatur nomen eius ex Israhel</span></p>
<p id="deuteronomy-25-7"><span class="verse-num">25:7</span> <span class="verse-body">sin autem noluerit accipere uxorem fratris sui quae ei lege debetur perget mulier ad portam civitatis et interpellabit maiores natu dicetque non vult frater viri mei suscitare nomen fratris sui in Israhel nec me in coniugium sumere</span></p>
<p id="deuteronomy-25-8"><span class="verse-num">25:8</span> <span class="verse-body">statimque accersiri eum facient et interrogabunt si responderit nolo eam uxorem accipere</span></p>
<p id="deuteronomy-25-9"><span class="verse-num">25:9</span> <span class="verse-body">accedet mulier ad eum coram senioribus et tollet calciamentum de pede eius spuetque in faciem illius et dicet sic fit homini qui non aedificat domum fratris sui</span></p>
<p id="deuteronomy-25-10"><span class="verse-num">25:10</span> <span class="verse-body">et vocabitur nomen illius in Israhel domus Disculciati</span></p>
<p id="deuteronomy-25-11"><span class="verse-num">25:11</span> <span class="verse-body">si habuerint inter se iurgium viri et unus contra alterum rixari coeperit volensque uxor alterius eruere virum suum de manu fortioris miserit manum et adprehenderit verenda eius</span></p>
<p id="deuteronomy-25-12"><span class="verse-num">25:12</span> <span class="verse-body">abscides manum illius nec flecteris super eam ulla misericordia</span></p>
<p id="deuteronomy-25-13"><span class="verse-num">25:13</span> <span class="verse-body">non habebis in sacculo diversa pondera maius et minus</span></p>
<p id="deuteronomy-25-14"><span class="verse-num">25:14</span> <span class="verse-body">nec erit in domo tua modius maior et minor</span></p>
<p id="deuteronomy-25-15"><span class="verse-num">25:15</span> <span class="verse-body">pondus habebis iustum et verum et modius aequalis et verus erit tibi ut multo vivas tempore super terram quam Dominus Deus tuus dederit tibi</span></p>
<p id="deuteronomy-25-16"><span class="verse-num">25:16</span> <span class="verse-body">abominatur enim Dominus eum qui facit haec et aversatur omnem iniustitiam</span></p>
<p id="deuteronomy-25-17"><span class="verse-num">25:17</span> <span class="verse-body">memento quae fecerit tibi Amalech in via quando egrediebaris ex Aegypto</span></p>
<p id="deuteronomy-25-18"><span class="verse-num">25:18</span> <span class="verse-body">quomodo occurrerit tibi et extremos agminis tui qui lassi residebant ceciderit quando tu eras fame et labore confectus et non timuerit Deum</span></p>
<p id="deuteronomy-25-19"><span class="verse-num">25:19</span> <span class="verse-body">cum ergo Dominus Deus tuus dederit tibi requiem et subiecerit cunctas per circuitum nationes in terra quam tibi pollicitus est delebis nomen eius sub caelo cave ne obliviscaris __________________________________________________________________</span></p>
<h2 id="deuteronomy-ch-26">Chapter 26</h2>
<p class="verses"><a href="#deuteronomy-26-1">1</a> <a href="#deuteronomy-26-2">2</a> <a href="#deuteronomy-26-3">3</a> <a href="#deuteronomy-26-4">4</a> <a href="#deuteronomy-26-5">5</a> <a href="#deuteronomy-26-6">6</a> <a href="#deuteronomy-26-7">7</a> <a href="#deuteronomy-26-8">8</a> <a href="#deuteronomy-26-9">9</a> <a href="#deuteronomy-26-10">10</a> <a href="#deuteronomy-26-11">11</a> <a href="#deuteronomy-26-12">12</a> <a href="#deuteronomy-26-13">13</a> <a href="#deuteronomy-26-14">14</a> <a href="#deuteronomy-26-15">15</a> <a href="#deuteronomy-26-16">16</a> <a href="#deuteronomy-26-17">17</a> <a href="#deuteronomy-26-18">18</a> <a href="#deuteronomy-26-19">19</a></p>
<p id="deuteronomy-26-1"><span class="verse-num">26:1</span> <span class="verse-body">cumque intraveris terram quam Dominus Deus tuus tibi daturus est possidendam et obtinueris eam atque habitaveris in illa</span></p>
<p id="deuteronomy-26-2"><span class="verse-num">26:2</span> <span class="verse-body">tolles de cunctis frugibus primitias et pones in cartallo pergesque ad locum quem Dominus Deus tuus elegerit ut ibi invocetur nomen eius</span></p>
<p id="deuteronomy-26-3"><span class="verse-num">26:3</span> <span class="verse-body">accedesque ad sacerdotem qui fuerit in diebus illis et dices ad eum profiteor hodie coram Domino Deo tuo quod ingressus sim terram pro qua iuravit patribus nostris ut daret eam nobis</span></p>
<p id="deuteronomy-26-4"><span class="verse-num">26:4</span> <span class="verse-body">suscipiensque sacerdos cartallum de manu eius ponet ante altare Domini Dei tui</span></p>
<p id="deuteronomy-26-5"><span class="verse-num">26:5</span> <span class="verse-body">et loqueris in conspectu Domini Dei tui Syrus persequebatur patrem meum qui descendit in Aegyptum et ibi peregrinatus est in paucissimo numero crevitque in gentem magnam et robustam et infinitae multitudinis</span></p>
<p id="deuteronomy-26-6"><span class="verse-num">26:6</span> <span class="verse-body">adflixeruntque nos Aegyptii et persecuti sunt inponentes onera gravissima</span></p>
<p id="deuteronomy-26-7"><span class="verse-num">26:7</span> <span class="verse-body">et clamavimus ad Dominum Deum patrum nostrorum qui exaudivit nos et respexit humilitatem nostram et laborem atque angustias</span></p>
<p id="deuteronomy-26-8"><span class="verse-num">26:8</span> <span class="verse-body">et eduxit nos de Aegypto in manu forti et brachio extento in ingenti pavore in signis atque portentis</span></p>
<p id="deuteronomy-26-9"><span class="verse-num">26:9</span> <span class="verse-body">et introduxit ad locum istum et tradidit nobis terram lacte et melle manantem</span></p>
<p id="deuteronomy-26-10"><span class="verse-num">26:10</span> <span class="verse-body">et idcirco nunc offero primitias frugum terrae quam dedit Dominus mihi et dimittes eas in conspectu Domini Dei tui adorato Domino Deo tuo</span></p>
<p id="deuteronomy-26-11"><span class="verse-num">26:11</span> <span class="verse-body">et epulaberis in omnibus bonis quae Dominus Deus tuus dederit tibi et domui tuae tu et Levites et advena qui tecum est</span></p>
<p id="deuteronomy-26-12"><span class="verse-num">26:12</span> <span class="verse-body">quando conpleveris decimam cunctarum frugum tuarum anno decimarum tertio dabis Levitae et advenae et pupillo et viduae ut comedant intra portas tuas et saturentur</span></p>
<p id="deuteronomy-26-13"><span class="verse-num">26:13</span> <span class="verse-body">loquerisque in conspectu Domini Dei tui abstuli quod sanctificatum est de domo mea et dedi illud Levitae et advenae pupillo et viduae sicut iussisti mihi non praeterivi mandata tua nec sum oblitus imperii</span></p>
<p id="deuteronomy-26-14"><span class="verse-num">26:14</span> <span class="verse-body">non comedi ex eis in luctu meo nec separavi ea in qualibet inmunditia nec expendi ex his quicquam in re funebri oboedivi voci Domini Dei mei et feci omnia sicut praecepisti mihi</span></p>
<p id="deuteronomy-26-15"><span class="verse-num">26:15</span> <span class="verse-body">respice de sanctuario tuo de excelso caelorum habitaculo et benedic populo tuo Israhel et terrae quam dedisti nobis sicut iurasti patribus nostris terrae lacte et melle mananti</span></p>
<p id="deuteronomy-26-16"><span class="verse-num">26:16</span> <span class="verse-body">hodie Dominus Deus tuus praecepit tibi ut facias mandata haec atque iudicia et custodias et impleas ex toto corde tuo et ex tota anima tua</span></p>
<p id="deuteronomy-26-17"><span class="verse-num">26:17</span> <span class="verse-body">Dominum elegisti hodie ut sit tibi Deus et ambules in viis eius et custodias caerimonias illius et mandata atque iudicia et oboedias eius imperio</span></p>
<p id="deuteronomy-26-18"><span class="verse-num">26:18</span> <span class="verse-body">et Dominus elegit te hodie ut sis ei populus peculiaris sicut locutus est tibi et custodias omnia praecepta eius</span></p>
<p id="deuteronomy-26-19"><span class="verse-num">26:19</span> <span class="verse-body">et faciat te excelsiorem cunctis gentibus quas creavit in laudem et nomen et gloriam suam ut sis populus sanctus Domini Dei tui sicut locutus est __________________________________________________________________</span></p>
<h2 id="deuteronomy-ch-27">Chapter 27</h2>
<p class="verses"><a href="#deuteronomy-27-1">1</a> <a href="#deuteronomy-27-2">2</a> <a href="#deuteronomy-27-3">3</a> <a href="#deuteronomy-27-4">4</a> <a href="#deuteronomy-27-5">5</a> <a href="#deuteronomy-27-6">6</a> <a href="#deuteronomy-27-7">7</a> <a href="#deuteronomy-27-8">8</a> <a href="#deuteronomy-27-9">9</a> <a href="#deuteronomy-27-10">10</a> <a href="#deuteronomy-27-11">11</a> <a href="#deuteronomy-27-12">12</a> <a href="#deuteronomy-27-13">13</a> <a href="#deuteronomy-27-14">14</a> <a href="#deuteronomy-27-15">15</a> <a href="#deuteronomy-27-16">16</a> <a href="#deuteronomy-27-17">17</a> <a href="#deuteronomy-27-18">18</a> <a href="#deuteronomy-27-19">19</a> <a href="#deuteronomy-27-20">20</a> <a href="#deuteronomy-27-21">21</a> <a href="#deuteronomy-27-22">22</a> <a href="#deuteronomy-27-23">23</a> <a href="#deuteronomy-27-24">24</a> <a href="#deuteronomy-27-25">25</a> <a href="#deuteronomy-27-26">26</a></p>
<p id="deuteronomy-27-1"><span class="verse-num">27:1</span> <span class="verse-body">praecepit autem Moses et seniores Israhel populo dicentes custodite omne mandatum quod praecipio vobis hodie</span></p>
<p id="deuteronomy-27-2"><span class="verse-num">27:2</span> <span class="verse-body">cumque transieritis Iordanem in terram quam Dominus Deus tuus dabit tibi eriges ingentes lapides et calce levigabis eos</span></p>
<p id="deuteronomy-27-3"><span class="verse-num">27:3</span> <span class="verse-body">ut possis in eis scribere omnia verba legis huius Iordane transmisso ut introeas terram quam Dominus Deus tuus dabit tibi terram lacte et melle manantem sicut iuravit patribus tuis</span></p>
<p id="deuteronomy-27-4"><span class="verse-num">27:4</span> <span class="verse-body">quando ergo transieritis Iordanem erige lapides quos ego hodie praecipio vobis in monte Hebal et levigabis calce</span></p>
<p id="deuteronomy-27-5"><span class="verse-num">27:5</span> <span class="verse-body">et aedificabis ibi altare Domino Deo tuo de lapidibus quos ferrum non tetigit</span></p>
<p id="deuteronomy-27-6"><span class="verse-num">27:6</span> <span class="verse-body">et de saxis informibus et inpolitis et offeres super eo holocausta Domino Deo tuo</span></p>
<p id="deuteronomy-27-7"><span class="verse-num">27:7</span> <span class="verse-body">et immolabis hostias pacificas comedesque ibi et epulaberis coram Domino Deo tuo</span></p>
<p id="deuteronomy-27-8"><span class="verse-num">27:8</span> <span class="verse-body">et scribes super lapides omnia verba legis huius plane et lucide</span></p>
<p id="deuteronomy-27-9"><span class="verse-num">27:9</span> <span class="verse-body">dixeruntque Moses et sacerdotes levitici generis ad omnem Israhelem adtende et audi Israhel hodie factus es populus Domini Dei tui</span></p>
<p id="deuteronomy-27-10"><span class="verse-num">27:10</span> <span class="verse-body">audies vocem eius et facies mandata atque iustitias quas ego praecipio tibi</span></p>
<p id="deuteronomy-27-11"><span class="verse-num">27:11</span> <span class="verse-body">praecepitque Moses populo in die illo dicens</span></p>
<p id="deuteronomy-27-12"><span class="verse-num">27:12</span> <span class="verse-body">hii stabunt ad benedicendum Domino super montem Garizim Iordane transmisso Symeon Levi Iudas Isachar Ioseph et Beniamin</span></p>
<p id="deuteronomy-27-13"><span class="verse-num">27:13</span> <span class="verse-body">et e regione isti stabunt ad maledicendum in monte Hebal Ruben Gad et Aser Zabulon Dan et Nepthalim</span></p>
<p id="deuteronomy-27-14"><span class="verse-num">27:14</span> <span class="verse-body">et pronuntiabunt Levitae dicentque ad omnes viros Israhel excelsa voce</span></p>
<p id="deuteronomy-27-15"><span class="verse-num">27:15</span> <span class="verse-body">maledictus homo qui facit sculptile et conflatile abominationem Domini opus manuum artificum ponetque illud in abscondito et respondebit omnis populus et dicet amen</span></p>
<p id="deuteronomy-27-16"><span class="verse-num">27:16</span> <span class="verse-body">maledictus qui non honorat patrem suum et matrem et dicet omnis populus amen</span></p>
<p id="deuteronomy-27-17"><span class="verse-num">27:17</span> <span class="verse-body">maledictus qui transfert terminos proximi sui et dicet omnis populus amen</span></p>
<p id="deuteronomy-27-18"><span class="verse-num">27:18</span> <span class="verse-body">maledictus qui errare facit caecum in itinere et dicet omnis populus amen</span></p>
<p id="deuteronomy-27-19"><span class="verse-num">27:19</span> <span class="verse-body">maledictus qui pervertit iudicium advenae pupilli et viduae et dicet omnis populus amen</span></p>
<p id="deuteronomy-27-20"><span class="verse-num">27:20</span> <span class="verse-body">maledictus qui dormit cum uxore patris sui et revelat operimentum lectuli eius et dicet omnis populus amen</span></p>
<p id="deuteronomy-27-21"><span class="verse-num">27:21</span> <span class="verse-body">maledictus qui dormit cum omni iumento et dicet omnis populus amen</span></p>
<p id="deuteronomy-27-22"><span class="verse-num">27:22</span> <span class="verse-body">maledictus qui dormit cum sorore sua filia patris sui sive matris suae et dicet omnis populus amen</span></p>
<p id="deuteronomy-27-23"><span class="verse-num">27:23</span> <span class="verse-body">maledictus qui dormit cum socru sua et dicet omnis populus amen</span></p>
<p id="deuteronomy-27-24"><span class="verse-num">27:24</span> <span class="verse-body">maledictus qui clam percusserit proximum suum et dicet omnis populus amen</span></p>
<p id="deuteronomy-27-25"><span class="verse-num">27:25</span> <span class="verse-body">maledictus qui accipit munera ut percutiat animam sanguinis innocentis et dicet omnis populus amen</span></p>
<p id="deuteronomy-27-26"><span class="verse-num">27:26</span> <span class="verse-body">maledictus qui non permanet in sermonibus legis huius nec eos opere perficit et dicet omnis populus amen __________________________________________________________________</span></p>
<h2 id="deuteronomy-ch-28">Chapter 28</h2>
<p class="verses"><a href="#deuteronomy-28-1">1</a> <a href="#deuteronomy-28-2">2</a> <a href="#deuteronomy-28-3">3</a> <a href="#deuteronomy-28-4">4</a> <a href="#deuteronomy-28-5">5</a> <a href="#deuteronomy-28-6">6</a> <a href="#deuteronomy-28-7">7</a> <a href="#deuteronomy-28-8">8</a> <a href="#deuteronomy-28-9">9</a> <a href="#deuteronomy-28-10">10</a> <a href="#deuteronomy-28-11">11</a> <a href="#deuteronomy-28-12">12</a> <a href="#deuteronomy-28-13">13</a> <a href="#deuteronomy-28-14">14</a> <a href="#deuteronomy-28-15">15</a> <a href="#deuteronomy-28-16">16</a> <a href="#deuteronomy-28-17">17</a> <a href="#deuteronomy-28-18">18</a> <a href="#deuteronomy-28-19">19</a> <a href="#deuteronomy-28-20">20</a> <a href="#deuteronomy-28-21">21</a> <a href="#deuteronomy-28-22">22</a> <a href="#deuteronomy-28-23">23</a> <a href="#deuteronomy-28-24">24</a> <a href="#deuteronomy-28-25">25</a> <a href="#deuteronomy-28-26">26</a> <a href="#deuteronomy-28-27">27</a> <a href="#deuteronomy-28-28">28</a> <a href="#deuteronomy-28-29">29</a> <a href="#deuteronomy-28-30">30</a> <a href="#deuteronomy-28-31">31</a> <a href="#deuteronomy-28-32">32</a> <a href="#deuteronomy-28-33">33</a> <a href="#deuteronomy-28-34">34</a> <a href="#deuteronomy-28-35">35</a> <a href="#deuteronomy-28-36">36</a> <a href="#deuteronomy-28-37">37</a> <a href="#deuteronomy-28-38">38</a> <a href="#deuteronomy-28-39">39</a> <a href="#deuteronomy-28-40">40</a> <a href="#deuteronomy-28-41">41</a> <a href="#deuteronomy-28-42">42</a> <a href="#deuteronomy-28-43">43</a> <a href="#deuteronomy-28-44">44</a> <a href="#deuteronomy-28-45">45</a> <a href="#deuteronomy-28-46">46</a> <a href="#deuteronomy-28-47">47</a> <a href="#deuteronomy-28-48">48</a> <a href="#deuteronomy-28-49">49</a> <a href="#deuteronomy-28-50">50</a> <a href="#deuteronomy-28-51">51</a> <a href="#deuteronomy-28-52">52</a> <a href="#deuteronomy-28-53">53</a> <a href="#deuteronomy-28-54">54</a> <a href="#deuteronomy-28-55">55</a> <a href="#deuteronomy-28-56">56</a> <a href="#deuteronomy-28-57">57</a> <a href="#deuteronomy-28-58">58</a> <a href="#deuteronomy-28-59">59</a> <a href="#deuteronomy-28-60">60</a> <a href="#deuteronomy-28-61">61</a> <a href="#deuteronomy-28-62">62</a> <a href="#deuteronomy-28-63">63</a> <a href="#deuteronomy-28-64">64</a> <a href="#deuteronomy-28-65">65</a> <a href="#deuteronomy-28-66">66</a> <a href="#deuteronomy-28-67">67</a> <a href="#deuteronomy-28-68">68</a></p>
<p id="deuteronomy-28-1"><span class="verse-num">28:1</span> <span class="verse-body">sin autem audieris vocem Domini Dei tui ut facias atque custodias omnia mandata eius quae ego praecipio tibi hodie faciet te Dominus Deus tuus excelsiorem cunctis gentibus quae versantur in terra</span></p>
<p id="deuteronomy-28-2"><span class="verse-num">28:2</span> <span class="verse-body">venientque super te universae benedictiones istae et adprehendent te si tamen praecepta eius audieris</span></p>
<p id="deuteronomy-28-3"><span class="verse-num">28:3</span> <span class="verse-body">benedictus tu in civitate et benedictus in agro</span></p>
<p id="deuteronomy-28-4"><span class="verse-num">28:4</span> <span class="verse-body">benedictus fructus ventris tui et fructus terrae tuae fructusque iumentorum tuorum greges armentorum et caulae ovium tuarum</span></p>
<p id="deuteronomy-28-5"><span class="verse-num">28:5</span> <span class="verse-body">benedicta horrea tua et benedictae reliquiae tuae</span></p>
<p id="deuteronomy-28-6"><span class="verse-num">28:6</span> <span class="verse-body">benedictus eris et ingrediens et egrediens</span></p>
<p id="deuteronomy-28-7"><span class="verse-num">28:7</span> <span class="verse-body">dabit Dominus inimicos tuos qui consurgunt adversum te corruentes in conspectu tuo per unam viam venient contra te et per septem fugient a facie tua</span></p>
<p id="deuteronomy-28-8"><span class="verse-num">28:8</span> <span class="verse-body">emittet Dominus benedictionem super cellaria tua et super omnia opera manuum tuarum benedicetque tibi in terra quam acceperis</span></p>
<p id="deuteronomy-28-9"><span class="verse-num">28:9</span> <span class="verse-body">suscitabit te Dominus sibi in populum sanctum sicut iuravit tibi si custodieris mandata Domini Dei tui et ambulaveris in viis eius</span></p>
<p id="deuteronomy-28-10"><span class="verse-num">28:10</span> <span class="verse-body">videbuntque omnes terrarum populi quod nomen Domini invocatum sit super te et timebunt te</span></p>
<p id="deuteronomy-28-11"><span class="verse-num">28:11</span> <span class="verse-body">abundare te faciet Dominus omnibus bonis fructu uteri tui et fructu iumentorum tuorum fructu terrae tuae quam iuravit Dominus patribus tuis ut daret tibi</span></p>
<p id="deuteronomy-28-12"><span class="verse-num">28:12</span> <span class="verse-body">aperiet Dominus thesaurum suum optimum caelum ut tribuat pluviam terrae tuae in tempore suo benedicet cunctis operibus manuum tuarum et fenerabis gentibus multis et ipse a nullo fenus accipies</span></p>
<p id="deuteronomy-28-13"><span class="verse-num">28:13</span> <span class="verse-body">constituet te Dominus in caput et non in caudam et eris semper supra et non subter si audieris mandata Domini Dei tui quae ego praecipio tibi hodie et custodieris et feceris</span></p>
<p id="deuteronomy-28-14"><span class="verse-num">28:14</span> <span class="verse-body">ac non declinaveris ab eis nec ad dextram nec ad sinistram nec secutus fueris deos alienos neque colueris eos</span></p>
<p id="deuteronomy-28-15"><span class="verse-num">28:15</span> <span class="verse-body">quod si audire nolueris vocem Domini Dei tui ut custodias et facias omnia mandata eius et caerimonias quas ego praecipio tibi hodie venient super te omnes maledictiones istae et adprehendent te</span></p>
<p id="deuteronomy-28-16"><span class="verse-num">28:16</span> <span class="verse-body">maledictus eris in civitate maledictus in agro</span></p>
<p id="deuteronomy-28-17"><span class="verse-num">28:17</span> <span class="verse-body">maledictum horreum tuum et maledictae reliquiae tuae</span></p>
<p id="deuteronomy-28-18"><span class="verse-num">28:18</span> <span class="verse-body">maledictus fructus ventris tui et fructus terrae tuae armenta boum tuorum et greges ovium tuarum</span></p>
<p id="deuteronomy-28-19"><span class="verse-num">28:19</span> <span class="verse-body">maledictus eris ingrediens et maledictus egrediens</span></p>
<p id="deuteronomy-28-20"><span class="verse-num">28:20</span> <span class="verse-body">mittet Dominus super te famem et esuriem et increpationem in omnia opera tua quae facies donec conterat te et perdat velociter propter adinventiones tuas pessimas in quibus reliquisti me</span></p>
<p id="deuteronomy-28-21"><span class="verse-num">28:21</span> <span class="verse-body">adiungat Dominus tibi pestilentiam donec consumat te de terra ad quam ingredieris possidendam</span></p>
<p id="deuteronomy-28-22"><span class="verse-num">28:22</span> <span class="verse-body">percutiat te Dominus egestate febri et frigore ardore et aestu et aere corrupto ac robigine et persequatur donec pereas</span></p>
<p id="deuteronomy-28-23"><span class="verse-num">28:23</span> <span class="verse-body">sit caelum quod supra te est aeneum et terra quam calcas ferrea</span></p>
<p id="deuteronomy-28-24"><span class="verse-num">28:24</span> <span class="verse-body">det Dominus imbrem terrae tuae pulverem et de caelo descendat super te cinis donec conteraris</span></p>
<p id="deuteronomy-28-25"><span class="verse-num">28:25</span> <span class="verse-body">tradat te Dominus corruentem ante hostes tuos per unam viam egrediaris contra eos et per septem fugias et dispergaris per omnia regna terrae</span></p>
<p id="deuteronomy-28-26"><span class="verse-num">28:26</span> <span class="verse-body">sitque cadaver tuum in escam cunctis volatilibus caeli et bestiis terrae et non sit qui abigat</span></p>
<p id="deuteronomy-28-27"><span class="verse-num">28:27</span> <span class="verse-body">percutiat te Dominus ulcere Aegypti et parte corporis per quam stercora digeruntur scabie quoque et prurigine ita ut curari nequeas</span></p>
<p id="deuteronomy-28-28"><span class="verse-num">28:28</span> <span class="verse-body">percutiat te Dominus amentia et caecitate ac furore mentis</span></p>
<p id="deuteronomy-28-29"><span class="verse-num">28:29</span> <span class="verse-body">et palpes in meridie sicut palpare solet caecus in tenebris et non dirigas vias tuas omnique tempore calumniam sustineas et opprimaris violentia nec habeas qui liberet te</span></p>
<p id="deuteronomy-28-30"><span class="verse-num">28:30</span> <span class="verse-body">uxorem accipias et alius dormiat cum ea domum aedifices et non habites in ea plantes vineam et non vindemies eam</span></p>
<p id="deuteronomy-28-31"><span class="verse-num">28:31</span> <span class="verse-body">bos tuus immoletur coram te et non comedas ex eo asinus tuus rapiatur in conspectu tuo et non reddatur tibi oves tuae dentur inimicis tuis et non sit qui te adiuvet</span></p>
<p id="deuteronomy-28-32"><span class="verse-num">28:32</span> <span class="verse-body">filii tui et filiae tuae tradantur alteri populo videntibus oculis tuis et deficientibus ad conspectum eorum tota die et non sit fortitudo in manu tua</span></p>
<p id="deuteronomy-28-33"><span class="verse-num">28:33</span> <span class="verse-body">fructus terrae tuae et omnes labores tuos comedat populus quem ignoras et sis semper calumniam sustinens et oppressus cunctis diebus</span></p>
<p id="deuteronomy-28-34"><span class="verse-num">28:34</span> <span class="verse-body">et stupens ad terrorem eorum quae videbunt oculi tui</span></p>
<p id="deuteronomy-28-35"><span class="verse-num">28:35</span> <span class="verse-body">percutiat te Dominus ulcere pessimo in genibus et in suris sanarique non possis a planta pedis usque ad verticem tuum</span></p>
<p id="deuteronomy-28-36"><span class="verse-num">28:36</span> <span class="verse-body">ducet Dominus te et regem tuum quem constitueris super te in gentem quam ignoras tu et patres tui et servies ibi diis alienis ligno et lapidi</span></p>
<p id="deuteronomy-28-37"><span class="verse-num">28:37</span> <span class="verse-body">et eris perditus in proverbium ac fabulam omnibus populis ad quos te introduxerit Dominus</span></p>
<p id="deuteronomy-28-38"><span class="verse-num">28:38</span> <span class="verse-body">sementem multam iacies in terram et modicum congregabis quia lucustae omnia devorabunt</span></p>
<p id="deuteronomy-28-39"><span class="verse-num">28:39</span> <span class="verse-body">vineam plantabis et fodies et vinum non bibes nec colliges ex ea quippiam quoniam vastabitur vermibus</span></p>
<p id="deuteronomy-28-40"><span class="verse-num">28:40</span> <span class="verse-body">olivas habebis in omnibus terminis tuis et non ungueris oleo quia defluent et peribunt</span></p>
<p id="deuteronomy-28-41"><span class="verse-num">28:41</span> <span class="verse-body">filios generabis et filias et non frueris eis quoniam ducentur in captivitatem</span></p>
<p id="deuteronomy-28-42"><span class="verse-num">28:42</span> <span class="verse-body">omnes arbores tuas et fruges terrae tuae robigo consumet</span></p>
<p id="deuteronomy-28-43"><span class="verse-num">28:43</span> <span class="verse-body">advena qui tecum versatur in terra ascendet super te eritque sublimior tu autem descendes et eris inferior</span></p>
<p id="deuteronomy-28-44"><span class="verse-num">28:44</span> <span class="verse-body">ipse fenerabit tibi et tu non fenerabis ei ipse erit in caput et tu eris in caudam</span></p>
<p id="deuteronomy-28-45"><span class="verse-num">28:45</span> <span class="verse-body">et venient super te omnes maledictiones istae et persequentes adprehendent te donec intereas quia non audisti vocem Domini Dei tui nec servasti mandata eius et caerimonias quas praecepit tibi</span></p>
<p id="deuteronomy-28-46"><span class="verse-num">28:46</span> <span class="verse-body">et erunt in te signa atque prodigia et in semine tuo usque in sempiternum</span></p>
<p id="deuteronomy-28-47"><span class="verse-num">28:47</span> <span class="verse-body">eo quod non servieris Domino Deo tuo in gaudio cordisque laetitia propter rerum omnium abundantiam</span></p>
<p id="deuteronomy-28-48"><span class="verse-num">28:48</span> <span class="verse-body">servies inimico tuo quem inmittet Dominus tibi in fame et siti et nuditate et omnium penuria et ponet iugum ferreum super cervicem tuam donec te conterat</span></p>
<p id="deuteronomy-28-49"><span class="verse-num">28:49</span> <span class="verse-body">adducet Dominus super te gentem de longinquo et de extremis finibus terrae in similitudinem aquilae volantis cum impetu cuius linguam intellegere non possis</span></p>
<p id="deuteronomy-28-50"><span class="verse-num">28:50</span> <span class="verse-body">gentem procacissimam quae non deferat seni nec misereatur parvulo</span></p>
<p id="deuteronomy-28-51"><span class="verse-num">28:51</span> <span class="verse-body">et devoret fructum iumentorum tuorum ac fruges terrae tuae donec intereas et non relinquat tibi triticum vinum et oleum armenta boum et greges ovium donec te disperdat</span></p>
<p id="deuteronomy-28-52"><span class="verse-num">28:52</span> <span class="verse-body">et conterat in cunctis urbibus tuis et destruantur muri tui firmi atque sublimes in quibus habebas fiduciam in omni terra tua obsideberis intra portas tuas in omni terra quam dabit tibi Dominus Deus tuus</span></p>
<p id="deuteronomy-28-53"><span class="verse-num">28:53</span> <span class="verse-body">et comedes fructum uteri tui et carnes filiorum et filiarum tuarum quas dedit tibi Dominus Deus tuus in angustia et vastitate qua opprimet te hostis tuus</span></p>
<p id="deuteronomy-28-54"><span class="verse-num">28:54</span> <span class="verse-body">homo delicatus in te et luxuriosus valde invidebit fratri suo et uxori quae cubat in sinu suo</span></p>
<p id="deuteronomy-28-55"><span class="verse-num">28:55</span> <span class="verse-body">ne det eis de carnibus filiorum suorum quas comedet eo quod nihil habeat aliud in obsidione et penuria qua vastaverint te inimici tui intra omnes portas tuas</span></p>
<p id="deuteronomy-28-56"><span class="verse-num">28:56</span> <span class="verse-body">tenera mulier et delicata quae super terram ingredi non valebat nec pedis vestigium figere propter mollitiem et teneritudinem nimiam invidebit viro suo qui cubat in sinu eius super filii et filiae carnibus</span></p>
<p id="deuteronomy-28-57"><span class="verse-num">28:57</span> <span class="verse-body">et inluvie secundarum quae egrediuntur de medio feminum eius et super liberis qui eadem hora nati sunt comedent enim eos clam propter rerum omnium penuriam in obsidione et vastitate qua opprimet te inimicus tuus intra portas tuas</span></p>
<p id="deuteronomy-28-58"><span class="verse-num">28:58</span> <span class="verse-body">nisi custodieris et feceris omnia verba legis huius quae scripta sunt in hoc volumine et timueris nomen eius gloriosum et terribile hoc est Dominum Deum tuum</span></p>
<p id="deuteronomy-28-59"><span class="verse-num">28:59</span> <span class="verse-body">augebit Dominus plagas tuas et plagas seminis tui plagas magnas et perseverantes infirmitates pessimas et perpetuas</span></p>
<p id="deuteronomy-28-60"><span class="verse-num">28:60</span> <span class="verse-body">et convertet in te omnes adflictiones Aegypti quas timuisti et adherebunt tibi</span></p>
<p id="deuteronomy-28-61"><span class="verse-num">28:61</span> <span class="verse-body">insuper et universos languores et plagas quae non sunt scriptae in volumine legis huius inducet Dominus super te donec te conterat</span></p>
<p id="deuteronomy-28-62"><span class="verse-num">28:62</span> <span class="verse-body">et remanebitis pauci numero qui prius eratis sicut astra caeli prae multitudine quoniam non audisti vocem Domini Dei tui</span></p>
<p id="deuteronomy-28-63"><span class="verse-num">28:63</span> <span class="verse-body">et sicut ante laetatus est Dominus super vos bene vobis faciens vosque multiplicans sic laetabitur disperdens vos atque subvertens ut auferamini de terra ad quam ingredieris possidendam</span></p>
<p id="deuteronomy-28-64"><span class="verse-num">28:64</span> <span class="verse-body">disperget te Dominus in omnes populos a summitate terrae usque ad terminos eius et servies ibi diis alienis quos et tu ignoras et patres tui lignis et lapidibus</span></p>
<p id="deuteronomy-28-65"><span class="verse-num">28:65</span> <span class="verse-body">in gentibus quoque illis non quiesces neque erit requies vestigio pedis tui dabit enim tibi Dominus ibi cor pavidum et deficientes oculos et animam maerore consumptam</span></p>
<p id="deuteronomy-28-66"><span class="verse-num">28:66</span> <span class="verse-body">et erit vita tua quasi pendens ante te timebis nocte et die et non credes vitae tuae</span></p>
<p id="deuteronomy-28-67"><span class="verse-num">28:67</span> <span class="verse-body">mane dices quis mihi det vesperum et vespere quis mihi det mane propter cordis tui formidinem qua terreberis et propter ea quae tuis videbis oculis</span></p>
<p id="deuteronomy-28-68"><span class="verse-num">28:68</span> <span class="verse-body">reducet te Dominus classibus in Aegyptum per viam de qua dixi tibi ut eam amplius non videres ibi venderis inimicis tuis in servos et ancillas et non erit qui emat __________________________________________________________________</span></p>
<h2 id="deuteronomy-ch-29">Chapter 29</h2>
<p class="verses"><a href="#deuteronomy-29-1">1</a> <a href="#deuteronomy-29-2">2</a> <a href="#deuteronomy-29-3">3</a> <a href="#deuteronomy-29-4">4</a> <a href="#deuteronomy-29-5">5</a> <a href="#deuteronomy-29-6">6</a> <a href="#deuteronomy-29-7">7</a> <a href="#deuteronomy-29-8">8</a> <a href="#deuteronomy-29-9">9</a> <a href="#deuteronomy-29-10">10</a> <a href="#deuteronomy-29-11">11</a> <a href="#deuteronomy-29-12">12</a> <a href="#deuteronomy-29-13">13</a> <a href="#deuteronomy-29-14">14</a> <a href="#deuteronomy-29-15">15</a> <a href="#deuteronomy-29-16">16</a> <a href="#deuteronomy-29-17">17</a> <a href="#deuteronomy-29-18">18</a> <a href="#deuteronomy-29-19">19</a> <a href="#deuteronomy-29-20">20</a> <a href="#deuteronomy-29-21">21</a> <a href="#deuteronomy-29-22">22</a> <a href="#deuteronomy-29-23">23</a> <a href="#deuteronomy-29-24">24</a> <a href="#deuteronomy-29-25">25</a> <a href="#deuteronomy-29-26">26</a> <a href="#deuteronomy-29-27">27</a> <a href="#deuteronomy-29-28">28</a> <a href="#deuteronomy-29-29">29</a></p>
<p id="deuteronomy-29-1"><span class="verse-num">29:1</span> <span class="verse-body">haec sunt verba foederis quod praecepit Dominus Mosi ut feriret cum filiis Israhel in terra Moab praeter illud foedus quod cum eis pepigit in Horeb</span></p>
<p id="deuteronomy-29-2"><span class="verse-num">29:2</span> <span class="verse-body">vocavitque Moses omnem Israhelem et dixit ad eos vos vidistis universa quae fecit Dominus coram vobis in terra Aegypti Pharaoni et omnibus servis eius universaeque terrae illius</span></p>
<p id="deuteronomy-29-3"><span class="verse-num">29:3</span> <span class="verse-body">temptationes magnas quas viderunt oculi tui signa illa portentaque ingentia</span></p>
<p id="deuteronomy-29-4"><span class="verse-num">29:4</span> <span class="verse-body">et non dedit Dominus vobis cor intellegens et oculos videntes et aures quae possint audire usque in praesentem diem</span></p>
<p id="deuteronomy-29-5"><span class="verse-num">29:5</span> <span class="verse-body">adduxi vos quadraginta annis per desertum non sunt adtrita vestimenta vestra nec calciamenta pedum tuorum vetustate consumpta sunt</span></p>
<p id="deuteronomy-29-6"><span class="verse-num">29:6</span> <span class="verse-body">panem non comedistis vinum et siceram non bibistis ut sciretis quia ego sum Dominus Deus vester</span></p>
<p id="deuteronomy-29-7"><span class="verse-num">29:7</span> <span class="verse-body">et venistis ad locum hunc egressusque est Seon rex Esebon et Og rex Basan occurrens nobis ad pugnam et percussimus eos</span></p>
<p id="deuteronomy-29-8"><span class="verse-num">29:8</span> <span class="verse-body">et tulimus terram eorum ac tradidimus possidendam Ruben et Gad et dimidiae tribui Manasse</span></p>
<p id="deuteronomy-29-9"><span class="verse-num">29:9</span> <span class="verse-body">custodite ergo verba pacti huius et implete ea ut intellegatis universa quae facitis</span></p>
<p id="deuteronomy-29-10"><span class="verse-num">29:10</span> <span class="verse-body">vos statis hodie cuncti coram Domino Deo vestro principes vestri ac tribus et maiores natu atque doctores omnis populus Israhel</span></p>
<p id="deuteronomy-29-11"><span class="verse-num">29:11</span> <span class="verse-body">liberi et uxores vestrae et advena qui tecum moratur in castris exceptis lignorum caesoribus et his qui conportant aquas</span></p>
<p id="deuteronomy-29-12"><span class="verse-num">29:12</span> <span class="verse-body">ut transeas in foedere Domini Dei tui et in iureiurando quod hodie Dominus Deus tuus percutit tecum</span></p>
<p id="deuteronomy-29-13"><span class="verse-num">29:13</span> <span class="verse-body">ut suscitet te sibi in populum et ipse sit Deus tuus sicut locutus est tibi et sicut iuravit patribus tuis Abraham Isaac et Iacob</span></p>
<p id="deuteronomy-29-14"><span class="verse-num">29:14</span> <span class="verse-body">nec vobis solis ego hoc foedus ferio et haec iuramenta confirmo</span></p>
<p id="deuteronomy-29-15"><span class="verse-num">29:15</span> <span class="verse-body">sed cunctis praesentibus et absentibus</span></p>
<p id="deuteronomy-29-16"><span class="verse-num">29:16</span> <span class="verse-body">vos enim nostis ut habitaverimus in terra Aegypti et quomodo transierimus per medium nationum quas transeuntes</span></p>
<p id="deuteronomy-29-17"><span class="verse-num">29:17</span> <span class="verse-body">vidistis abominationes et sordes id est idola eorum lignum et lapidem argentum et aurum quae colebant</span></p>
<p id="deuteronomy-29-18"><span class="verse-num">29:18</span> <span class="verse-body">ne forte sit inter vos vir aut mulier familia aut tribus cuius cor aversum est hodie a Domino Deo vestro ut vadat et serviat diis illarum gentium et sit inter vos radix germinans fel et amaritudinem</span></p>
<p id="deuteronomy-29-19"><span class="verse-num">29:19</span> <span class="verse-body">cumque audierit verba iuramenti huius benedicat sibi in corde suo dicens pax erit mihi et ambulabo in pravitate cordis mei et adsumat ebria sitientem</span></p>
<p id="deuteronomy-29-20"><span class="verse-num">29:20</span> <span class="verse-body">et Dominus non ignoscat ei sed tunc quam maxime furor eius fumet et zelus contra hominem illum et sedeant super eo omnia maledicta quae scripta sunt in hoc volumine et deleat nomen eius sub caelo</span></p>
<p id="deuteronomy-29-21"><span class="verse-num">29:21</span> <span class="verse-body">et consumat eum in perditionem ex omnibus tribubus Israhel iuxta maledictiones quae in libro legis huius ac foederis continentur</span></p>
<p id="deuteronomy-29-22"><span class="verse-num">29:22</span> <span class="verse-body">dicetque sequens generatio et filii qui nascentur deinceps et peregrini qui de longe venerint videntes plagas terrae illius et infirmitates quibus eam adflixerit Dominus</span></p>
<p id="deuteronomy-29-23"><span class="verse-num">29:23</span> <span class="verse-body">sulphure et salis ardore conburens ita ut ultra non seratur nec virens quippiam germinet in exemplum subversionis Sodomae et Gomorrae Adamae et Seboim quas subvertit Dominus in ira et furore suo</span></p>
<p id="deuteronomy-29-24"><span class="verse-num">29:24</span> <span class="verse-body">et dicent omnes gentes quare sic fecit Dominus terrae huic quae est haec ira furoris eius inmensa</span></p>
<p id="deuteronomy-29-25"><span class="verse-num">29:25</span> <span class="verse-body">et respondebunt quia dereliquerunt pactum Domini quod pepigit cum patribus eorum quando eduxit eos de terra Aegypti</span></p>
<p id="deuteronomy-29-26"><span class="verse-num">29:26</span> <span class="verse-body">et servierunt diis alienis et adoraverunt eos quos nesciebant et quibus non fuerant adtributi</span></p>
<p id="deuteronomy-29-27"><span class="verse-num">29:27</span> <span class="verse-body">idcirco iratus est furor Domini contra terram istam ut induceret super eam omnia maledicta quae in hoc volumine scripta sunt</span></p>
<p id="deuteronomy-29-28"><span class="verse-num">29:28</span> <span class="verse-body">et eiecit eos de terra sua in ira et furore et indignatione maxima proiecitque in terram alienam sicut hodie conprobatur</span></p>
<p id="deuteronomy-29-29"><span class="verse-num">29:29</span> <span class="verse-body">abscondita Domino Deo nostro quae manifesta sunt nobis et filiis nostris usque in aeternum ut faciamus universa legis huius __________________________________________________________________</span></p>
<h2 id="deuteronomy-ch-30">Chapter 30</h2>
<p class="verses"><a href="#deuteronomy-30-1">1</a> <a href="#deuteronomy-30-2">2</a> <a href="#deuteronomy-30-3">3</a> <a href="#deuteronomy-30-4">4</a> <a href="#deuteronomy-30-5">5</a> <a href="#deuteronomy-30-6">6</a> <a href="#deuteronomy-30-7">7</a> <a href="#deuteronomy-30-8">8</a> <a href="#deuteronomy-30-9">9</a> <a href="#deuteronomy-30-10">10</a> <a href="#deuteronomy-30-11">11</a> <a href="#deuteronomy-30-12">12</a> <a href="#deuteronomy-30-13">13</a> <a href="#deuteronomy-30-14">14</a> <a href="#deuteronomy-30-15">15</a> <a href="#deuteronomy-30-16">16</a> <a href="#deuteronomy-30-17">17</a> <a href="#deuteronomy-30-18">18</a> <a href="#deuteronomy-30-19">19</a> <a href="#deuteronomy-30-20">20</a></p>
<p id="deuteronomy-30-1"><span class="verse-num">30:1</span> <span class="verse-body">cum ergo venerint super te omnes sermones isti benedictio sive maledictio quam proposui in conspectu tuo et ductus paenitudine cordis tui in universis gentibus in quas disperserit te Dominus Deus tuus</span></p>
<p id="deuteronomy-30-2"><span class="verse-num">30:2</span> <span class="verse-body">reversus fueris ad eum et oboedieris eius imperiis sicut ego hodie praecipio tibi cum filiis tuis in toto corde tuo et in tota anima tua</span></p>
<p id="deuteronomy-30-3"><span class="verse-num">30:3</span> <span class="verse-body">reducet Dominus Deus tuus captivitatem tuam ac miserebitur tui et rursum congregabit te de cunctis populis in quos te ante dispersit</span></p>
<p id="deuteronomy-30-4"><span class="verse-num">30:4</span> <span class="verse-body">si ad cardines caeli fueris dissipatus inde te retrahet Dominus Deus tuus</span></p>
<p id="deuteronomy-30-5"><span class="verse-num">30:5</span> <span class="verse-body">et adsumet atque introducet in terram quam possederunt patres tui et obtinebis eam et benedicens tibi maioris numeri esse te faciet quam fuerunt patres tui</span></p>
<p id="deuteronomy-30-6"><span class="verse-num">30:6</span> <span class="verse-body">circumcidet Dominus Deus tuus cor tuum et cor seminis tui ut diligas Dominum Deum tuum in toto corde tuo et in tota anima tua et possis vivere</span></p>
<p id="deuteronomy-30-7"><span class="verse-num">30:7</span> <span class="verse-body">omnes autem maledictiones has convertet super inimicos tuos et eos qui oderunt te et persequuntur</span></p>
<p id="deuteronomy-30-8"><span class="verse-num">30:8</span> <span class="verse-body">tu autem reverteris et audies vocem Domini Dei tui faciesque universa mandata quae ego praecipio tibi hodie</span></p>
<p id="deuteronomy-30-9"><span class="verse-num">30:9</span> <span class="verse-body">et abundare te faciet Dominus Deus tuus in cunctis operibus manuum tuarum in subole uteri tui et in fructu iumentorum tuorum in ubertate terrae tuae et in rerum omnium largitate revertetur enim Dominus ut gaudeat super te in omnibus bonis sicut gavisus est in patribus tuis</span></p>
<p id="deuteronomy-30-10"><span class="verse-num">30:10</span> <span class="verse-body">si tamen audieris vocem Domini Dei tui et custodieris praecepta eius et caerimonias quae in hac lege conscriptae sunt et revertaris ad Dominum Deum tuum in toto corde tuo et in tota anima tua</span></p>
<p id="deuteronomy-30-11"><span class="verse-num">30:11</span> <span class="verse-body">mandatum hoc quod ego praecipio tibi hodie non supra te est neque procul positum</span></p>
<p id="deuteronomy-30-12"><span class="verse-num">30:12</span> <span class="verse-body">nec in caelo situm ut possis dicere quis nostrum ad caelum valet conscendere ut deferat illud ad nos et audiamus atque opere conpleamus</span></p>
<p id="deuteronomy-30-13"><span class="verse-num">30:13</span> <span class="verse-body">neque trans mare positum ut causeris et dicas quis e nobis transfretare poterit mare et illud ad nos usque deferre ut possimus audire et facere quod praeceptum est</span></p>
<p id="deuteronomy-30-14"><span class="verse-num">30:14</span> <span class="verse-body">sed iuxta te est sermo valde in ore tuo et in corde tuo ut facias illum</span></p>
<p id="deuteronomy-30-15"><span class="verse-num">30:15</span> <span class="verse-body">considera quod hodie proposuerim in conspectu tuo vitam et bonum et e contrario mortem et malum</span></p>
<p id="deuteronomy-30-16"><span class="verse-num">30:16</span> <span class="verse-body">ut diligas Dominum Deum tuum et ambules in viis eius et custodias mandata illius et caerimonias atque iudicia et vivas ac multiplicet te benedicatque tibi in terra ad quam ingredieris possidendam</span></p>
<p id="deuteronomy-30-17"><span class="verse-num">30:17</span> <span class="verse-body">sin autem aversum fuerit cor tuum et audire nolueris atque errore deceptus adoraveris deos alienos et servieris eis</span></p>
<p id="deuteronomy-30-18"><span class="verse-num">30:18</span> <span class="verse-body">praedico tibi hodie quod pereas et parvo tempore moreris in terra ad quam Iordane transmisso ingredieris possidendam</span></p>
<p id="deuteronomy-30-19"><span class="verse-num">30:19</span> <span class="verse-body">testes invoco hodie caelum et terram quod proposuerim vobis vitam et mortem bonum et malum benedictionem et maledictionem elige ergo vitam ut et tu vivas et semen tuum</span></p>
<p id="deuteronomy-30-20"><span class="verse-num">30:20</span> <span class="verse-body">et diligas Dominum Deum tuum atque oboedias voci eius et illi adhereas ipse est enim vita tua et longitudo dierum tuorum ut habites in terra pro qua iuravit Dominus patribus tuis Abraham Isaac et Iacob ut daret eam illis __________________________________________________________________</span></p>
<h2 id="deuteronomy-ch-31">Chapter 31</h2>
<p class="verses"><a href="#deuteronomy-31-1">1</a> <a href="#deuteronomy-31-2">2</a> <a href="#deuteronomy-31-3">3</a> <a href="#deuteronomy-31-4">4</a> <a href="#deuteronomy-31-5">5</a> <a href="#deuteronomy-31-6">6</a> <a href="#deuteronomy-31-7">7</a> <a href="#deuteronomy-31-8">8</a> <a href="#deuteronomy-31-9">9</a> <a href="#deuteronomy-31-10">10</a> <a href="#deuteronomy-31-11">11</a> <a href="#deuteronomy-31-12">12</a> <a href="#deuteronomy-31-13">13</a> <a href="#deuteronomy-31-14">14</a> <a href="#deuteronomy-31-15">15</a> <a href="#deuteronomy-31-16">16</a> <a href="#deuteronomy-31-17">17</a> <a href="#deuteronomy-31-18">18</a> <a href="#deuteronomy-31-19">19</a> <a href="#deuteronomy-31-20">20</a> <a href="#deuteronomy-31-21">21</a> <a href="#deuteronomy-31-22">22</a> <a href="#deuteronomy-31-23">23</a> <a href="#deuteronomy-31-24">24</a> <a href="#deuteronomy-31-25">25</a> <a href="#deuteronomy-31-26">26</a> <a href="#deuteronomy-31-27">27</a> <a href="#deuteronomy-31-28">28</a> <a href="#deuteronomy-31-29">29</a> <a href="#deuteronomy-31-30">30</a></p>
<p id="deuteronomy-31-1"><span class="verse-num">31:1</span> <span class="verse-body">abiit itaque Moses et locutus est omnia verba haec ad universum Israhel</span></p>
<p id="deuteronomy-31-2"><span class="verse-num">31:2</span> <span class="verse-body">et dixit ad eos centum viginti annorum sum hodie non possum ultra egredi et ingredi praesertim cum et Dominus dixerit mihi non transibis Iordanem istum</span></p>
<p id="deuteronomy-31-3"><span class="verse-num">31:3</span> <span class="verse-body">Dominus ergo Deus tuus transibit ante te ipse delebit omnes gentes has in conspectu tuo et possidebis eas et Iosue iste transibit ante te sicut locutus est Dominus</span></p>
<p id="deuteronomy-31-4"><span class="verse-num">31:4</span> <span class="verse-body">facietque Dominus eis sicut fecit Seon et Og regibus Amorreorum et terrae eorum delebitque eos</span></p>
<p id="deuteronomy-31-5"><span class="verse-num">31:5</span> <span class="verse-body">cum ergo et hos tradiderit vobis similiter facietis eis sicut praecepi vobis</span></p>
<p id="deuteronomy-31-6"><span class="verse-num">31:6</span> <span class="verse-body">viriliter agite et confortamini nolite timere nec paveatis a conspectu eorum quia Dominus Deus tuus ipse est ductor tuus et non dimittet nec derelinquet te</span></p>
<p id="deuteronomy-31-7"><span class="verse-num">31:7</span> <span class="verse-body">vocavitque Moses Iosue et dixit ei coram omni Israhel confortare et esto robustus tu enim introduces populum istum in terram quam daturum se patribus eorum iuravit Dominus et tu eam sorte divides</span></p>
<p id="deuteronomy-31-8"><span class="verse-num">31:8</span> <span class="verse-body">et Dominus qui ductor vester est ipse erit tecum non dimittet nec derelinquet te noli timere nec paveas</span></p>
<p id="deuteronomy-31-9"><span class="verse-num">31:9</span> <span class="verse-body">scripsit itaque Moses legem hanc et tradidit eam sacerdotibus filiis Levi qui portabant arcam foederis Domini et cunctis senioribus Israhelis</span></p>
<p id="deuteronomy-31-10"><span class="verse-num">31:10</span> <span class="verse-body">praecepitque eis dicens post septem annos anno remissionis in sollemnitate tabernaculorum</span></p>
<p id="deuteronomy-31-11"><span class="verse-num">31:11</span> <span class="verse-body">convenientibus cunctis ex Israhel ut appareant in conspectu Domini Dei tui in loco quem elegerit Dominus leges verba legis huius coram omni Israhel audientibus eis</span></p>
<p id="deuteronomy-31-12"><span class="verse-num">31:12</span> <span class="verse-body">et in unum omni populo congregato tam viris quam mulieribus parvulis et advenis qui sunt intra portas tuas ut audientes discant et timeant Dominum Deum vestrum et custodiant impleantque omnes sermones legis huius</span></p>
<p id="deuteronomy-31-13"><span class="verse-num">31:13</span> <span class="verse-body">filii quoque eorum qui nunc ignorant audire possint et timeant Dominum Deum suum cunctis diebus quibus versantur in terra ad quam vos Iordane transito pergitis obtinendam</span></p>
<p id="deuteronomy-31-14"><span class="verse-num">31:14</span> <span class="verse-body">et ait Dominus ad Mosen ecce prope sunt dies mortis tuae voca Iosue et state in tabernaculo testimonii ut praecipiam ei abierunt ergo Moses et Iosue et steterunt in tabernaculo testimonii</span></p>
<p id="deuteronomy-31-15"><span class="verse-num">31:15</span> <span class="verse-body">apparuitque Dominus ibi in columna nubis quae stetit in introitu tabernaculi</span></p>
<p id="deuteronomy-31-16"><span class="verse-num">31:16</span> <span class="verse-body">dixitque Dominus ad Mosen ecce tu dormies cum patribus tuis et populus iste consurgens fornicabitur post deos alienos in terra ad quam ingredietur et habitabit in ea ibi derelinquet me et irritum faciet foedus quod pepigi cum eo</span></p>
<p id="deuteronomy-31-17"><span class="verse-num">31:17</span> <span class="verse-body">et irascetur furor meus contra eum in die illo et derelinquam eum et abscondam faciem meam ab eo et erit in devorationem invenient eum omnia mala et adflictiones ita ut dicat in illo die vere quia non est Deus mecum invenerunt me haec mala</span></p>
<p id="deuteronomy-31-18"><span class="verse-num">31:18</span> <span class="verse-body">ego autem abscondam et celabo faciem meam in die illo propter omnia mala quae fecit quia secutus est deos alienos</span></p>
<p id="deuteronomy-31-19"><span class="verse-num">31:19</span> <span class="verse-body">nunc itaque scribite vobis canticum istud et docete filios Israhel ut memoriter teneant et ore decantent et sit mihi carmen istud pro testimonio inter filios Israhel</span></p>
<p id="deuteronomy-31-20"><span class="verse-num">31:20</span> <span class="verse-body">introducam enim eum in terram pro qua iuravi patribus eius lacte et melle manantem cumque comederint et saturati crassique fuerint avertentur ad deos alienos et servient eis et detrahent mihi et irritum facient pactum meum</span></p>
<p id="deuteronomy-31-21"><span class="verse-num">31:21</span> <span class="verse-body">postquam invenerint eum mala multa et adflictiones respondebit ei canticum istud pro testimonio quod nulla delebit oblivio ex ore seminis tui scio enim cogitationes eius quae facturus sit hodie antequam introducam eum in terram quam ei pollicitus sum</span></p>
<p id="deuteronomy-31-22"><span class="verse-num">31:22</span> <span class="verse-body">scripsit ergo Moses canticum et docuit filios Israhel</span></p>
<p id="deuteronomy-31-23"><span class="verse-num">31:23</span> <span class="verse-body">praecepitque Iosue filio Nun et ait confortare et esto robustus tu enim introduces filios Israhel in terram quam pollicitus sum et ego ero tecum</span></p>
<p id="deuteronomy-31-24"><span class="verse-num">31:24</span> <span class="verse-body">postquam ergo scripsit Moses verba legis huius in volumine atque conplevit</span></p>
<p id="deuteronomy-31-25"><span class="verse-num">31:25</span> <span class="verse-body">praecepit Levitis qui portabant arcam foederis Domini dicens</span></p>
<p id="deuteronomy-31-26"><span class="verse-num">31:26</span> <span class="verse-body">tollite librum istum et ponite eum in latere arcae foederis Domini Dei vestri ut sit ibi contra te in testimonio</span></p>
<p id="deuteronomy-31-27"><span class="verse-num">31:27</span> <span class="verse-body">ego enim scio contentionem tuam et cervicem tuam durissimam adhuc vivente me et ingrediente vobiscum semper contentiose egistis contra Dominum quanto magis cum mortuus fuero</span></p>
<p id="deuteronomy-31-28"><span class="verse-num">31:28</span> <span class="verse-body">congregate ad me omnes maiores natu per tribus vestras atque doctores et loquar audientibus eis sermones istos et invocabo contra eos caelum et terram</span></p>
<p id="deuteronomy-31-29"><span class="verse-num">31:29</span> <span class="verse-body">novi enim quod post mortem meam inique agetis et declinabitis cito de via quam praecepi vobis et occurrent vobis mala in extremo tempore quando feceritis malum in conspectu Domini ut inritetis eum per opera manuum vestrarum</span></p>
<p id="deuteronomy-31-30"><span class="verse-num">31:30</span> <span class="verse-body">locutus est ergo Moses audiente universo coetu Israhel verba carminis huius et ad finem usque conplevit __________________________________________________________________</span></p>
<h2 id="deuteronomy-ch-32">Chapter 32</h2>
<p class="verses"><a href="#deuteronomy-32-1">1</a> <a href="#deuteronomy-32-2">2</a> <a href="#deuteronomy-32-3">3</a> <a href="#deuteronomy-32-4">4</a> <a href="#deuteronomy-32-5">5</a> <a href="#deuteronomy-32-6">6</a> <a href="#deuteronomy-32-7">7</a> <a href="#deuteronomy-32-8">8</a> <a href="#deuteronomy-32-9">9</a> <a href="#deuteronomy-32-10">10</a> <a href="#deuteronomy-32-11">11</a> <a href="#deuteronomy-32-12">12</a> <a href="#deuteronomy-32-13">13</a> <a href="#deuteronomy-32-14">14</a> <a href="#deuteronomy-32-15">15</a> <a href="#deuteronomy-32-16">16</a> <a href="#deuteronomy-32-17">17</a> <a href="#deuteronomy-32-18">18</a> <a href="#deuteronomy-32-19">19</a> <a href="#deuteronomy-32-20">20</a> <a href="#deuteronomy-32-21">21</a> <a href="#deuteronomy-32-22">22</a> <a href="#deuteronomy-32-23">23</a> <a href="#deuteronomy-32-24">24</a> <a href="#deuteronomy-32-25">25</a> <a href="#deuteronomy-32-26">26</a> <a href="#deuteronomy-32-27">27</a> <a href="#deuteronomy-32-28">28</a> <a href="#deuteronomy-32-29">29</a> <a href="#deuteronomy-32-30">30</a> <a href="#deuteronomy-32-31">31</a> <a href="#deuteronomy-32-32">32</a> <a href="#deuteronomy-32-33">33</a> <a href="#deuteronomy-32-34">34</a> <a href="#deuteronomy-32-35">35</a> <a href="#deuteronomy-32-36">36</a> <a href="#deuteronomy-32-37">37</a> <a href="#deuteronomy-32-38">38</a> <a href="#deuteronomy-32-39">39</a> <a href="#deuteronomy-32-40">40</a> <a href="#deuteronomy-32-41">41</a> <a href="#deuteronomy-32-42">42</a> <a href="#deuteronomy-32-43">43</a> <a href="#deuteronomy-32-44">44</a> <a href="#deuteronomy-32-45">45</a> <a href="#deuteronomy-32-46">46</a> <a href="#deuteronomy-32-47">47</a> <a href="#deuteronomy-32-48">48</a> <a href="#deuteronomy-32-49">49</a> <a href="#deuteronomy-32-50">50</a> <a href="#deuteronomy-32-51">51</a> <a href="#deuteronomy-32-52">52</a></p>
<p id="deuteronomy-32-1"><span class="verse-num">32:1</span> <span class="verse-body">audite caeli quae loquor audiat terra verba oris mei</span></p>
<p id="deuteronomy-32-2"><span class="verse-num">32:2</span> <span class="verse-body">concrescat in pluvia doctrina mea fluat ut ros eloquium meum quasi imber super herbam et quasi stillae super gramina</span></p>
<p id="deuteronomy-32-3"><span class="verse-num">32:3</span> <span class="verse-body">quia nomen Domini invocabo date magnificentiam Deo nostro</span></p>
<p id="deuteronomy-32-4"><span class="verse-num">32:4</span> <span class="verse-body">Dei perfecta sunt opera et omnes viae eius iudicia Deus fidelis et absque ulla iniquitate iustus et rectus</span></p>
<p id="deuteronomy-32-5"><span class="verse-num">32:5</span> <span class="verse-body">peccaverunt ei non filii eius in sordibus generatio prava atque perversa</span></p>
<p id="deuteronomy-32-6"><span class="verse-num">32:6</span> <span class="verse-body">haecine reddis Domino popule stulte et insipiens numquid non ipse est pater tuus qui possedit et fecit et creavit te</span></p>
<p id="deuteronomy-32-7"><span class="verse-num">32:7</span> <span class="verse-body">memento dierum antiquorum cogita generationes singulas interroga patrem tuum et adnuntiabit tibi maiores tuos et dicent tibi</span></p>
<p id="deuteronomy-32-8"><span class="verse-num">32:8</span> <span class="verse-body">quando dividebat Altissimus gentes quando separabat filios Adam constituit terminos populorum iuxta numerum filiorum Israhel</span></p>
<p id="deuteronomy-32-9"><span class="verse-num">32:9</span> <span class="verse-body">pars autem Domini populus eius Iacob funiculus hereditatis eius</span></p>
<p id="deuteronomy-32-10"><span class="verse-num">32:10</span> <span class="verse-body">invenit eum in terra deserta in loco horroris et vastae solitudinis circumduxit eum et docuit et custodivit quasi pupillam oculi sui</span></p>
<p id="deuteronomy-32-11"><span class="verse-num">32:11</span> <span class="verse-body">sicut aquila provocans ad volandum pullos suos et super eos volitans expandit alas suas et adsumpsit eum atque portavit in umeris suis</span></p>
<p id="deuteronomy-32-12"><span class="verse-num">32:12</span> <span class="verse-body">Dominus solus dux eius fuit et non erat cum eo deus alienus</span></p>
<p id="deuteronomy-32-13"><span class="verse-num">32:13</span> <span class="verse-body">constituit eum super excelsam terram ut comederet fructus agrorum ut sugeret mel de petra oleumque de saxo durissimo</span></p>
<p id="deuteronomy-32-14"><span class="verse-num">32:14</span> <span class="verse-body">butyrum de armento et lac de ovibus cum adipe agnorum et arietum filiorum Basan et hircos cum medulla tritici et sanguinem uvae biberet meracissimum</span></p>
<p id="deuteronomy-32-15"><span class="verse-num">32:15</span> <span class="verse-body">incrassatus est dilectus et recalcitravit incrassatus inpinguatus dilatatus dereliquit Deum factorem suum et recessit a Deo salutari suo</span></p>
<p id="deuteronomy-32-16"><span class="verse-num">32:16</span> <span class="verse-body">provocaverunt eum in diis alienis et in abominationibus ad iracundiam concitaverunt</span></p>
<p id="deuteronomy-32-17"><span class="verse-num">32:17</span> <span class="verse-body">immolaverunt daemonibus et non Deo diis quos ignorabant novi recentesque venerunt quos non coluerunt patres eorum</span></p>
<p id="deuteronomy-32-18"><span class="verse-num">32:18</span> <span class="verse-body">Deum qui te genuit dereliquisti et oblitus es Domini creatoris tui</span></p>
<p id="deuteronomy-32-19"><span class="verse-num">32:19</span> <span class="verse-body">vidit Dominus et ad iracundiam concitatus est quia provocaverunt eum filii sui et filiae</span></p>
<p id="deuteronomy-32-20"><span class="verse-num">32:20</span> <span class="verse-body">et ait abscondam faciem meam ab eis et considerabo novissima eorum generatio enim perversa est et infideles filii</span></p>
<p id="deuteronomy-32-21"><span class="verse-num">32:21</span> <span class="verse-body">ipsi me provocaverunt in eo qui non erat Deus et inritaverunt in vanitatibus suis et ego provocabo eos in eo qui non est populus et in gente stulta inritabo illos</span></p>
<p id="deuteronomy-32-22"><span class="verse-num">32:22</span> <span class="verse-body">ignis succensus est in furore meo et ardebit usque ad inferni novissima devorabitque terram cum germine suo et montium fundamenta conburet</span></p>
<p id="deuteronomy-32-23"><span class="verse-num">32:23</span> <span class="verse-body">congregabo super eos mala et sagittas meas conplebo in eis</span></p>
<p id="deuteronomy-32-24"><span class="verse-num">32:24</span> <span class="verse-body">consumentur fame et devorabunt eos aves morsu amarissimo dentes bestiarum inmittam in eos cum furore trahentium super terram atque serpentium</span></p>
<p id="deuteronomy-32-25"><span class="verse-num">32:25</span> <span class="verse-body">foris vastabit eos gladius et intus pavor iuvenem simul ac virginem lactantem cum homine sene</span></p>
<p id="deuteronomy-32-26"><span class="verse-num">32:26</span> <span class="verse-body">dixi ubinam sunt cessare faciam ex hominibus memoriam eorum</span></p>
<p id="deuteronomy-32-27"><span class="verse-num">32:27</span> <span class="verse-body">sed propter iram inimicorum distuli ne forte superbirent hostes eorum et dicerent manus nostra excelsa et non Dominus fecit haec omnia</span></p>
<p id="deuteronomy-32-28"><span class="verse-num">32:28</span> <span class="verse-body">gens absque consilio est et sine prudentia</span></p>
<p id="deuteronomy-32-29"><span class="verse-num">32:29</span> <span class="verse-body">utinam saperent et intellegerent ac novissima providerent</span></p>
<p id="deuteronomy-32-30"><span class="verse-num">32:30</span> <span class="verse-body">quomodo persequatur unus mille et duo fugent decem milia nonne ideo quia Deus suus vendidit eos et Dominus conclusit illos</span></p>
<p id="deuteronomy-32-31"><span class="verse-num">32:31</span> <span class="verse-body">non enim est Deus noster ut deus eorum et inimici nostri sunt iudices</span></p>
<p id="deuteronomy-32-32"><span class="verse-num">32:32</span> <span class="verse-body">de vinea Sodomorum vinea eorum et de suburbanis Gomorrae uva eorum uva fellis et botri amarissimi</span></p>
<p id="deuteronomy-32-33"><span class="verse-num">32:33</span> <span class="verse-body">fel draconum vinum eorum et venenum aspidum insanabile</span></p>
<p id="deuteronomy-32-34"><span class="verse-num">32:34</span> <span class="verse-body">nonne haec condita sunt apud me et signata in thesauris meis</span></p>
<p id="deuteronomy-32-35"><span class="verse-num">32:35</span> <span class="verse-body">mea est ultio et ego retribuam in tempore ut labatur pes eorum iuxta est dies perditionis et adesse festinant tempora</span></p>
<p id="deuteronomy-32-36"><span class="verse-num">32:36</span> <span class="verse-body">iudicabit Dominus populum suum et in servis suis miserebitur videbit quod infirmata sit manus et clausi quoque defecerint residuique consumpti sint</span></p>
<p id="deuteronomy-32-37"><span class="verse-num">32:37</span> <span class="verse-body">et dicet ubi sunt dii eorum in quibus habebant fiduciam</span></p>
<p id="deuteronomy-32-38"><span class="verse-num">32:38</span> <span class="verse-body">de quorum victimis comedebant adipes et bibebant vinum libaminum surgant et opitulentur vobis et in necessitate vos protegant</span></p>
<p id="deuteronomy-32-39"><span class="verse-num">32:39</span> <span class="verse-body">videte quod ego sim solus et non sit alius deus praeter me ego occidam et ego vivere faciam percutiam et ego sanabo et non est qui de manu mea possit eruere</span></p>
<p id="deuteronomy-32-40"><span class="verse-num">32:40</span> <span class="verse-body">levabo ad caelum manum meam et dicam vivo ego in aeternum</span></p>
<p id="deuteronomy-32-41"><span class="verse-num">32:41</span> <span class="verse-body">si acuero ut fulgur gladium meum et arripuerit iudicium manus mea reddam ultionem hostibus meis et his qui oderunt me retribuam</span></p>
<p id="deuteronomy-32-42"><span class="verse-num">32:42</span> <span class="verse-body">inebriabo sagittas meas sanguine et gladius meus devorabit carnes de cruore occisorum et de captivitate nudati inimicorum capitis</span></p>
<p id="deuteronomy-32-43"><span class="verse-num">32:43</span> <span class="verse-body">laudate gentes populum eius quia sanguinem servorum suorum ulciscetur et vindictam retribuet in hostes eorum et propitius erit terrae populi sui</span></p>
<p id="deuteronomy-32-44"><span class="verse-num">32:44</span> <span class="verse-body">venit ergo Moses et locutus est omnia verba cantici huius in auribus populi ipse et Iosue filius Nun</span></p>
<p id="deuteronomy-32-45"><span class="verse-num">32:45</span> <span class="verse-body">conplevitque omnes sermones istos loquens ad universum Israhel</span></p>
<p id="deuteronomy-32-46"><span class="verse-num">32:46</span> <span class="verse-body">et dixit ad eos ponite corda vestra in omnia verba quae ego testificor vobis hodie ut mandetis ea filiis vestris custodire et facere et implere universa quae scripta sunt legis huius</span></p>
<p id="deuteronomy-32-47"><span class="verse-num">32:47</span> <span class="verse-body">quia non in cassum praecepta sunt vobis sed ut singuli in eis viverent quae facientes longo perseveretis tempore in terra ad quam Iordane transmisso ingredimini possidendam</span></p>
<p id="deuteronomy-32-48"><span class="verse-num">32:48</span> <span class="verse-body">locutusque est Dominus ad Mosen in eadem die dicens</span></p>
<p id="deuteronomy-32-49"><span class="verse-num">32:49</span> <span class="verse-body">ascende in montem istum Abarim id est transituum in montem Nebo qui est in terra Moab contra Hiericho et vide terram Chanaan quam ego tradam filiis Israhel obtinendam et morere in monte</span></p>
<p id="deuteronomy-32-50"><span class="verse-num">32:50</span> <span class="verse-body">quem conscendens iungeris populis tuis sicut mortuus est Aaron frater tuus in monte Hor et adpositus populis suis</span></p>
<p id="deuteronomy-32-51"><span class="verse-num">32:51</span> <span class="verse-body">quia praevaricati estis contra me in medio filiorum Israhel ad aquas Contradictionis in Cades deserti Sin et non sanctificastis me inter filios Israhel</span></p>
<p id="deuteronomy-32-52"><span class="verse-num">32:52</span> <span class="verse-body">e contra videbis terram et non ingredieris in eam quam ego dabo filiis Israhel __________________________________________________________________</span></p>
<h2 id="deuteronomy-ch-33">Chapter 33</h2>
<p class="verses"><a href="#deuteronomy-33-1">1</a> <a href="#deuteronomy-33-2">2</a> <a href="#deuteronomy-33-3">3</a> <a href="#deuteronomy-33-4">4</a> <a href="#deuteronomy-33-5">5</a> <a href="#deuteronomy-33-6">6</a> <a href="#deuteronomy-33-7">7</a> <a href="#deuteronomy-33-8">8</a> <a href="#deuteronomy-33-9">9</a> <a href="#deuteronomy-33-10">10</a> <a href="#deuteronomy-33-11">11</a> <a href="#deuteronomy-33-12">12</a> <a href="#deuteronomy-33-13">13</a> <a href="#deuteronomy-33-14">14</a> <a href="#deuteronomy-33-15">15</a> <a href="#deuteronomy-33-16">16</a> <a href="#deuteronomy-33-17">17</a> <a href="#deuteronomy-33-18">18</a> <a href="#deuteronomy-33-19">19</a> <a href="#deuteronomy-33-20">20</a> <a href="#deuteronomy-33-21">21</a> <a href="#deuteronomy-33-22">22</a> <a href="#deuteronomy-33-23">23</a> <a href="#deuteronomy-33-24">24</a> <a href="#deuteronomy-33-25">25</a> <a href="#deuteronomy-33-26">26</a> <a href="#deuteronomy-33-27">27</a> <a href="#deuteronomy-33-28">28</a> <a href="#deuteronomy-33-29">29</a></p>
<p id="deuteronomy-33-1"><span class="verse-num">33:1</span> <span class="verse-body">haec est benedictio qua benedixit Moses homo Dei filiis Israhel ante mortem suam</span></p>
<p id="deuteronomy-33-2"><span class="verse-num">33:2</span> <span class="verse-body">et ait Dominus de Sina venit et de Seir ortus est nobis apparuit de monte Pharan et cum eo sanctorum milia in dextera eius ignea lex</span></p>
<p id="deuteronomy-33-3"><span class="verse-num">33:3</span> <span class="verse-body">dilexit populos omnes sancti in manu illius sunt et qui adpropinquant pedibus eius accipient de doctrina illius</span></p>
<p id="deuteronomy-33-4"><span class="verse-num">33:4</span> <span class="verse-body">legem praecepit nobis Moses hereditatem multitudinis Iacob</span></p>
<p id="deuteronomy-33-5"><span class="verse-num">33:5</span> <span class="verse-body">erit apud rectissimum rex congregatis principibus populi cum tribubus Israhel</span></p>
<p id="deuteronomy-33-6"><span class="verse-num">33:6</span> <span class="verse-body">vivat Ruben et non moriatur et sit parvus in numero</span></p>
<p id="deuteronomy-33-7"><span class="verse-num">33:7</span> <span class="verse-body">haec est Iudae benedictio audi Domine vocem Iudae et ad populum suum introduc eum manus eius pugnabunt pro eo et adiutor illius contra adversarios eius erit</span></p>
<p id="deuteronomy-33-8"><span class="verse-num">33:8</span> <span class="verse-body">Levi quoque ait perfectio tua et doctrina tua viro sancto tuo quem probasti in Temptatione et iudicasti ad aquas Contradictionis</span></p>
<p id="deuteronomy-33-9"><span class="verse-num">33:9</span> <span class="verse-body">qui dixit patri suo et matri suae nescio vos et fratribus suis ignoro illos et nescierunt filios suos hii custodierunt eloquium tuum et pactum tuum servaverunt</span></p>
<p id="deuteronomy-33-10"><span class="verse-num">33:10</span> <span class="verse-body">iudicia tua o Iacob et legem tuam o Israhel ponent thymiama in furore tuo et holocaustum super altare tuum</span></p>
<p id="deuteronomy-33-11"><span class="verse-num">33:11</span> <span class="verse-body">benedic Domine fortitudini eius et opera manuum illius suscipe percute dorsa inimicorum eius et qui oderunt eum non consurgant</span></p>
<p id="deuteronomy-33-12"><span class="verse-num">33:12</span> <span class="verse-body">et Beniamin ait amantissimus Domini habitabit confidenter in eo quasi in thalamo tota die morabitur et inter umeros illius requiescet</span></p>
<p id="deuteronomy-33-13"><span class="verse-num">33:13</span> <span class="verse-body">Ioseph quoque ait de benedictione Domini terra eius de pomis caeli et rore atque abysso subiacente</span></p>
<p id="deuteronomy-33-14"><span class="verse-num">33:14</span> <span class="verse-body">de pomis fructuum solis ac lunae</span></p>
<p id="deuteronomy-33-15"><span class="verse-num">33:15</span> <span class="verse-body">de vertice antiquorum montium de pomis collium aeternorum</span></p>
<p id="deuteronomy-33-16"><span class="verse-num">33:16</span> <span class="verse-body">et de frugibus terrae et plenitudine eius benedictio illius qui apparuit in rubo veniat super caput Ioseph et super verticem nazarei inter fratres suos</span></p>
<p id="deuteronomy-33-17"><span class="verse-num">33:17</span> <span class="verse-body">quasi primogeniti tauri pulchritudo eius cornua rinocerotis cornua illius in ipsis ventilabit gentes usque ad terminos terrae hae sunt multitudines Ephraim et haec milia Manasse</span></p>
<p id="deuteronomy-33-18"><span class="verse-num">33:18</span> <span class="verse-body">et Zabulon ait laetare Zabulon in exitu tuo et Isachar in tabernaculis tuis</span></p>
<p id="deuteronomy-33-19"><span class="verse-num">33:19</span> <span class="verse-body">populos ad montem vocabunt ibi immolabunt victimas iustitiae qui inundationem maris quasi lac sugent et thesauros absconditos harenarum</span></p>
<p id="deuteronomy-33-20"><span class="verse-num">33:20</span> <span class="verse-body">et Gad ait benedictus in latitudine Gad quasi leo requievit cepitque brachium et verticem</span></p>
<p id="deuteronomy-33-21"><span class="verse-num">33:21</span> <span class="verse-body">et vidit principatum suum quod in parte sua doctor esset repositus qui fuit cum principibus populi et fecit iustitias Domini et iudicium suum cum Israhel</span></p>
<p id="deuteronomy-33-22"><span class="verse-num">33:22</span> <span class="verse-body">Dan quoque ait Dan catulus leonis fluet largiter de Basan</span></p>
<p id="deuteronomy-33-23"><span class="verse-num">33:23</span> <span class="verse-body">et Nepthalim dixit Nepthalim abundantia perfruetur et plenus erit benedictione Domini mare et meridiem possidebit</span></p>
<p id="deuteronomy-33-24"><span class="verse-num">33:24</span> <span class="verse-body">Aser quoque ait benedictus in filiis Aser sit placens fratribus suis tinguat in oleo pedem suum</span></p>
<p id="deuteronomy-33-25"><span class="verse-num">33:25</span> <span class="verse-body">ferrum et aes calciamentum eius sicut dies iuventutis tuae ita et senectus tua</span></p>
<p id="deuteronomy-33-26"><span class="verse-num">33:26</span> <span class="verse-body">non est alius ut Deus rectissimi ascensor caeli auxiliator tuus magnificentia eius discurrunt nubes</span></p>
<p id="deuteronomy-33-27"><span class="verse-num">33:27</span> <span class="verse-body">habitaculum eius sursum et subter brachia sempiterna eiciet a facie tua inimicum dicetque conterere</span></p>
<p id="deuteronomy-33-28"><span class="verse-num">33:28</span> <span class="verse-body">habitabit Israhel confidenter et solus oculus Iacob in terra frumenti et vini caelique caligabunt rore</span></p>
<p id="deuteronomy-33-29"><span class="verse-num">33:29</span> <span class="verse-body">beatus tu Israhel quis similis tui popule qui salvaris in Domino scutum auxilii tui et gladius gloriae tuae negabunt te inimici tui et tu eorum colla calcabis __________________________________________________________________</span></p>
<h2 id="deuteronomy-ch-34">Chapter 34</h2>
<p class="verses"><a href="#deuteronomy-34-1">1</a> <a href="#deuteronomy-34-2">2</a> <a href="#deuteronomy-34-3">3</a> <a href="#deuteronomy-34-4">4</a> <a href="#deuteronomy-34-5">5</a> <a href="#deuteronomy-34-6">6</a> <a href="#deuteronomy-34-7">7</a> <a href="#deuteronomy-34-8">8</a> <a href="#deuteronomy-34-9">9</a> <a href="#deuteronomy-34-10">10</a> <a href="#deuteronomy-34-11">11</a></p>
<p id="deuteronomy-34-1"><span class="verse-num">34:1</span> <span class="verse-body">ascendit ergo Moses de campestribus Moab super montem Nebo in verticem Phasga contra Hiericho ostenditque ei Dominus omnem terram Galaad usque Dan</span></p>
<p id="deuteronomy-34-2"><span class="verse-num">34:2</span> <span class="verse-body">et universum Nepthalim terramque Ephraim et Manasse et omnem terram usque ad mare Novissimum</span></p>
<p id="deuteronomy-34-3"><span class="verse-num">34:3</span> <span class="verse-body">et australem partem et latitudinem campi Hiericho civitatis Palmarum usque Segor</span></p>
<p id="deuteronomy-34-4"><span class="verse-num">34:4</span> <span class="verse-body">dixitque Dominus ad eum haec est terra pro qua iuravi Abraham Isaac et Iacob dicens semini tuo dabo eam vidisti eam oculis tuis et non transibis ad illam</span></p>
<p id="deuteronomy-34-5"><span class="verse-num">34:5</span> <span class="verse-body">mortuusque est ibi Moses servus Domini in terra Moab iubente Domino</span></p>
<p id="deuteronomy-34-6"><span class="verse-num">34:6</span> <span class="verse-body">et sepelivit eum in valle terrae Moab contra Phogor et non cognovit homo sepulchrum eius usque in praesentem diem</span></p>
<p id="deuteronomy-34-7"><span class="verse-num">34:7</span> <span class="verse-body">Moses centum et viginti annorum erat quando mortuus est non caligavit oculus eius nec dentes illius moti sunt</span></p>
<p id="deuteronomy-34-8"><span class="verse-num">34:8</span> <span class="verse-body">fleveruntque eum filii Israhel in campestribus Moab triginta diebus et conpleti sunt dies planctus lugentium Mosen</span></p>
<p id="deuteronomy-34-9"><span class="verse-num">34:9</span> <span class="verse-body">Iosue vero filius Nun repletus est spiritu sapientiae quia Moses posuit super eum manus suas et oboedierunt ei filii Israhel feceruntque sicut praecepit Dominus Mosi</span></p>
<p id="deuteronomy-34-10"><span class="verse-num">34:10</span> <span class="verse-body">et non surrexit propheta ultra in Israhel sicut Moses quem nosset Dominus facie ad faciem</span></p>
<p id="deuteronomy-34-11"><span class="verse-num">34:11</span> <span class="verse-body">in omnibus signis atque portentis quae misit per eum ut faceret in terra Aegypti Pharaoni et omnibus servis eius universaeque terrae illius __________________________________________________________________ Joshua __________________________________________________________________</span></p>
<h2 id="deuteronomy-ch-1">Chapter 1</h2>
<p class="verses"><a href="#deuteronomy-1-1">1</a> <a href="#deuteronomy-1-2">2</a> <a href="#deuteronomy-1-3">3</a> <a href="#deuteronomy-1-4">4</a> <a href="#deuteronomy-1-5">5</a> <a href="#deuteronomy-1-6">6</a> <a href="#deuteronomy-1-7">7</a> <a href="#deuteronomy-1-8">8</a> <a href="#deuteronomy-1-9">9</a> <a href="#deuteronomy-1-10">10</a> <a href="#deuteronomy-1-11">11</a> <a href="#deuteronomy-1-12">12</a> <a href="#deuteronomy-1-13">13</a> <a href="#deuteronomy-1-14">14</a> <a href="#deuteronomy-1-15">15</a> <a href="#deuteronomy-1-16">16</a> <a href="#deuteronomy-1-17">17</a> <a href="#deuteronomy-1-18">18</a></p>
<p id="deuteronomy-1-1"><span class="verse-num">1:1</span> <span class="verse-body">et factum est ut post mortem Mosi servi Domini loqueretur Dominus ad Iosue filium Nun ministrum Mosi et diceret ei</span></p>
<p id="deuteronomy-1-2"><span class="verse-num">1:2</span> <span class="verse-body">Moses servus meus mortuus est surge et transi Iordanem istum tu et omnis populus tecum in terram quam ego dabo filiis Israhel</span></p>
<p id="deuteronomy-1-3"><span class="verse-num">1:3</span> <span class="verse-body">omnem locum quem calcaverit vestigium pedis vestri vobis tradam sicut locutus sum Mosi</span></p>
<p id="deuteronomy-1-4"><span class="verse-num">1:4</span> <span class="verse-body">a deserto et Libano usque ad fluvium magnum Eufraten omnis terra Hettheorum usque ad mare Magnum contra solis occasum erit terminus vester</span></p>
<p id="deuteronomy-1-5"><span class="verse-num">1:5</span> <span class="verse-body">nullus vobis poterit resistere cunctis diebus vitae tuae sicut fui cum Mose ero et tecum non dimittam nec derelinquam te</span></p>
<p id="deuteronomy-1-6"><span class="verse-num">1:6</span> <span class="verse-body">confortare et esto robustus tu enim sorte divides populo huic terram pro qua iuravi patribus suis ut traderem eam illis</span></p>
<p id="deuteronomy-1-7"><span class="verse-num">1:7</span> <span class="verse-body">confortare igitur et esto robustus valde ut custodias et facias omnem legem quam praecepit tibi Moses servus meus ne declines ab ea ad dextram vel ad sinistram ut intellegas cuncta quae agis</span></p>
<p id="deuteronomy-1-8"><span class="verse-num">1:8</span> <span class="verse-body">non recedat volumen legis huius de ore tuo sed meditaberis in eo diebus ac noctibus ut custodias et facias omnia quae scripta sunt in eo tunc diriges viam tuam et intelleges eam</span></p>
<p id="deuteronomy-1-9"><span class="verse-num">1:9</span> <span class="verse-body">ecce praecipio tibi confortare et esto robustus noli metuere et noli timere quoniam tecum est Dominus Deus tuus in omnibus ad quaecumque perrexeris</span></p>
<p id="deuteronomy-1-10"><span class="verse-num">1:10</span> <span class="verse-body">praecepitque Iosue principibus populi dicens transite per medium castrorum et imperate populo ac dicite</span></p>
<p id="deuteronomy-1-11"><span class="verse-num">1:11</span> <span class="verse-body">praeparate vobis cibaria quoniam post diem tertium transibitis Iordanem et intrabitis ad possidendam terram quam Dominus Deus vester daturus est vobis</span></p>
<p id="deuteronomy-1-12"><span class="verse-num">1:12</span> <span class="verse-body">Rubenitis quoque et Gadditis et dimidiae tribui Manasse ait</span></p>
<p id="deuteronomy-1-13"><span class="verse-num">1:13</span> <span class="verse-body">mementote sermonis quem praecepit vobis Moses famulus Domini dicens Dominus Deus vester dedit vobis requiem et omnem terram</span></p>
<p id="deuteronomy-1-14"><span class="verse-num">1:14</span> <span class="verse-body">uxores vestrae et filii ac iumenta manebunt in terra quam tradidit vobis Moses trans Iordanem vos autem transite armati ante fratres vestros omnes fortes manu et pugnate pro eis</span></p>
<p id="deuteronomy-1-15"><span class="verse-num">1:15</span> <span class="verse-body">donec det requiem Dominus fratribus vestris sicut et vobis dedit et possideant ipsi quoque terram quam Dominus Deus vester daturus est eis et sic revertemini in terram possessionis vestrae et habitabitis in ea quam vobis dedit Moses famulus Domini trans Iordanem contra solis ortum</span></p>
<p id="deuteronomy-1-16"><span class="verse-num">1:16</span> <span class="verse-body">responderuntque ad Iosue atque dixerunt omnia quae praecepisti nobis faciemus et quocumque miseris ibimus</span></p>
<p id="deuteronomy-1-17"><span class="verse-num">1:17</span> <span class="verse-body">sicut oboedivimus in cunctis Mosi ita oboediemus et tibi tantum sit Dominus Deus tecum sicut fuit cum Mose</span></p>
<p id="deuteronomy-1-18"><span class="verse-num">1:18</span> <span class="verse-body">qui contradixerit ori tuo et non oboedierit cunctis sermonibus quos praeceperis ei moriatur tu tantum confortare et viriliter age __________________________________________________________________</span></p>
<h2 id="deuteronomy-ch-2">Chapter 2</h2>
<p class="verses"><a href="#deuteronomy-2-1">1</a> <a href="#deuteronomy-2-2">2</a> <a href="#deuteronomy-2-3">3</a> <a href="#deuteronomy-2-4">4</a> <a href="#deuteronomy-2-5">5</a> <a href="#deuteronomy-2-6">6</a> <a href="#deuteronomy-2-7">7</a> <a href="#deuteronomy-2-8">8</a> <a href="#deuteronomy-2-9">9</a> <a href="#deuteronomy-2-10">10</a> <a href="#deuteronomy-2-11">11</a> <a href="#deuteronomy-2-12">12</a> <a href="#deuteronomy-2-13">13</a> <a href="#deuteronomy-2-14">14</a> <a href="#deuteronomy-2-15">15</a> <a href="#deuteronomy-2-16">16</a> <a href="#deuteronomy-2-17">17</a> <a href="#deuteronomy-2-18">18</a> <a href="#deuteronomy-2-19">19</a> <a href="#deuteronomy-2-20">20</a> <a href="#deuteronomy-2-21">21</a> <a href="#deuteronomy-2-22">22</a> <a href="#deuteronomy-2-23">23</a> <a href="#deuteronomy-2-24">24</a></p>
<p id="deuteronomy-2-1"><span class="verse-num">2:1</span> <span class="verse-body">misit ergo Iosue filius Nun de Setthim duos viros exploratores abscondito et dixit eis ite et considerate terram urbemque Hiericho qui pergentes ingressi sunt domum mulieris meretricis nomine Raab et quieverunt apud eam</span></p>
<p id="deuteronomy-2-2"><span class="verse-num">2:2</span> <span class="verse-body">nuntiatumque est regi Hiericho et dictum ecce viri ingressi sunt huc per noctem de filiis Israhel ut explorarent terram</span></p>
<p id="deuteronomy-2-3"><span class="verse-num">2:3</span> <span class="verse-body">misitque rex Hiericho ad Raab dicens educ viros qui venerunt ad te et ingressi sunt domum tuam exploratores quippe sunt et omnem terram considerare venerunt</span></p>
<p id="deuteronomy-2-4"><span class="verse-num">2:4</span> <span class="verse-body">tollensque mulier viros abscondit et ait fateor venerunt ad me sed nesciebam unde essent</span></p>
<p id="deuteronomy-2-5"><span class="verse-num">2:5</span> <span class="verse-body">cumque porta clauderetur in tenebris et illi pariter exierunt nescio quo abierunt persequimini cito et conprehendetis eos</span></p>
<p id="deuteronomy-2-6"><span class="verse-num">2:6</span> <span class="verse-body">ipsa autem fecit ascendere viros in solarium domus suae operuitque eos lini stipula quae ibi erat</span></p>
<p id="deuteronomy-2-7"><span class="verse-num">2:7</span> <span class="verse-body">hii autem qui missi fuerant secuti sunt eos per viam quae ducit ad vadum Iordanis illisque egressis statim porta clausa est</span></p>
<p id="deuteronomy-2-8"><span class="verse-num">2:8</span> <span class="verse-body">necdum obdormierant qui latebant et ecce mulier ascendit ad eos et ait</span></p>
<p id="deuteronomy-2-9"><span class="verse-num">2:9</span> <span class="verse-body">novi quod tradiderit Dominus vobis terram etenim inruit in nos terror vester et elanguerunt omnes habitatores terrae</span></p>
<p id="deuteronomy-2-10"><span class="verse-num">2:10</span> <span class="verse-body">audivimus quod siccaverit Dominus aquas maris Rubri ad vestrum introitum quando egressi estis ex Aegypto et quae feceritis duobus Amorreorum regibus qui erant trans Iordanem Seon et Og quos interfecistis</span></p>
<p id="deuteronomy-2-11"><span class="verse-num">2:11</span> <span class="verse-body">et haec audientes pertimuimus et elanguit cor nostrum nec remansit in nobis spiritus ad introitum vestrum Dominus enim Deus vester ipse est Deus in caelo sursum et in terra deorsum</span></p>
<p id="deuteronomy-2-12"><span class="verse-num">2:12</span> <span class="verse-body">nunc ergo iurate mihi per Dominum ut quomodo ego feci vobiscum misericordiam ita et vos faciatis cum domo patris mei detisque mihi signum verum</span></p>
<p id="deuteronomy-2-13"><span class="verse-num">2:13</span> <span class="verse-body">et salvetis patrem meum et matrem fratres ac sorores meas et omnia quae eorum sunt et eruatis animas nostras de morte</span></p>
<p id="deuteronomy-2-14"><span class="verse-num">2:14</span> <span class="verse-body">qui responderunt ei anima nostra sit pro vobis in mortem si tamen non prodideris nos cumque tradiderit nobis Dominus terram faciemus in te misericordiam et veritatem</span></p>
<p id="deuteronomy-2-15"><span class="verse-num">2:15</span> <span class="verse-body">dimisit ergo eos per funem de fenestra domus enim eius herebat muro</span></p>
<p id="deuteronomy-2-16"><span class="verse-num">2:16</span> <span class="verse-body">dixitque ad eos ad montana conscendite ne forte occurrant vobis revertentes ibique latete diebus tribus donec redeant et sic ibitis per viam vestram</span></p>
<p id="deuteronomy-2-17"><span class="verse-num">2:17</span> <span class="verse-body">qui dixerunt ad eam innoxii erimus a iuramento hoc quo adiurasti nos</span></p>
<p id="deuteronomy-2-18"><span class="verse-num">2:18</span> <span class="verse-body">si ingredientibus nobis terram signum fuerit funiculus iste coccineus et ligaveris eum in fenestra per quam nos dimisisti et patrem tuum ac matrem fratresque et omnem cognationem tuam congregaveris in domum tuam</span></p>
<p id="deuteronomy-2-19"><span class="verse-num">2:19</span> <span class="verse-body">qui ostium domus tuae egressus fuerit sanguis ipsius erit in caput eius et nos erimus alieni cunctorum autem sanguis qui tecum fuerint in domo redundabit in caput nostrum si eos aliquis tetigerit</span></p>
<p id="deuteronomy-2-20"><span class="verse-num">2:20</span> <span class="verse-body">quod si nos prodere volueris et sermonem istum proferre in medium erimus mundi ab hoc iuramento quo adiurasti nos</span></p>
<p id="deuteronomy-2-21"><span class="verse-num">2:21</span> <span class="verse-body">et illa respondit sicut locuti estis ita fiat dimittensque eos ut pergerent adpendit funiculum coccineum in fenestra</span></p>
<p id="deuteronomy-2-22"><span class="verse-num">2:22</span> <span class="verse-body">illi vero ambulantes pervenerunt ad montana et manserunt ibi tres dies donec reverterentur qui fuerant persecuti quaerentes enim per omnem viam non reppererunt eos</span></p>
<p id="deuteronomy-2-23"><span class="verse-num">2:23</span> <span class="verse-body">quibus urbem ingressis reversi sunt et descenderunt exploratores de monte et Iordane transmisso venerunt ad Iosue filium Nun narraveruntque ei omnia quae acciderant sibi</span></p>
<p id="deuteronomy-2-24"><span class="verse-num">2:24</span> <span class="verse-body">atque dixerunt tradidit Dominus in manus nostras omnem terram hanc et timore prostrati sunt cuncti habitatores eius __________________________________________________________________</span></p>
<h2 id="deuteronomy-ch-3">Chapter 3</h2>
<p class="verses"><a href="#deuteronomy-3-1">1</a> <a href="#deuteronomy-3-2">2</a> <a href="#deuteronomy-3-3">3</a> <a href="#deuteronomy-3-4">4</a> <a href="#deuteronomy-3-5">5</a> <a href="#deuteronomy-3-6">6</a> <a href="#deuteronomy-3-7">7</a> <a href="#deuteronomy-3-8">8</a> <a href="#deuteronomy-3-9">9</a> <a href="#deuteronomy-3-10">10</a> <a href="#deuteronomy-3-11">11</a> <a href="#deuteronomy-3-12">12</a> <a href="#deuteronomy-3-13">13</a> <a href="#deuteronomy-3-14">14</a> <a href="#deuteronomy-3-15">15</a> <a href="#deuteronomy-3-16">16</a> <a href="#deuteronomy-3-17">17</a></p>
<p id="deuteronomy-3-1"><span class="verse-num">3:1</span> <span class="verse-body">igitur Iosue de nocte consurgens movit castra egredientesque de Setthim venerunt ad Iordanem ipse et omnes filii Israhel et morati sunt ibi per tres dies</span></p>
<p id="deuteronomy-3-2"><span class="verse-num">3:2</span> <span class="verse-body">quibus evolutis transierunt praecones per castrorum medium</span></p>
<p id="deuteronomy-3-3"><span class="verse-num">3:3</span> <span class="verse-body">et clamare coeperunt quando videritis arcam foederis Domini Dei vestri et sacerdotes stirpis leviticae portantes eam vos quoque consurgite et sequimini praecedentes</span></p>
<p id="deuteronomy-3-4"><span class="verse-num">3:4</span> <span class="verse-body">sitque inter vos et arcam spatium cubitorum duum milium ut procul videre possitis et nosse per quam viam ingrediamini quia prius non ambulastis per eam et cavete ne adpropinquetis ad arcam</span></p>
<p id="deuteronomy-3-5"><span class="verse-num">3:5</span> <span class="verse-body">dixitque Iosue ad populum sanctificamini cras enim faciet Dominus inter vos mirabilia</span></p>
<p id="deuteronomy-3-6"><span class="verse-num">3:6</span> <span class="verse-body">et ait ad sacerdotes tollite arcam foederis et praecedite populum qui iussa conplentes tulerunt et ambulaverunt ante eos</span></p>
<p id="deuteronomy-3-7"><span class="verse-num">3:7</span> <span class="verse-body">dixitque Dominus ad Iosue hodie incipiam exaltare te coram omni Israhel ut sciant quod sicut cum Mosi fui ita et tecum sim</span></p>
<p id="deuteronomy-3-8"><span class="verse-num">3:8</span> <span class="verse-body">tu autem praecipe sacerdotibus qui portant arcam foederis et dic eis cum ingressi fueritis partem aquae Iordanis state in ea</span></p>
<p id="deuteronomy-3-9"><span class="verse-num">3:9</span> <span class="verse-body">dixitque Iosue ad filios Israhel accedite huc et audite verba Domini Dei vestri</span></p>
<p id="deuteronomy-3-10"><span class="verse-num">3:10</span> <span class="verse-body">et rursum in hoc inquit scietis quod Dominus Deus vivens in medio vestri est et disperdat in conspectu vestro Chananeum Hettheum Eveum et Ferezeum Gergeseum quoque et Amorreum et Iebuseum</span></p>
<p id="deuteronomy-3-11"><span class="verse-num">3:11</span> <span class="verse-body">ecce arca foederis Domini omnis terrae antecedet vos per Iordanem</span></p>
<p id="deuteronomy-3-12"><span class="verse-num">3:12</span> <span class="verse-body">parate duodecim viros de tribubus Israhel singulos per singulas tribus</span></p>
<p id="deuteronomy-3-13"><span class="verse-num">3:13</span> <span class="verse-body">et cum posuerint vestigia pedum suorum sacerdotes qui portant arcam Domini Dei universae terrae in aquis Iordanis aquae quae inferiores sunt decurrent atque deficient quae autem desuper veniunt in una mole consistent</span></p>
<p id="deuteronomy-3-14"><span class="verse-num">3:14</span> <span class="verse-body">igitur egressus est populus de tabernaculis suis ut transirent Iordanem et sacerdotes qui portabant arcam foederis pergebant ante eum</span></p>
<p id="deuteronomy-3-15"><span class="verse-num">3:15</span> <span class="verse-body">ingressisque eis Iordanem et pedibus eorum tinctis in parte aquae cum Iordanis autem ripas alvei sui tempore messis impleret</span></p>
<p id="deuteronomy-3-16"><span class="verse-num">3:16</span> <span class="verse-body">steterunt aquae descendentes in uno loco et instar montis intumescentes apparebant procul ab urbe quae vocatur Adom usque ad locum Sarthan quae autem inferiores erant in mare Solitudinis quod nunc vocatur Mortuum descenderunt usquequo omnino deficerent</span></p>
<p id="deuteronomy-3-17"><span class="verse-num">3:17</span> <span class="verse-body">populus autem incedebat contra Iordanem et sacerdotes qui portabant arcam foederis Domini stabant super siccam humum in medio Iordanis accincti omnisque populus per arentem alveum transiebat __________________________________________________________________</span></p>
<h2 id="deuteronomy-ch-4">Chapter 4</h2>
<p class="verses"><a href="#deuteronomy-4-1">1</a> <a href="#deuteronomy-4-2">2</a> <a href="#deuteronomy-4-3">3</a> <a href="#deuteronomy-4-4">4</a> <a href="#deuteronomy-4-5">5</a> <a href="#deuteronomy-4-6">6</a> <a href="#deuteronomy-4-7">7</a> <a href="#deuteronomy-4-8">8</a> <a href="#deuteronomy-4-9">9</a> <a href="#deuteronomy-4-10">10</a> <a href="#deuteronomy-4-11">11</a> <a href="#deuteronomy-4-12">12</a> <a href="#deuteronomy-4-13">13</a> <a href="#deuteronomy-4-14">14</a> <a href="#deuteronomy-4-15">15</a> <a href="#deuteronomy-4-16">16</a> <a href="#deuteronomy-4-17">17</a> <a href="#deuteronomy-4-18">18</a> <a href="#deuteronomy-4-19">19</a> <a href="#deuteronomy-4-20">20</a> <a href="#deuteronomy-4-21">21</a> <a href="#deuteronomy-4-22">22</a> <a href="#deuteronomy-4-23">23</a> <a href="#deuteronomy-4-24">24</a> <a href="#deuteronomy-4-25">25</a></p>
<p id="deuteronomy-4-1"><span class="verse-num">4:1</span> <span class="verse-body">quibus transgressis dixit Dominus ad Iosue</span></p>
<p id="deuteronomy-4-2"><span class="verse-num">4:2</span> <span class="verse-body">elige duodecim viros singulos per singulas tribus</span></p>
<p id="deuteronomy-4-3"><span class="verse-num">4:3</span> <span class="verse-body">et praecipe eis ut tollant de medio Iordanis alveo ubi steterunt sacerdotum pedes duodecim durissimos lapides quos ponetis in loco castrorum ubi fixeritis hac nocte tentoria</span></p>
<p id="deuteronomy-4-4"><span class="verse-num">4:4</span> <span class="verse-body">vocavitque Iosue duodecim viros quos elegerat de filiis Israhel singulos de tribubus singulis</span></p>
<p id="deuteronomy-4-5"><span class="verse-num">4:5</span> <span class="verse-body">et ait ad eos ite ante arcam Domini Dei vestri ad Iordanis medium et portate singuli singulos lapides in umeris vestris iuxta numerum filiorum Israhel</span></p>
<p id="deuteronomy-4-6"><span class="verse-num">4:6</span> <span class="verse-body">ut sit signum inter vos et quando interrogaverint vos filii vestri cras dicentes quid sibi volunt isti lapides</span></p>
<p id="deuteronomy-4-7"><span class="verse-num">4:7</span> <span class="verse-body">respondebitis eis defecerunt aquae Iordanis ante arcam foederis Domini cum transiret eum idcirco positi sunt lapides isti in monumentum filiorum Israhel usque in aeternum</span></p>
<p id="deuteronomy-4-8"><span class="verse-num">4:8</span> <span class="verse-body">fecerunt ergo filii Israhel sicut eis praecepit Iosue portantes de medio Iordanis alveo duodecim lapides ut ei Dominus imperarat iuxta numerum filiorum Israhel usque ad locum in quo castrametati sunt ibique posuerunt eos</span></p>
<p id="deuteronomy-4-9"><span class="verse-num">4:9</span> <span class="verse-body">alios quoque duodecim lapides posuit Iosue in medio Iordanis alveo ubi steterunt sacerdotes qui portabant arcam foederis et sunt ibi usque in praesentem diem</span></p>
<p id="deuteronomy-4-10"><span class="verse-num">4:10</span> <span class="verse-body">sacerdotes autem qui portabant arcam stabant in Iordanis medio donec omnia conplerentur quae Iosue ut loqueretur ad populum praeceperat Dominus et dixerat ei Moses festinavitque populus et transiit</span></p>
<p id="deuteronomy-4-11"><span class="verse-num">4:11</span> <span class="verse-body">cumque transissent omnes transivit et arca Domini sacerdotesque pergebant ante populum</span></p>
<p id="deuteronomy-4-12"><span class="verse-num">4:12</span> <span class="verse-body">filii quoque Ruben et Gad et dimidiae tribus Manasse armati praecedebant filios Israhel sicut eis praeceperat Moses</span></p>
<p id="deuteronomy-4-13"><span class="verse-num">4:13</span> <span class="verse-body">et quadraginta pugnatorum milia per turmas et cuneos incedebant per plana atque campestria urbis Hiericho</span></p>
<p id="deuteronomy-4-14"><span class="verse-num">4:14</span> <span class="verse-body">in illo die magnificavit Dominus Iosue coram omni Israhel ut timerent eum sicut timuerant Mosen dum adviveret</span></p>
<p id="deuteronomy-4-15"><span class="verse-num">4:15</span> <span class="verse-body">dixitque ad eum</span></p>
<p id="deuteronomy-4-16"><span class="verse-num">4:16</span> <span class="verse-body">praecipe sacerdotibus qui portant arcam foederis ut ascendant de Iordane</span></p>
<p id="deuteronomy-4-17"><span class="verse-num">4:17</span> <span class="verse-body">qui praecepit eis dicens ascendite de Iordane</span></p>
<p id="deuteronomy-4-18"><span class="verse-num">4:18</span> <span class="verse-body">cumque ascendissent portantes arcam foederis Domini et siccam humum calcare coepissent reversae sunt aquae in alveum suum et fluebant sicut ante consueverant</span></p>
<p id="deuteronomy-4-19"><span class="verse-num">4:19</span> <span class="verse-body">populus autem ascendit de Iordane decimo mensis primi die et castrametati sunt in Galgalis contra orientalem plagam urbis Hiericho</span></p>
<p id="deuteronomy-4-20"><span class="verse-num">4:20</span> <span class="verse-body">duodecim quoque lapides quos de Iordanis alveo sumpserant posuit Iosue in Galgalis</span></p>
<p id="deuteronomy-4-21"><span class="verse-num">4:21</span> <span class="verse-body">et dixit ad filios Israhel quando interrogaverint filii vestri cras patres suos et dixerint eis quid sibi volunt isti lapides</span></p>
<p id="deuteronomy-4-22"><span class="verse-num">4:22</span> <span class="verse-body">docebitis eos atque dicetis per arentem alveum transivit Israhel Iordanem istum</span></p>
<p id="deuteronomy-4-23"><span class="verse-num">4:23</span> <span class="verse-body">siccante Domino Deo vestro aquas eius in conspectu vestro donec transiretis</span></p>
<p id="deuteronomy-4-24"><span class="verse-num">4:24</span> <span class="verse-body">sicut fecerat prius in mari Rubro quod siccavit donec transiremus</span></p>
<p id="deuteronomy-4-25"><span class="verse-num">4:25</span> <span class="verse-body">ut discant omnes terrarum populi fortissimam Domini manum et ut vos timeatis Dominum Deum vestrum omni tempore __________________________________________________________________</span></p>
<h2 id="deuteronomy-ch-5">Chapter 5</h2>
<p class="verses"><a href="#deuteronomy-5-1">1</a> <a href="#deuteronomy-5-2">2</a> <a href="#deuteronomy-5-3">3</a> <a href="#deuteronomy-5-4">4</a> <a href="#deuteronomy-5-5">5</a> <a href="#deuteronomy-5-6">6</a> <a href="#deuteronomy-5-7">7</a> <a href="#deuteronomy-5-8">8</a> <a href="#deuteronomy-5-9">9</a> <a href="#deuteronomy-5-10">10</a> <a href="#deuteronomy-5-11">11</a> <a href="#deuteronomy-5-12">12</a> <a href="#deuteronomy-5-13">13</a> <a href="#deuteronomy-5-14">14</a> <a href="#deuteronomy-5-15">15</a> <a href="#deuteronomy-5-16">16</a></p>
<p id="deuteronomy-5-1"><span class="verse-num">5:1</span> <span class="verse-body">postquam ergo audierunt omnes reges Amorreorum qui habitabant trans Iordanem ad occidentalem plagam et cuncti reges Chanaan qui propinqua possidebant Magno mari loca quod siccasset Dominus fluenta Iordanis coram filiis Israhel donec transirent dissolutum est cor eorum et non remansit in eis spiritus timentium introitum filiorum Israhel</span></p>
<p id="deuteronomy-5-2"><span class="verse-num">5:2</span> <span class="verse-body">eo tempore ait Dominus ad Iosue fac tibi cultros lapideos et circumcide secundo filios Israhel</span></p>
<p id="deuteronomy-5-3"><span class="verse-num">5:3</span> <span class="verse-body">fecit quod iusserat Dominus et circumcidit filios Israhel in colle Praeputiorum</span></p>
<p id="deuteronomy-5-4"><span class="verse-num">5:4</span> <span class="verse-body">haec autem causa est secundae circumcisionis omnis populus qui egressus est ex Aegypto generis masculini universi bellatores viri mortui sunt in deserto per longissimos viae circuitus</span></p>
<p id="deuteronomy-5-5"><span class="verse-num">5:5</span> <span class="verse-body">qui omnes circumcisi erant populus autem qui natus est in deserto</span></p>
<p id="deuteronomy-5-6"><span class="verse-num">5:6</span> <span class="verse-body">per quadraginta annos itineris latissimae solitudinis incircumcisus fuit donec consumerentur qui non audierant vocem Domini et quibus ante iuraverat ut ostenderet eis terram lacte et melle manantem</span></p>
<p id="deuteronomy-5-7"><span class="verse-num">5:7</span> <span class="verse-body">horum filii in locum successerunt patrum et circumcisi sunt ab Iosue quia sicut nati fuerant in praeputio erant nec eos in via aliquis circumciderat</span></p>
<p id="deuteronomy-5-8"><span class="verse-num">5:8</span> <span class="verse-body">postquam autem omnes circumcisi sunt manserunt in eodem castrorum loco donec sanarentur</span></p>
<p id="deuteronomy-5-9"><span class="verse-num">5:9</span> <span class="verse-body">dixitque Dominus ad Iosue hodie abstuli obprobrium Aegypti a vobis vocatumque est nomen loci illius Galgala usque in praesentem diem</span></p>
<p id="deuteronomy-5-10"><span class="verse-num">5:10</span> <span class="verse-body">manseruntque filii Israhel in Galgalis et fecerunt phase quartadecima die mensis ad vesperum in campestribus Hiericho</span></p>
<p id="deuteronomy-5-11"><span class="verse-num">5:11</span> <span class="verse-body">et comederunt de frugibus terrae die altero azymos panes et pulentam eiusdem anni</span></p>
<p id="deuteronomy-5-12"><span class="verse-num">5:12</span> <span class="verse-body">defecitque manna postquam comederunt de frugibus terrae nec usi sunt ultra illo cibo filii Israhel sed comederunt de frugibus praesentis anni terrae Chanaan</span></p>
<p id="deuteronomy-5-13"><span class="verse-num">5:13</span> <span class="verse-body">cum autem esset Iosue in agro urbis Hiericho levavit oculos et vidit virum stantem contra se et evaginatum tenentem gladium perrexitque ad eum et ait noster es an adversariorum</span></p>
<p id="deuteronomy-5-14"><span class="verse-num">5:14</span> <span class="verse-body">qui respondit nequaquam sed sum princeps exercitus Domini et nunc venio</span></p>
<p id="deuteronomy-5-15"><span class="verse-num">5:15</span> <span class="verse-body">cecidit Iosue pronus in terram et adorans ait quid dominus meus loquitur ad servum suum</span></p>
<p id="deuteronomy-5-16"><span class="verse-num">5:16</span> <span class="verse-body">solve inquit calciamentum de pedibus tuis locus enim in quo stas sanctus est fecitque Iosue ut sibi fuerat imperatum __________________________________________________________________</span></p>
<h2 id="deuteronomy-ch-6">Chapter 6</h2>
<p class="verses"><a href="#deuteronomy-6-1">1</a> <a href="#deuteronomy-6-2">2</a> <a href="#deuteronomy-6-3">3</a> <a href="#deuteronomy-6-4">4</a> <a href="#deuteronomy-6-5">5</a> <a href="#deuteronomy-6-6">6</a> <a href="#deuteronomy-6-7">7</a> <a href="#deuteronomy-6-8">8</a> <a href="#deuteronomy-6-9">9</a> <a href="#deuteronomy-6-10">10</a> <a href="#deuteronomy-6-11">11</a> <a href="#deuteronomy-6-12">12</a> <a href="#deuteronomy-6-13">13</a> <a href="#deuteronomy-6-14">14</a> <a href="#deuteronomy-6-15">15</a> <a href="#deuteronomy-6-16">16</a> <a href="#deuteronomy-6-17">17</a> <a href="#deuteronomy-6-18">18</a> <a href="#deuteronomy-6-19">19</a> <a href="#deuteronomy-6-20">20</a> <a href="#deuteronomy-6-21">21</a> <a href="#deuteronomy-6-22">22</a> <a href="#deuteronomy-6-23">23</a> <a href="#deuteronomy-6-24">24</a> <a href="#deuteronomy-6-25">25</a> <a href="#deuteronomy-6-26">26</a> <a href="#deuteronomy-6-27">27</a></p>
<p id="deuteronomy-6-1"><span class="verse-num">6:1</span> <span class="verse-body">Hiericho autem clausa erat atque munita timore filiorum Israhel et nullus egredi audebat aut ingredi</span></p>
<p id="deuteronomy-6-2"><span class="verse-num">6:2</span> <span class="verse-body">dixitque Dominus ad Iosue ecce dedi in manus tuas Hiericho et regem eius omnesque fortes viros</span></p>
<p id="deuteronomy-6-3"><span class="verse-num">6:3</span> <span class="verse-body">circuite urbem cuncti bellatores semel per diem sic facietis sex diebus</span></p>
<p id="deuteronomy-6-4"><span class="verse-num">6:4</span> <span class="verse-body">septimo autem die sacerdotes tollant septem bucinas quarum usus est in iobeleo et praecedant arcam foederis septiesque circuibitis civitatem et sacerdotes clangent bucinis</span></p>
<p id="deuteronomy-6-5"><span class="verse-num">6:5</span> <span class="verse-body">cumque insonuerit vox tubae longior atque concisior et in auribus vestris increpuerit conclamabit omnis populus vociferatione maxima et muri funditus corruent civitatis ingredienturque singuli per locum contra quem steterint</span></p>
<p id="deuteronomy-6-6"><span class="verse-num">6:6</span> <span class="verse-body">vocavit ergo Iosue filius Nun sacerdotes et dixit ad eos tollite arcam foederis et septem alii sacerdotes tollant septem iobeleorum bucinas et incedant ante arcam Domini</span></p>
<p id="deuteronomy-6-7"><span class="verse-num">6:7</span> <span class="verse-body">ad populum quoque ait vadite et circuite civitatem armati praecedentes arcam Domini</span></p>
<p id="deuteronomy-6-8"><span class="verse-num">6:8</span> <span class="verse-body">cumque Iosue verba finisset et septem sacerdotes septem bucinis clangerent ante arcam foederis Domini</span></p>
<p id="deuteronomy-6-9"><span class="verse-num">6:9</span> <span class="verse-body">omnisque praecederet armatus exercitus reliquum vulgus arcam sequebatur ac bucinis omnia concrepabant</span></p>
<p id="deuteronomy-6-10"><span class="verse-num">6:10</span> <span class="verse-body">praeceperat autem Iosue populo dicens non clamabitis nec audietur vox vestra neque ullus sermo ex ore vestro egredietur donec veniat dies in quo dicam vobis clamate et vociferamini</span></p>
<p id="deuteronomy-6-11"><span class="verse-num">6:11</span> <span class="verse-body">circuivit ergo arca Domini civitatem semel per diem et reversa in castra mansit ibi</span></p>
<p id="deuteronomy-6-12"><span class="verse-num">6:12</span> <span class="verse-body">igitur Iosue de nocte consurgente tulerunt sacerdotes arcam Domini</span></p>
<p id="deuteronomy-6-13"><span class="verse-num">6:13</span> <span class="verse-body">et septem ex eis septem bucinas quarum in iobeleis usus est praecedebantque arcam Domini ambulantes atque clangentes et armatus populus ibat ante eos vulgus autem reliquum sequebatur arcam et bucinis personabat</span></p>
<p id="deuteronomy-6-14"><span class="verse-num">6:14</span> <span class="verse-body">circumieruntque civitatem secundo die semel et reversi sunt in castra sic fecerunt sex diebus</span></p>
<p id="deuteronomy-6-15"><span class="verse-num">6:15</span> <span class="verse-body">die autem septimo diluculo consurgentes circumierunt urbem sicut dispositum erat septies</span></p>
<p id="deuteronomy-6-16"><span class="verse-num">6:16</span> <span class="verse-body">cumque septimo circuitu clangerent bucinis sacerdotes dixit Iosue ad omnem Israhel vociferamini tradidit enim vobis Dominus civitatem</span></p>
<p id="deuteronomy-6-17"><span class="verse-num">6:17</span> <span class="verse-body">sitque civitas haec anathema et omnia quae in ea sunt Domino sola Raab meretrix vivat cum universis qui cum ea in domo sunt abscondit enim nuntios quos direximus</span></p>
<p id="deuteronomy-6-18"><span class="verse-num">6:18</span> <span class="verse-body">vos autem cavete ne de his quae praecepta sunt quippiam contingatis et sitis praevaricationis rei et omnia castra Israhel sub peccato sint atque turbentur</span></p>
<p id="deuteronomy-6-19"><span class="verse-num">6:19</span> <span class="verse-body">quicquid autem auri et argenti fuerit et vasorum aeneorum ac ferri Domino consecretur repositum in thesauris eius</span></p>
<p id="deuteronomy-6-20"><span class="verse-num">6:20</span> <span class="verse-body">igitur omni vociferante populo et clangentibus tubis postquam in aures multitudinis vox sonitusque increpuit muri ilico corruerunt et ascendit unusquisque per locum qui contra se erat ceperuntque civitatem</span></p>
<p id="deuteronomy-6-21"><span class="verse-num">6:21</span> <span class="verse-body">et interfecerunt omnia quae erant in ea a viro usque ad mulierem ab infante usque ad senem boves quoque et oves et asinos in ore gladii percusserunt</span></p>
<p id="deuteronomy-6-22"><span class="verse-num">6:22</span> <span class="verse-body">duobus autem viris qui exploratores missi fuerant dixit Iosue ingredimini domum mulieris meretricis et producite eam omniaque quae illius sunt sicut illi iuramento firmastis</span></p>
<p id="deuteronomy-6-23"><span class="verse-num">6:23</span> <span class="verse-body">ingressique iuvenes eduxerunt Raab et parentes eius fratres quoque et cunctam supellectilem ac cognationem illius et extra castra Israhel manere fecerunt</span></p>
<p id="deuteronomy-6-24"><span class="verse-num">6:24</span> <span class="verse-body">urbem autem et omnia quae in ea sunt succenderunt absque argento et auro et vasis aeneis ac ferro quae in aerarium Domini consecrarunt</span></p>
<p id="deuteronomy-6-25"><span class="verse-num">6:25</span> <span class="verse-body">Raab vero meretricem et domum patris eius atque omnia quae habebat fecit Iosue vivere et habitaverunt in medio Israhel usque in praesentem diem eo quod absconderit nuntios quos miserat ut explorarent Hiericho in tempore illo inprecatus est Iosue dicens</span></p>
<p id="deuteronomy-6-26"><span class="verse-num">6:26</span> <span class="verse-body">maledictus vir coram Domino qui suscitaverit et aedificaverit civitatem Hiericho in primogenito suo fundamenta illius iaciat et in novissimo liberorum ponat portas eius</span></p>
<p id="deuteronomy-6-27"><span class="verse-num">6:27</span> <span class="verse-body">fuit ergo Dominus cum Iosue et nomen eius in omni terra vulgatum est __________________________________________________________________</span></p>
<h2 id="deuteronomy-ch-7">Chapter 7</h2>
<p class="verses"><a href="#deuteronomy-7-1">1</a> <a href="#deuteronomy-7-2">2</a> <a href="#deuteronomy-7-3">3</a> <a href="#deuteronomy-7-4">4</a> <a href="#deuteronomy-7-5">5</a> <a href="#deuteronomy-7-6">6</a> <a href="#deuteronomy-7-7">7</a> <a href="#deuteronomy-7-8">8</a> <a href="#deuteronomy-7-9">9</a> <a href="#deuteronomy-7-10">10</a> <a href="#deuteronomy-7-11">11</a> <a href="#deuteronomy-7-12">12</a> <a href="#deuteronomy-7-13">13</a> <a href="#deuteronomy-7-14">14</a> <a href="#deuteronomy-7-15">15</a> <a href="#deuteronomy-7-16">16</a> <a href="#deuteronomy-7-17">17</a> <a href="#deuteronomy-7-18">18</a> <a href="#deuteronomy-7-19">19</a> <a href="#deuteronomy-7-20">20</a> <a href="#deuteronomy-7-21">21</a> <a href="#deuteronomy-7-22">22</a> <a href="#deuteronomy-7-23">23</a> <a href="#deuteronomy-7-24">24</a> <a href="#deuteronomy-7-25">25</a> <a href="#deuteronomy-7-26">26</a></p>
<p id="deuteronomy-7-1"><span class="verse-num">7:1</span> <span class="verse-body">filii autem Israhel praevaricati sunt mandatum et usurpaverunt de anathemate nam Achan filius Charmi filii Zabdi filii Zare de tribu Iuda tulit aliquid de anathemate iratusque est Dominus contra filios Israhel</span></p>
<p id="deuteronomy-7-2"><span class="verse-num">7:2</span> <span class="verse-body">cumque mitteret Iosue de Hiericho viros contra Ahi quae est iuxta Bethaven ad orientalem plagam oppidi Bethel dixit eis ascendite et explorate terram qui praecepta conplentes exploraverunt Ahi</span></p>
<p id="deuteronomy-7-3"><span class="verse-num">7:3</span> <span class="verse-body">et reversi dixerunt ei non ascendat omnis populus sed duo vel tria milia virorum pergant et deleant civitatem quare omnis populus frustra vexatur contra hostes paucissimos</span></p>
<p id="deuteronomy-7-4"><span class="verse-num">7:4</span> <span class="verse-body">ascenderunt ergo tria milia pugnatores qui statim terga vertentes</span></p>
<p id="deuteronomy-7-5"><span class="verse-num">7:5</span> <span class="verse-body">percussi sunt a viris urbis Ahi et corruerunt ex eis triginta et sex homines persecutique sunt eos adversarii de porta usque Sabarim et ceciderunt per prona fugientes pertimuitque cor populi et instar aquae liquefactum est</span></p>
<p id="deuteronomy-7-6"><span class="verse-num">7:6</span> <span class="verse-body">Iosue vero scidit vestimenta sua et cecidit pronus in terram coram arca Domini usque ad vesperum tam ipse quam omnes senes Israhel miseruntque pulverem super capita sua</span></p>
<p id="deuteronomy-7-7"><span class="verse-num">7:7</span> <span class="verse-body">et dixit Iosue heu Domine Deus quid voluisti transducere populum istum Iordanem fluvium ut traderes nos in manus Amorrei et perderes utinam ut coepimus mansissemus trans Iordanem</span></p>
<p id="deuteronomy-7-8"><span class="verse-num">7:8</span> <span class="verse-body">mi Domine Deus quid dicam videns Israhelem hostibus suis terga vertentem</span></p>
<p id="deuteronomy-7-9"><span class="verse-num">7:9</span> <span class="verse-body">audient Chananei et omnes habitatores terrae ac pariter conglobati circumdabunt nos atque delebunt nomen nostrum de terra et quid facies magno nomini tuo</span></p>
<p id="deuteronomy-7-10"><span class="verse-num">7:10</span> <span class="verse-body">dixitque Dominus ad Iosue surge cur iaces pronus in terra</span></p>
<p id="deuteronomy-7-11"><span class="verse-num">7:11</span> <span class="verse-body">peccavit Israhel et praevaricatus est pactum meum tuleruntque de anathemate et furati sunt atque mentiti et absconderunt inter vasa sua</span></p>
<p id="deuteronomy-7-12"><span class="verse-num">7:12</span> <span class="verse-body">nec poterit Israhel stare ante hostes suos eosque fugiet quia pollutus est anathemate non ero ultra vobiscum donec conteratis eum qui huius sceleris reus est</span></p>
<p id="deuteronomy-7-13"><span class="verse-num">7:13</span> <span class="verse-body">surge sanctifica populum et dic eis sanctificamini in crastinum haec enim dicit Dominus Deus Israhel anathema in medio tui est Israhel non poteris stare coram hostibus tuis donec deleatur ex te qui hoc contaminatus est scelere</span></p>
<p id="deuteronomy-7-14"><span class="verse-num">7:14</span> <span class="verse-body">accedetisque mane singuli per tribus vestras et quamcumque tribum sors invenerit accedet per cognationes suas et cognatio per domos domusque per viros</span></p>
<p id="deuteronomy-7-15"><span class="verse-num">7:15</span> <span class="verse-body">et quicumque ille in hoc facinore fuerit deprehensus conburetur igni cum omni substantia sua quoniam praevaricatus est pactum Domini et fecit nefas in Israhel</span></p>
<p id="deuteronomy-7-16"><span class="verse-num">7:16</span> <span class="verse-body">surgens itaque Iosue mane adplicavit Israhel per tribus suas et inventa est tribus Iuda</span></p>
<p id="deuteronomy-7-17"><span class="verse-num">7:17</span> <span class="verse-body">quae cum iuxta familias suas esset oblata inventa est familia Zarai illam quoque per viros offerens repperit Zabdi</span></p>
<p id="deuteronomy-7-18"><span class="verse-num">7:18</span> <span class="verse-body">cuius domum in singulos dividens viros invenit Achan filium Charmi filii Zabdi filii Zare de tribu Iuda</span></p>
<p id="deuteronomy-7-19"><span class="verse-num">7:19</span> <span class="verse-body">et ait ad Achan fili mi da gloriam Domino Deo Israhel et confitere atque indica mihi quid feceris ne abscondas</span></p>
<p id="deuteronomy-7-20"><span class="verse-num">7:20</span> <span class="verse-body">responditque Achan Iosue et dixit ei vere ego peccavi Domino Deo Israhel et sic et sic feci</span></p>
<p id="deuteronomy-7-21"><span class="verse-num">7:21</span> <span class="verse-body">vidi enim inter spolia pallium coccineum valde bonum et ducentos siclos argenti regulamque auream quinquaginta siclorum et concupiscens abstuli et abscondi in terra contra medium tabernaculi mei argentumque fossa humo operui</span></p>
<p id="deuteronomy-7-22"><span class="verse-num">7:22</span> <span class="verse-body">misit ergo Iosue ministros qui currentes ad tabernaculum illius reppererunt cuncta abscondita in eodem loco et argentum simul</span></p>
<p id="deuteronomy-7-23"><span class="verse-num">7:23</span> <span class="verse-body">auferentesque de tentorio tulerunt ea ad Iosue et ad omnes filios Israhel proieceruntque ante Dominum</span></p>
<p id="deuteronomy-7-24"><span class="verse-num">7:24</span> <span class="verse-body">tollens itaque Iosue Achan filium Zare argentumque et pallium et auream regulam filiosque eius et filias boves et asinos et oves ipsumque tabernaculum et cunctam supellectilem et omnis Israhel cum eo duxerunt eos ad vallem Achor</span></p>
<p id="deuteronomy-7-25"><span class="verse-num">7:25</span> <span class="verse-body">ubi dixit Iosue quia turbasti nos exturbet te Dominus in die hac lapidavitque eum omnis Israhel et cuncta quae illius erant igne consumpta sunt</span></p>
<p id="deuteronomy-7-26"><span class="verse-num">7:26</span> <span class="verse-body">congregaverunt quoque super eum acervum magnum lapidum qui permanet usque in praesentem diem et aversus est furor Domini ab eis vocatumque est nomen loci illius vallis Achor usque hodie __________________________________________________________________</span></p>
<h2 id="deuteronomy-ch-8">Chapter 8</h2>
<p class="verses"><a href="#deuteronomy-8-1">1</a> <a href="#deuteronomy-8-2">2</a> <a href="#deuteronomy-8-3">3</a> <a href="#deuteronomy-8-4">4</a> <a href="#deuteronomy-8-5">5</a> <a href="#deuteronomy-8-6">6</a> <a href="#deuteronomy-8-7">7</a> <a href="#deuteronomy-8-8">8</a> <a href="#deuteronomy-8-9">9</a> <a href="#deuteronomy-8-10">10</a> <a href="#deuteronomy-8-11">11</a> <a href="#deuteronomy-8-12">12</a> <a href="#deuteronomy-8-13">13</a> <a href="#deuteronomy-8-14">14</a> <a href="#deuteronomy-8-15">15</a> <a href="#deuteronomy-8-16">16</a> <a href="#deuteronomy-8-17">17</a> <a href="#deuteronomy-8-18">18</a> <a href="#deuteronomy-8-19">19</a> <a href="#deuteronomy-8-20">20</a> <a href="#deuteronomy-8-21">21</a> <a href="#deuteronomy-8-22">22</a> <a href="#deuteronomy-8-23">23</a> <a href="#deuteronomy-8-24">24</a> <a href="#deuteronomy-8-25">25</a> <a href="#deuteronomy-8-26">26</a> <a href="#deuteronomy-8-27">27</a> <a href="#deuteronomy-8-28">28</a> <a href="#deuteronomy-8-29">29</a> <a href="#deuteronomy-8-30">30</a> <a href="#deuteronomy-8-31">31</a> <a href="#deuteronomy-8-32">32</a> <a href="#deuteronomy-8-33">33</a> <a href="#deuteronomy-8-34">34</a> <a href="#deuteronomy-8-35">35</a></p>
<p id="deuteronomy-8-1"><span class="verse-num">8:1</span> <span class="verse-body">dixit autem Dominus ad Iosue ne timeas neque formides tolle tecum omnem multitudinem pugnatorum et consurgens ascende in oppidum Ahi ecce tradidi in manu tua regem eius et populum urbemque et terram</span></p>
<p id="deuteronomy-8-2"><span class="verse-num">8:2</span> <span class="verse-body">faciesque urbi Ahi et regi eius sicut fecisti Hiericho et regi illius praedam vero et omnia animantia diripietis vobis pone insidias urbi post eam</span></p>
<p id="deuteronomy-8-3"><span class="verse-num">8:3</span> <span class="verse-body">surrexitque Iosue et omnis exercitus bellatorum cum eo ut ascenderent in Ahi et electa triginta milia virorum fortium misit nocte</span></p>
<p id="deuteronomy-8-4"><span class="verse-num">8:4</span> <span class="verse-body">praecepitque eis dicens ponite insidias post civitatem nec longius recedatis et eritis omnes parati</span></p>
<p id="deuteronomy-8-5"><span class="verse-num">8:5</span> <span class="verse-body">ego autem et reliqua multitudo quae mecum est accedemus ex adverso contra urbem cumque exierint contra nos sicut ante fecimus fugiemus et terga vertemus</span></p>
<p id="deuteronomy-8-6"><span class="verse-num">8:6</span> <span class="verse-body">donec persequentes ab urbe longius protrahantur putabunt enim fugere nos sicut prius</span></p>
<p id="deuteronomy-8-7"><span class="verse-num">8:7</span> <span class="verse-body">nobis ergo fugientibus et illis sequentibus consurgetis de insidiis et vastabitis civitatem tradetque eam Dominus Deus vester in manus vestras</span></p>
<p id="deuteronomy-8-8"><span class="verse-num">8:8</span> <span class="verse-body">cumque ceperitis succendite eam sic omnia facietis ut iussi</span></p>
<p id="deuteronomy-8-9"><span class="verse-num">8:9</span> <span class="verse-body">dimisitque eos et perrexerunt ad insidiarum locum sederuntque inter Bethel et Ahi ad occidentalem plagam urbis Ahi Iosue autem nocte illa in medio mansit populi</span></p>
<p id="deuteronomy-8-10"><span class="verse-num">8:10</span> <span class="verse-body">surgensque diluculo recensuit socios et ascendit cum senioribus in fronte exercitus vallatus auxilio pugnatorum</span></p>
<p id="deuteronomy-8-11"><span class="verse-num">8:11</span> <span class="verse-body">cumque venissent et ascendissent ex adverso civitatis steterunt ad septentrionalem urbis plagam inter quam et eos vallis media erat</span></p>
<p id="deuteronomy-8-12"><span class="verse-num">8:12</span> <span class="verse-body">quinque milia autem viros elegerat et posuerat in insidiis inter Bethaven et Ahi ex occidentali parte eiusdem civitatis</span></p>
<p id="deuteronomy-8-13"><span class="verse-num">8:13</span> <span class="verse-body">omnis vero reliquus exercitus ad aquilonem aciem dirigebat ita ut novissimi multitudinis occidentalem plagam urbis adtingerent abiit ergo Iosue nocte illa et stetit in vallis medio</span></p>
<p id="deuteronomy-8-14"><span class="verse-num">8:14</span> <span class="verse-body">quod cum vidisset rex Ahi festinavit mane et egressus est cum omni exercitu civitatis direxitque aciem contra desertum ignorans quod post tergum laterent insidiae</span></p>
<p id="deuteronomy-8-15"><span class="verse-num">8:15</span> <span class="verse-body">Iosue vero et omnis Israhel cesserunt loco simulantes metum et fugientes per viam solitudinis</span></p>
<p id="deuteronomy-8-16"><span class="verse-num">8:16</span> <span class="verse-body">at illi vociferantes pariter et se mutuo cohortantes persecuti sunt eos cumque recessissent a civitate</span></p>
<p id="deuteronomy-8-17"><span class="verse-num">8:17</span> <span class="verse-body">et ne unus quidem in urbe Ahi et Bethel remansisset qui non persequeretur Israhel sicut eruperant aperta oppida relinquentes</span></p>
<p id="deuteronomy-8-18"><span class="verse-num">8:18</span> <span class="verse-body">dixit Dominus ad Iosue leva clypeum qui in manu tua est contra urbem Ahi quoniam tibi tradam eam</span></p>
<p id="deuteronomy-8-19"><span class="verse-num">8:19</span> <span class="verse-body">cumque elevasset clypeum ex adverso civitatis insidiae quae latebant surrexerunt confestim et pergentes ad civitatem ceperunt et succenderunt eam</span></p>
<p id="deuteronomy-8-20"><span class="verse-num">8:20</span> <span class="verse-body">viri autem civitatis qui persequebantur Iosue respicientes et videntes fumum urbis ad caelum usque conscendere non potuerunt ultra huc illucque diffugere praesertim cum hii qui simulaverant fugam et tendebant ad solitudinem contra persequentes fortissime restitissent</span></p>
<p id="deuteronomy-8-21"><span class="verse-num">8:21</span> <span class="verse-body">vidensque Iosue et omnis Israhel quod capta esset civitas et fumus urbis ascenderet reversus percussit viros Ahi</span></p>
<p id="deuteronomy-8-22"><span class="verse-num">8:22</span> <span class="verse-body">siquidem et illi qui ceperant et succenderant civitatem egressi ex urbe contra suos medios hostium ferire coeperunt cum ergo ex utraque parte adversarii caederentur ita ut nullus de tanta multitudine salvaretur</span></p>
<p id="deuteronomy-8-23"><span class="verse-num">8:23</span> <span class="verse-body">regem quoque urbis Ahi adprehendere viventem et obtulerunt Iosue</span></p>
<p id="deuteronomy-8-24"><span class="verse-num">8:24</span> <span class="verse-body">igitur omnibus interfectis qui Israhelem ad deserta tendentem fuerant persecuti et in eodem loco gladio corruentibus reversi filii Israhel percusserunt civitatem</span></p>
<p id="deuteronomy-8-25"><span class="verse-num">8:25</span> <span class="verse-body">erant autem qui in eo die conciderant a viro usque ad mulierem duodecim milia hominum omnes urbis Ahi</span></p>
<p id="deuteronomy-8-26"><span class="verse-num">8:26</span> <span class="verse-body">Iosue vero non contraxit manum quam in sublime porrexerat tenens clypeum donec interficerentur omnes habitatores Ahi</span></p>
<p id="deuteronomy-8-27"><span class="verse-num">8:27</span> <span class="verse-body">iumenta autem et praedam civitatis diviserunt sibi filii Israhel sicut praeceperat Dominus Iosue</span></p>
<p id="deuteronomy-8-28"><span class="verse-num">8:28</span> <span class="verse-body">qui succendit urbem et fecit eam tumulum sempiternum</span></p>
<p id="deuteronomy-8-29"><span class="verse-num">8:29</span> <span class="verse-body">regem quoque eius suspendit in patibulo usque ad vesperum et solis occasum praecepitque et deposuerunt cadaver eius de cruce proieceruntque in ipso introitu civitatis congesto super eum magno acervo lapidum qui permanet usque in praesentem diem</span></p>
<p id="deuteronomy-8-30"><span class="verse-num">8:30</span> <span class="verse-body">tunc aedificavit Iosue altare Domino Deo Israhel in monte Hebal</span></p>
<p id="deuteronomy-8-31"><span class="verse-num">8:31</span> <span class="verse-body">sicut praeceperat Moses famulus Domini filiis Israhel et scriptum est in volumine legis Mosi altare de lapidibus inpolitis quos ferrum non tetigit et obtulit super eo holocausta Domino immolavitque pacificas victimas</span></p>
<p id="deuteronomy-8-32"><span class="verse-num">8:32</span> <span class="verse-body">et scripsit super lapides deuteronomium legis Mosi quod ille digesserat coram filiis Israhel</span></p>
<p id="deuteronomy-8-33"><span class="verse-num">8:33</span> <span class="verse-body">omnis autem populus et maiores natu ducesque ac iudices stabant ex utraque parte arcae in conspectu sacerdotum qui portabant arcam foederis Domini ut advena ita et indigena media eorum pars iuxta montem Garizim et media iuxta montem Hebal sicut praeceperat Moses famulus Domini et primum quidem benedixit populo Israhel</span></p>
<p id="deuteronomy-8-34"><span class="verse-num">8:34</span> <span class="verse-body">post haec legit omnia verba benedictionis et maledictionis et cuncta quae scripta erant in legis volumine</span></p>
<p id="deuteronomy-8-35"><span class="verse-num">8:35</span> <span class="verse-body">nihil ex his quae Moses iusserat reliquit intactum sed universa replicavit coram omni multitudine Israhel mulieribus ac parvulis et advenis qui inter eos morabantur __________________________________________________________________</span></p>
<h2 id="deuteronomy-ch-9">Chapter 9</h2>
<p class="verses"><a href="#deuteronomy-9-1">1</a> <a href="#deuteronomy-9-2">2</a> <a href="#deuteronomy-9-3">3</a> <a href="#deuteronomy-9-4">4</a> <a href="#deuteronomy-9-5">5</a> <a href="#deuteronomy-9-6">6</a> <a href="#deuteronomy-9-7">7</a> <a href="#deuteronomy-9-8">8</a> <a href="#deuteronomy-9-9">9</a> <a href="#deuteronomy-9-10">10</a> <a href="#deuteronomy-9-11">11</a> <a href="#deuteronomy-9-12">12</a> <a href="#deuteronomy-9-13">13</a> <a href="#deuteronomy-9-14">14</a> <a href="#deuteronomy-9-15">15</a> <a href="#deuteronomy-9-16">16</a> <a href="#deuteronomy-9-17">17</a> <a href="#deuteronomy-9-18">18</a> <a href="#deuteronomy-9-19">19</a> <a href="#deuteronomy-9-20">20</a> <a href="#deuteronomy-9-21">21</a> <a href="#deuteronomy-9-22">22</a> <a href="#deuteronomy-9-23">23</a> <a href="#deuteronomy-9-24">24</a> <a href="#deuteronomy-9-25">25</a> <a href="#deuteronomy-9-26">26</a> <a href="#deuteronomy-9-27">27</a></p>
<p id="deuteronomy-9-1"><span class="verse-num">9:1</span> <span class="verse-body">quibus auditis cuncti reges trans Iordanem qui versabantur in montanis et in campestribus in maritimis ac litore maris Magni hii quoque qui habitabant iuxta Libanum Hettheus et Amorreus et Chananeus Ferezeus et Eveus et Iebuseus</span></p>
<p id="deuteronomy-9-2"><span class="verse-num">9:2</span> <span class="verse-body">congregati sunt pariter ut pugnarent contra Iosue et Israhel uno animo eademque sententia</span></p>
<p id="deuteronomy-9-3"><span class="verse-num">9:3</span> <span class="verse-body">at hii qui habitabant in Gabaon audientes cuncta quae fecerat Iosue Hiericho et Ahi</span></p>
<p id="deuteronomy-9-4"><span class="verse-num">9:4</span> <span class="verse-body">et callide cogitantes tulerunt sibi cibaria saccos veteres asinis inponentes et utres vinarios scissos atque consutos</span></p>
<p id="deuteronomy-9-5"><span class="verse-num">9:5</span> <span class="verse-body">calciamentaque perantiqua quae ad indicium vetustatis pittaciis consuta erant induti veteribus vestimentis panes quoque quos portabant ob viaticum duri erant et in frusta comminuti</span></p>
<p id="deuteronomy-9-6"><span class="verse-num">9:6</span> <span class="verse-body">perrexeruntque ad Iosue qui tunc morabatur in castris Galgalae et dixerunt ei atque omni simul Israheli de terra longinqua venimus pacem vobiscum facere cupientes responderuntque viri Israhel ad eos atque dixerunt</span></p>
<p id="deuteronomy-9-7"><span class="verse-num">9:7</span> <span class="verse-body">ne forsitan in terra quae nobis sorte debetur habitetis et non possimus foedus inire vobiscum</span></p>
<p id="deuteronomy-9-8"><span class="verse-num">9:8</span> <span class="verse-body">at illi ad Iosue servi inquiunt tui sumus quibus Iosue quinam ait estis et unde venistis</span></p>
<p id="deuteronomy-9-9"><span class="verse-num">9:9</span> <span class="verse-body">responderunt de terra longinqua valde venerunt servi tui in nomine Domini Dei tui audivimus enim famam potentiae eius cuncta quae fecit in Aegypto</span></p>
<p id="deuteronomy-9-10"><span class="verse-num">9:10</span> <span class="verse-body">et duobus Amorreorum regibus trans Iordanem Seon regi Esebon et Og regi Basan qui erat in Astharoth</span></p>
<p id="deuteronomy-9-11"><span class="verse-num">9:11</span> <span class="verse-body">dixeruntque nobis seniores et omnes habitatores terrae nostrae tollite in manibus cibaria ob longissimam viam et occurrite eis ac dicite servi vestri sumus foedus inite nobiscum</span></p>
<p id="deuteronomy-9-12"><span class="verse-num">9:12</span> <span class="verse-body">en panes quando egressi sumus de domibus nostris ut veniremus ad vos calidos sumpsimus nunc sicci facti sunt et vetustate nimia comminuti</span></p>
<p id="deuteronomy-9-13"><span class="verse-num">9:13</span> <span class="verse-body">utres vini novos implevimus nunc rupti sunt et soluti vestes et calciamenta quibus induimur et quae habemus in pedibus ob longitudinem largioris viae trita sunt et paene consumpta</span></p>
<p id="deuteronomy-9-14"><span class="verse-num">9:14</span> <span class="verse-body">susceperunt igitur de cibariis eorum et os Domini non interrogaverunt</span></p>
<p id="deuteronomy-9-15"><span class="verse-num">9:15</span> <span class="verse-body">fecitque Iosue cum eis pacem et inito foedere pollicitus est quod non occiderentur principes quoque multitudinis iuraverunt eis</span></p>
<p id="deuteronomy-9-16"><span class="verse-num">9:16</span> <span class="verse-body">post dies autem tres initi foederis audierunt quod in vicino habitarent et inter eos futuri essent</span></p>
<p id="deuteronomy-9-17"><span class="verse-num">9:17</span> <span class="verse-body">moveruntque castra filii Israhel et venerunt in civitates eorum die tertio quarum haec vocabula sunt Gabaon et Caphira et Beroth et Cariathiarim</span></p>
<p id="deuteronomy-9-18"><span class="verse-num">9:18</span> <span class="verse-body">et non percusserunt eos eo quod iurassent eis principes multitudinis in nomine Domini Dei Israhel murmuravit itaque omne vulgus contra principes</span></p>
<p id="deuteronomy-9-19"><span class="verse-num">9:19</span> <span class="verse-body">qui responderunt eis iuravimus illis in nomine Domini Dei Israhel et idcirco non possumus eos contingere</span></p>
<p id="deuteronomy-9-20"><span class="verse-num">9:20</span> <span class="verse-body">sed hoc faciemus eis reserventur quidem ut vivant ne contra nos ira Domini concitetur si peieraverimus</span></p>
<p id="deuteronomy-9-21"><span class="verse-num">9:21</span> <span class="verse-body">sed sic vivant ut in usus universae multitudinis ligna caedant aquasque conportent quibus haec loquentibus</span></p>
<p id="deuteronomy-9-22"><span class="verse-num">9:22</span> <span class="verse-body">vocavit Gabaonitas Iosue et dixit eis cur nos decipere fraude voluistis ut diceretis procul valde habitamus a vobis cum in medio nostri sitis</span></p>
<p id="deuteronomy-9-23"><span class="verse-num">9:23</span> <span class="verse-body">itaque sub maledictione eritis et non deficiet de stirpe vestra ligna caedens aquasque conportans in domum Dei mei</span></p>
<p id="deuteronomy-9-24"><span class="verse-num">9:24</span> <span class="verse-body">qui responderunt nuntiatum est nobis servis tuis quae promisisset Dominus Deus tuus Mosi servo suo ut traderet vobis omnem terram et disperderet cunctos habitatores eius timuimus igitur valde et providimus animabus nostris vestro terrore conpulsi et hoc consilium inivimus</span></p>
<p id="deuteronomy-9-25"><span class="verse-num">9:25</span> <span class="verse-body">nunc autem in manu tua sumus quod tibi bonum et rectum videtur fac nobis</span></p>
<p id="deuteronomy-9-26"><span class="verse-num">9:26</span> <span class="verse-body">fecit ergo Iosue ut dixerat et liberavit eos de manibus filiorum Israhel ut non occiderentur</span></p>
<p id="deuteronomy-9-27"><span class="verse-num">9:27</span> <span class="verse-body">decrevitque in illo die esse eos in ministerium cuncti populi et altaris Domini caedentes ligna et aquas conportantes usque in praesens tempus in loco quem Dominus elegisset __________________________________________________________________</span></p>
<h2 id="deuteronomy-ch-10">Chapter 10</h2>
<p class="verses"><a href="#deuteronomy-10-1">1</a> <a href="#deuteronomy-10-2">2</a> <a href="#deuteronomy-10-3">3</a> <a href="#deuteronomy-10-4">4</a> <a href="#deuteronomy-10-5">5</a> <a href="#deuteronomy-10-6">6</a> <a href="#deuteronomy-10-7">7</a> <a href="#deuteronomy-10-8">8</a> <a href="#deuteronomy-10-9">9</a> <a href="#deuteronomy-10-10">10</a> <a href="#deuteronomy-10-11">11</a> <a href="#deuteronomy-10-12">12</a> <a href="#deuteronomy-10-13">13</a> <a href="#deuteronomy-10-14">14</a> <a href="#deuteronomy-10-15">15</a> <a href="#deuteronomy-10-16">16</a> <a href="#deuteronomy-10-17">17</a> <a href="#deuteronomy-10-18">18</a> <a href="#deuteronomy-10-19">19</a> <a href="#deuteronomy-10-20">20</a> <a href="#deuteronomy-10-21">21</a> <a href="#deuteronomy-10-22">22</a> <a href="#deuteronomy-10-23">23</a> <a href="#deuteronomy-10-24">24</a> <a href="#deuteronomy-10-25">25</a> <a href="#deuteronomy-10-26">26</a> <a href="#deuteronomy-10-27">27</a> <a href="#deuteronomy-10-28">28</a> <a href="#deuteronomy-10-29">29</a> <a href="#deuteronomy-10-30">30</a> <a href="#deuteronomy-10-31">31</a> <a href="#deuteronomy-10-32">32</a> <a href="#deuteronomy-10-33">33</a> <a href="#deuteronomy-10-34">34</a> <a href="#deuteronomy-10-35">35</a> <a href="#deuteronomy-10-36">36</a> <a href="#deuteronomy-10-37">37</a> <a href="#deuteronomy-10-38">38</a> <a href="#deuteronomy-10-39">39</a> <a href="#deuteronomy-10-40">40</a> <a href="#deuteronomy-10-41">41</a> <a href="#deuteronomy-10-42">42</a> <a href="#deuteronomy-10-43">43</a> <a href="#deuteronomy-10-44">44</a></p>
<p id="deuteronomy-10-1"><span class="verse-num">10:1</span> <span class="verse-body">quae cum audisset Adonisedec rex Hierusalem quod scilicet cepisset Iosue Ahi et subvertisset eam sicut enim fecerat Hiericho et regi eius sic fecit Ahi et regi illius et quod transfugissent Gabaonitae ad Israhel et essent foederati eorum</span></p>
<p id="deuteronomy-10-2"><span class="verse-num">10:2</span> <span class="verse-body">timuit valde urbs enim magna erat Gabaon et una regalium civitatum et maior oppido Ahi omnesque bellatores eius fortissimi</span></p>
<p id="deuteronomy-10-3"><span class="verse-num">10:3</span> <span class="verse-body">misit ergo Adonisedec rex Hierusalem ad Oham regem Hebron et ad Pharam regem Hieremoth ad Iaphie quoque regem Lachis et ad Dabir regem Eglon dicens</span></p>
<p id="deuteronomy-10-4"><span class="verse-num">10:4</span> <span class="verse-body">ascendite ad me et ferte praesidium ut expugnemus Gabaon quare transfugerit ad Iosue et filios Israhel</span></p>
<p id="deuteronomy-10-5"><span class="verse-num">10:5</span> <span class="verse-body">congregati igitur ascenderunt quinque reges Amorreorum rex Hierusalem rex Hebron rex Hieremoth rex Lachis rex Eglon simul cum exercitibus suis et castrametati sunt circa Gabaon obpugnantes eam</span></p>
<p id="deuteronomy-10-6"><span class="verse-num">10:6</span> <span class="verse-body">habitatores autem Gabaon urbis obsessae miserunt ad Iosue qui tunc morabatur in castris apud Galgalam et dixerunt ei ne retrahas manus tuas ab auxilio servorum tuorum ascende cito et libera nos ferque praesidium convenerunt enim adversum nos omnes reges Amorreorum qui habitant in montanis</span></p>
<p id="deuteronomy-10-7"><span class="verse-num">10:7</span> <span class="verse-body">ascenditque Iosue de Galgalis et omnis exercitus bellatorum cum eo viri fortissimi</span></p>
<p id="deuteronomy-10-8"><span class="verse-num">10:8</span> <span class="verse-body">dixitque Dominus ad Iosue ne timeas eos in manus enim tuas tradidi illos nullus tibi ex eis resistere poterit</span></p>
<p id="deuteronomy-10-9"><span class="verse-num">10:9</span> <span class="verse-body">inruit itaque Iosue super eos repente tota ascendens nocte de Galgalis</span></p>
<p id="deuteronomy-10-10"><span class="verse-num">10:10</span> <span class="verse-body">et conturbavit eos Dominus a facie Israhel contrivitque plaga magna in Gabaon ac persecutus est per viam ascensus Bethoron et percussit usque Azeca et Maceda</span></p>
<p id="deuteronomy-10-11"><span class="verse-num">10:11</span> <span class="verse-body">cumque fugerent filios Israhel et essent in descensu Bethoron Dominus misit super eos lapides magnos de caelo usque Azeca et mortui sunt multo plures lapidibus grandinis quam quos gladio percusserant filii Israhel</span></p>
<p id="deuteronomy-10-12"><span class="verse-num">10:12</span> <span class="verse-body">tunc locutus est Iosue Domino in die qua tradidit Amorreum in conspectu filiorum Israhel dixitque coram eis sol contra Gabaon ne movearis et luna contra vallem Ahialon</span></p>
<p id="deuteronomy-10-13"><span class="verse-num">10:13</span> <span class="verse-body">steteruntque sol et luna donec ulcisceretur se gens de inimicis suis nonne scriptum est hoc in libro Iustorum stetit itaque sol in medio caeli et non festinavit occumbere spatio unius diei</span></p>
<p id="deuteronomy-10-14"><span class="verse-num">10:14</span> <span class="verse-body">non fuit ante et postea tam longa dies oboediente Domino voci hominis et pugnante pro Israhel</span></p>
<p id="deuteronomy-10-15"><span class="verse-num">10:15</span> <span class="verse-body">reversusque est Iosue cum omni Israhel in castra Galgalae</span></p>
<p id="deuteronomy-10-16"><span class="verse-num">10:16</span> <span class="verse-body">fugerant enim quinque reges et se absconderant in spelunca urbis Maceda</span></p>
<p id="deuteronomy-10-17"><span class="verse-num">10:17</span> <span class="verse-body">nuntiatumque est Iosue quod inventi essent quinque reges latentes in spelunca Maceda</span></p>
<p id="deuteronomy-10-18"><span class="verse-num">10:18</span> <span class="verse-body">qui praecepit sociis et ait volvite saxa ingentia ad os speluncae et ponite viros industrios qui clausos custodiant</span></p>
<p id="deuteronomy-10-19"><span class="verse-num">10:19</span> <span class="verse-body">vos autem nolite stare sed persequimini hostes et extremos quosque fugientium caedite ne dimittatis eos urbium suarum intrare praesidia quos tradidit Dominus Deus in manus vestras</span></p>
<p id="deuteronomy-10-20"><span class="verse-num">10:20</span> <span class="verse-body">caesis igitur adversariis plaga magna et usque ad internicionem paene consumptis hii qui Israhel effugere potuerunt ingressi sunt civitates munitas</span></p>
<p id="deuteronomy-10-21"><span class="verse-num">10:21</span> <span class="verse-body">reversusque est omnis exercitus ad Iosue in Maceda ubi tunc erant castra sani et integro numero nullusque contra filios Israhel muttire ausus est</span></p>
<p id="deuteronomy-10-22"><span class="verse-num">10:22</span> <span class="verse-body">praecepitque Iosue dicens aperite os speluncae et producite ad me quinque reges qui in ea latitant</span></p>
<p id="deuteronomy-10-23"><span class="verse-num">10:23</span> <span class="verse-body">fecerunt ministri ut sibi fuerat imperatum et eduxerunt ad eum quinque reges de spelunca regem Hierusalem regem Hebron regem Hieremoth regem Lachis regem Eglon</span></p>
<p id="deuteronomy-10-24"><span class="verse-num">10:24</span> <span class="verse-body">cumque educti essent ad eum vocavit omnes viros Israhel et ait ad principes exercitus qui secum erant ite et ponite pedes super colla regum istorum qui cum perrexissent et subiectorum pedibus colla calcarent</span></p>
<p id="deuteronomy-10-25"><span class="verse-num">10:25</span> <span class="verse-body">rursum ait ad eos nolite timere nec paveatis confortamini et estote robusti sic enim faciet Dominus cunctis hostibus vestris adversum quos dimicatis</span></p>
<p id="deuteronomy-10-26"><span class="verse-num">10:26</span> <span class="verse-body">percussitque Iosue et interfecit eos atque suspendit super quinque stipites fueruntque suspensi usque ad vesperum</span></p>
<p id="deuteronomy-10-27"><span class="verse-num">10:27</span> <span class="verse-body">cumque occumberet sol praecepit sociis ut deponerent eos de patibulis qui depositos proiecerunt in speluncam in qua latuerant et posuerunt super os eius saxa ingentia quae permanent usque in praesens</span></p>
<p id="deuteronomy-10-28"><span class="verse-num">10:28</span> <span class="verse-body">eodem die Macedam quoque cepit Iosue et percussit in ore gladii regemque illius interfecit et omnes habitatores eius non dimisit in ea saltim parvas reliquias fecitque regi Maceda sicut fecerat regi Hiericho</span></p>
<p id="deuteronomy-10-29"><span class="verse-num">10:29</span> <span class="verse-body">transivit cum omni Israhel de Maceda in Lebna et pugnabat contra eam</span></p>
<p id="deuteronomy-10-30"><span class="verse-num">10:30</span> <span class="verse-body">quam tradidit Dominus cum rege suo in manu Israhel percusseruntque urbem in ore gladii et omnes habitatores eius non dimiserunt in ea ullas reliquias feceruntque regi Lebna sicut fecerant regi Hiericho</span></p>
<p id="deuteronomy-10-31"><span class="verse-num">10:31</span> <span class="verse-body">de Lebna transivit in Lachis et exercitu per gyrum disposito obpugnabat eam</span></p>
<p id="deuteronomy-10-32"><span class="verse-num">10:32</span> <span class="verse-body">tradiditque Dominus Lachis in manu Israhel et cepit eam die altero atque percussit in ore gladii omnemque animam quae fuerat in ea sicut fecerat Lebna</span></p>
<p id="deuteronomy-10-33"><span class="verse-num">10:33</span> <span class="verse-body">eo tempore ascendit Hiram rex Gazer ut auxiliaretur Lachis quem percussit Iosue cum omni populo eius usque ad internicionem</span></p>
<p id="deuteronomy-10-34"><span class="verse-num">10:34</span> <span class="verse-body">transivitque de Lachis in Eglon et circumdedit</span></p>
<p id="deuteronomy-10-35"><span class="verse-num">10:35</span> <span class="verse-body">atque expugnavit eam eadem die percussitque in ore gladii omnes animas quae erant in ea iuxta omnia quae fecerat Lachis</span></p>
<p id="deuteronomy-10-36"><span class="verse-num">10:36</span> <span class="verse-body">ascendit quoque cum omni Israhele de Eglon in Hebron et pugnavit contra eam</span></p>
<p id="deuteronomy-10-37"><span class="verse-num">10:37</span> <span class="verse-body">cepitque et percussit in ore gladii regem quoque eius et omnia oppida regionis illius universasque animas quae in ea fuerant commoratae non reliquit in ea ullas reliquias sicut fecerat Eglon sic fecit et Hebron cuncta quae in ea repperit consumens gladio</span></p>
<p id="deuteronomy-10-38"><span class="verse-num">10:38</span> <span class="verse-body">inde reversus in Dabir</span></p>
<p id="deuteronomy-10-39"><span class="verse-num">10:39</span> <span class="verse-body">cepit eam atque vastavit</span></p>
<p id="deuteronomy-10-40"><span class="verse-num">10:40</span> <span class="verse-body">regem quoque eius et omnia per circuitum oppida percussit in ore gladii non dimisit in ea ullas reliquias sicut fecerat Hebron et Lebna et regibus earum sic fecit Dabir et regi illius</span></p>
<p id="deuteronomy-10-41"><span class="verse-num">10:41</span> <span class="verse-body">percussit itaque Iosue omnem terram montanam et meridianam atque campestrem et Asedoth cum regibus suis non dimisit in ea ullas reliquias sed omne quod spirare poterat interfecit sicut praeceperat ei Dominus Deus Israhel</span></p>
<p id="deuteronomy-10-42"><span class="verse-num">10:42</span> <span class="verse-body">a Cadesbarne usque Gazam omnem terram Gosen usque Gabaon</span></p>
<p id="deuteronomy-10-43"><span class="verse-num">10:43</span> <span class="verse-body">universos reges et regiones eorum uno cepit impetu atque vastavit Dominus enim Deus Israhel pugnabat pro eo</span></p>
<p id="deuteronomy-10-44"><span class="verse-num">10:44</span> <span class="verse-body">reversusque est cum omni Israhele ad locum castrorum in Galgala __________________________________________________________________</span></p>
<h2 id="deuteronomy-ch-11">Chapter 11</h2>
<p class="verses"><a href="#deuteronomy-11-1">1</a> <a href="#deuteronomy-11-2">2</a> <a href="#deuteronomy-11-3">3</a> <a href="#deuteronomy-11-4">4</a> <a href="#deuteronomy-11-5">5</a> <a href="#deuteronomy-11-6">6</a> <a href="#deuteronomy-11-7">7</a> <a href="#deuteronomy-11-8">8</a> <a href="#deuteronomy-11-9">9</a> <a href="#deuteronomy-11-10">10</a> <a href="#deuteronomy-11-11">11</a> <a href="#deuteronomy-11-12">12</a> <a href="#deuteronomy-11-13">13</a> <a href="#deuteronomy-11-14">14</a> <a href="#deuteronomy-11-15">15</a> <a href="#deuteronomy-11-16">16</a> <a href="#deuteronomy-11-17">17</a> <a href="#deuteronomy-11-18">18</a> <a href="#deuteronomy-11-19">19</a> <a href="#deuteronomy-11-20">20</a> <a href="#deuteronomy-11-21">21</a> <a href="#deuteronomy-11-22">22</a> <a href="#deuteronomy-11-23">23</a></p>
<p id="deuteronomy-11-1"><span class="verse-num">11:1</span> <span class="verse-body">quae cum audisset Iabin rex Asor misit ad Iobab regem Madon et ad regem Someron atque ad regem Acsaph</span></p>
<p id="deuteronomy-11-2"><span class="verse-num">11:2</span> <span class="verse-body">ad reges quoque aquilonis qui habitabant in montanis et in planitie contra meridiem Cheneroth in campestribus quoque et in regionibus Dor iuxta mare</span></p>
<p id="deuteronomy-11-3"><span class="verse-num">11:3</span> <span class="verse-body">Chananeumque ab oriente et occidente et Amorreum atque Hettheum ac Ferezeum et Iebuseum in montanis Eveum quoque qui habitabat ad radices Hermon in terra Masphe</span></p>
<p id="deuteronomy-11-4"><span class="verse-num">11:4</span> <span class="verse-body">egressique sunt omnes cum turmis suis populus multus nimis sicut harena quae est in litore maris equi quoque et currus inmensae multitudinis</span></p>
<p id="deuteronomy-11-5"><span class="verse-num">11:5</span> <span class="verse-body">conveneruntque omnes reges isti in unum ad aquas Merom ut pugnarent contra Israhel</span></p>
<p id="deuteronomy-11-6"><span class="verse-num">11:6</span> <span class="verse-body">dixitque Dominus ad Iosue ne timeas eos cras enim hac eadem hora ego tradam omnes istos vulnerandos in conspectu Israhel equos eorum subnervabis et currus igne conbures</span></p>
<p id="deuteronomy-11-7"><span class="verse-num">11:7</span> <span class="verse-body">venitque Iosue et omnis exercitus cum eo adversum illos ad aquas Merom subito et inruerunt super eos</span></p>
<p id="deuteronomy-11-8"><span class="verse-num">11:8</span> <span class="verse-body">tradiditque illos Dominus in manu Israhel qui percusserunt eos et persecuti sunt usque ad Sidonem magnam et aquas Maserefoth campumque Masphe qui est ad orientalem illius partem ita percussit omnes ut nullas dimitteret ex eis reliquias</span></p>
<p id="deuteronomy-11-9"><span class="verse-num">11:9</span> <span class="verse-body">fecit sicut praeceperat ei Dominus equos eorum subnervavit currusque conbusit</span></p>
<p id="deuteronomy-11-10"><span class="verse-num">11:10</span> <span class="verse-body">reversusque statim cepit Asor et regem eius percussit gladio Asor enim antiquitus inter omnia regna haec principatum tenebat</span></p>
<p id="deuteronomy-11-11"><span class="verse-num">11:11</span> <span class="verse-body">percussitque omnes animas quae ibidem morabantur non dimisit in ea ullas reliquias sed usque ad internicionem universa vastavit ipsamque urbem permisit incendio</span></p>
<p id="deuteronomy-11-12"><span class="verse-num">11:12</span> <span class="verse-body">et omnes per circuitum civitates regesque earum cepit percussit atque delevit sicut praeceperat ei Moses famulus Domini</span></p>
<p id="deuteronomy-11-13"><span class="verse-num">11:13</span> <span class="verse-body">absque urbibus quae erant in collibus et in tumulis sitae ceteras succendit Israhel unam tantum Asor munitissimam flamma consumpsit</span></p>
<p id="deuteronomy-11-14"><span class="verse-num">11:14</span> <span class="verse-body">omnemque praedam istarum urbium ac iumenta diviserunt sibi filii Israhel cunctis hominibus interfectis</span></p>
<p id="deuteronomy-11-15"><span class="verse-num">11:15</span> <span class="verse-body">sicut praeceperat Dominus Mosi servo suo ita praecepit Moses Iosue et ille universa conplevit non praeteriit de universis mandatis ne unum quidem verbum quod iusserat Dominus Mosi</span></p>
<p id="deuteronomy-11-16"><span class="verse-num">11:16</span> <span class="verse-body">cepit itaque Iosue omnem terram montanam et meridianam terramque Gosen et planitiem et occidentalem plagam montemque Israhel et campestria eius</span></p>
<p id="deuteronomy-11-17"><span class="verse-num">11:17</span> <span class="verse-body">et partem montis quae ascendit Seir usque Baalgad per planitiem Libani subter montem Hermon omnes reges eorum cepit percussit occidit</span></p>
<p id="deuteronomy-11-18"><span class="verse-num">11:18</span> <span class="verse-body">multo tempore pugnavit Iosue contra reges istos</span></p>
<p id="deuteronomy-11-19"><span class="verse-num">11:19</span> <span class="verse-body">non fuit civitas quae se non traderet filiis Israhel praeter Eveum qui habitabat in Gabaon omnes bellando cepit</span></p>
<p id="deuteronomy-11-20"><span class="verse-num">11:20</span> <span class="verse-body">Domini enim sententiae fuerat ut indurarentur corda eorum et pugnarent contra Israhel et caderent et non mererentur ullam clementiam ac perirent sicut praeceperat Dominus Mosi</span></p>
<p id="deuteronomy-11-21"><span class="verse-num">11:21</span> <span class="verse-body">in tempore illo venit Iosue et interfecit Enacim de montanis Hebron et Dabir et Anab et de omni monte Iuda et Israhel urbesque eorum delevit</span></p>
<p id="deuteronomy-11-22"><span class="verse-num">11:22</span> <span class="verse-body">non reliquit ullum de stirpe Enacim in terra filiorum Israhel absque civitatibus Gaza et Geth et Azoto in quibus solis relicti sunt</span></p>
<p id="deuteronomy-11-23"><span class="verse-num">11:23</span> <span class="verse-body">cepit ergo Iosue omnem terram sicut locutus est Dominus ad Mosen et tradidit eam in possessionem filiis Israhel secundum partes et tribus suas quievitque terra a proeliis __________________________________________________________________</span></p>
<h2 id="deuteronomy-ch-12">Chapter 12</h2>
<p class="verses"><a href="#deuteronomy-12-1">1</a> <a href="#deuteronomy-12-2">2</a> <a href="#deuteronomy-12-3">3</a> <a href="#deuteronomy-12-4">4</a> <a href="#deuteronomy-12-5">5</a> <a href="#deuteronomy-12-6">6</a> <a href="#deuteronomy-12-7">7</a> <a href="#deuteronomy-12-8">8</a> <a href="#deuteronomy-12-9">9</a> <a href="#deuteronomy-12-10">10</a> <a href="#deuteronomy-12-11">11</a> <a href="#deuteronomy-12-12">12</a> <a href="#deuteronomy-12-13">13</a> <a href="#deuteronomy-12-14">14</a> <a href="#deuteronomy-12-15">15</a> <a href="#deuteronomy-12-16">16</a> <a href="#deuteronomy-12-17">17</a> <a href="#deuteronomy-12-18">18</a> <a href="#deuteronomy-12-19">19</a> <a href="#deuteronomy-12-20">20</a> <a href="#deuteronomy-12-21">21</a> <a href="#deuteronomy-12-22">22</a> <a href="#deuteronomy-12-23">23</a> <a href="#deuteronomy-12-24">24</a></p>
<p id="deuteronomy-12-1"><span class="verse-num">12:1</span> <span class="verse-body">hii sunt reges quos percusserunt filii Israhel et possederunt terram eorum trans Iordanem ad solis ortum a torrente Arnon usque ad montem Hermon et omnem orientalem plagam quae respicit solitudinem</span></p>
<p id="deuteronomy-12-2"><span class="verse-num">12:2</span> <span class="verse-body">Seon rex Amorreorum qui habitavit in Esebon dominatus est ab Aroer quae sita est super ripam torrentis Arnon et mediae partis in valle dimidiique Galaad usque ad torrentem Iaboc qui est terminus filiorum Ammon</span></p>
<p id="deuteronomy-12-3"><span class="verse-num">12:3</span> <span class="verse-body">et a solitudine usque ad mare Cheneroth contra orientem et usque ad mare Deserti quod est mare Salsissimum ad orientalem plagam per viam quae ducit Bethesimoth et ab australi parte quae subiacent Asedothphasga</span></p>
<p id="deuteronomy-12-4"><span class="verse-num">12:4</span> <span class="verse-body">terminus Og regis Basan de reliquiis Rafaim qui habitavit in Astharoth et in Edrain et dominatus est in monte Hermon et in Salacha atque in universa Basan usque ad terminos</span></p>
<p id="deuteronomy-12-5"><span class="verse-num">12:5</span> <span class="verse-body">Gesuri et Machathi et dimidiae partis Galaad terminos Seon regis Esebon</span></p>
<p id="deuteronomy-12-6"><span class="verse-num">12:6</span> <span class="verse-body">Moses famulus Domini et filii Israhel percusserunt eos tradiditque terram eorum Moses in possessionem Rubenitis et Gadditis et dimidiae tribui Manasse</span></p>
<p id="deuteronomy-12-7"><span class="verse-num">12:7</span> <span class="verse-body">hii sunt reges terrae quos percussit Iosue et filii Israhel trans Iordanem ad occidentalem plagam a Baalgad in campo Libani usque ad montem cuius pars ascendit in Seir tradiditque eam Iosue in possessionem tribubus Israhel singulis partes suas</span></p>
<p id="deuteronomy-12-8"><span class="verse-num">12:8</span> <span class="verse-body">tam in montanis quam in planis atque campestribus in Aseroth et solitudine ac meridie Hettheus fuit et Amorreus Chananeus et Ferezeus Eveus et Iebuseus</span></p>
<p id="deuteronomy-12-9"><span class="verse-num">12:9</span> <span class="verse-body">rex Hiericho unus rex Ahi quae est ex latere Bethel unus</span></p>
<p id="deuteronomy-12-10"><span class="verse-num">12:10</span> <span class="verse-body">rex Hierusalem unus rex Hebron unus</span></p>
<p id="deuteronomy-12-11"><span class="verse-num">12:11</span> <span class="verse-body">rex Hierimoth unus rex Lachis unus</span></p>
<p id="deuteronomy-12-12"><span class="verse-num">12:12</span> <span class="verse-body">rex Eglon unus rex Gazer unus</span></p>
<p id="deuteronomy-12-13"><span class="verse-num">12:13</span> <span class="verse-body">rex Dabir unus rex Gader unus</span></p>
<p id="deuteronomy-12-14"><span class="verse-num">12:14</span> <span class="verse-body">rex Herma unus rex Hered unus</span></p>
<p id="deuteronomy-12-15"><span class="verse-num">12:15</span> <span class="verse-body">rex Lebna unus rex Odollam unus</span></p>
<p id="deuteronomy-12-16"><span class="verse-num">12:16</span> <span class="verse-body">rex Maceda unus rex Bethel unus</span></p>
<p id="deuteronomy-12-17"><span class="verse-num">12:17</span> <span class="verse-body">rex Thaffua unus rex Afer unus</span></p>
<p id="deuteronomy-12-18"><span class="verse-num">12:18</span> <span class="verse-body">rex Afec unus rex Saron unus</span></p>
<p id="deuteronomy-12-19"><span class="verse-num">12:19</span> <span class="verse-body">rex Madon unus rex Asor unus</span></p>
<p id="deuteronomy-12-20"><span class="verse-num">12:20</span> <span class="verse-body">rex Someron unus rex Acsaph unus</span></p>
<p id="deuteronomy-12-21"><span class="verse-num">12:21</span> <span class="verse-body">rex Thenach unus rex Mageddo unus</span></p>
<p id="deuteronomy-12-22"><span class="verse-num">12:22</span> <span class="verse-body">rex Cades unus rex Iachanaem Chermeli unus</span></p>
<p id="deuteronomy-12-23"><span class="verse-num">12:23</span> <span class="verse-body">rex Dor et provinciae Dor unus rex gentium Galgal unus</span></p>
<p id="deuteronomy-12-24"><span class="verse-num">12:24</span> <span class="verse-body">rex Thersa unus omnes reges triginta et unus __________________________________________________________________</span></p>
<h2 id="deuteronomy-ch-13">Chapter 13</h2>
<p class="verses"><a href="#deuteronomy-13-1">1</a> <a href="#deuteronomy-13-2">2</a> <a href="#deuteronomy-13-3">3</a> <a href="#deuteronomy-13-4">4</a> <a href="#deuteronomy-13-5">5</a> <a href="#deuteronomy-13-6">6</a> <a href="#deuteronomy-13-7">7</a> <a href="#deuteronomy-13-8">8</a> <a href="#deuteronomy-13-9">9</a> <a href="#deuteronomy-13-10">10</a> <a href="#deuteronomy-13-11">11</a> <a href="#deuteronomy-13-12">12</a> <a href="#deuteronomy-13-13">13</a> <a href="#deuteronomy-13-14">14</a> <a href="#deuteronomy-13-15">15</a> <a href="#deuteronomy-13-16">16</a> <a href="#deuteronomy-13-17">17</a> <a href="#deuteronomy-13-18">18</a> <a href="#deuteronomy-13-19">19</a> <a href="#deuteronomy-13-20">20</a> <a href="#deuteronomy-13-21">21</a> <a href="#deuteronomy-13-22">22</a> <a href="#deuteronomy-13-23">23</a> <a href="#deuteronomy-13-24">24</a> <a href="#deuteronomy-13-25">25</a> <a href="#deuteronomy-13-26">26</a> <a href="#deuteronomy-13-27">27</a> <a href="#deuteronomy-13-28">28</a> <a href="#deuteronomy-13-29">29</a> <a href="#deuteronomy-13-30">30</a> <a href="#deuteronomy-13-31">31</a> <a href="#deuteronomy-13-32">32</a> <a href="#deuteronomy-13-33">33</a></p>
<p id="deuteronomy-13-1"><span class="verse-num">13:1</span> <span class="verse-body">Iosue senex provectaeque aetatis erat et dixit Dominus ad eum senuisti et longevus es terraque latissima derelicta est quae necdum est sorte divisa</span></p>
<p id="deuteronomy-13-2"><span class="verse-num">13:2</span> <span class="verse-body">omnis videlicet Galilea Philisthim et universa Gesuri</span></p>
<p id="deuteronomy-13-3"><span class="verse-num">13:3</span> <span class="verse-body">a fluvio turbido qui inrigat Aegyptum usque ad terminos Accaron contra aquilonem terra Chanaan quae in quinque regulos Philisthim dividitur Gazeos Azotios Ascalonitas Gettheos et Accaronitas</span></p>
<p id="deuteronomy-13-4"><span class="verse-num">13:4</span> <span class="verse-body">ad meridiem vero sunt Evei omnis terra Chanaan et Maara Sidoniorum usque Afeca et terminos Amorrei</span></p>
<p id="deuteronomy-13-5"><span class="verse-num">13:5</span> <span class="verse-body">eiusque confinia Libani quoque regio contra orientem a Baalgad sub monte Hermon donec ingrediaris Emath</span></p>
<p id="deuteronomy-13-6"><span class="verse-num">13:6</span> <span class="verse-body">omnium qui habitant in monte a Libano usque ad aquas Masrefoth universique Sidonii ego sum qui delebo eos a facie filiorum Israhel veniat ergo in parte hereditatis Israhel sicut praecepi tibi</span></p>
<p id="deuteronomy-13-7"><span class="verse-num">13:7</span> <span class="verse-body">et nunc divide terram in possessionem novem tribubus et dimidiae tribui Manasse</span></p>
<p id="deuteronomy-13-8"><span class="verse-num">13:8</span> <span class="verse-body">cum qua Ruben et Gad possederunt terram quam tradidit eis Moses famulus Domini trans fluenta Iordanis ad orientalem plagam</span></p>
<p id="deuteronomy-13-9"><span class="verse-num">13:9</span> <span class="verse-body">ab Aroer quae sita est in ripa torrentis Arnon et in vallis medio universaque campestria Medaba usque Dibon</span></p>
<p id="deuteronomy-13-10"><span class="verse-num">13:10</span> <span class="verse-body">et cunctas civitates Seon regis Amorrei qui regnavit in Esebon usque ad terminos filiorum Ammon</span></p>
<p id="deuteronomy-13-11"><span class="verse-num">13:11</span> <span class="verse-body">et Galaad ac terminum Gesuri et Machathi omnemque montem Hermon et universam Basan usque Saleca</span></p>
<p id="deuteronomy-13-12"><span class="verse-num">13:12</span> <span class="verse-body">omne regnum Og in Basan qui regnavit in Astharoth et Edraim ipse fuit de reliquiis Rafaim percussitque eos Moses atque delevit</span></p>
<p id="deuteronomy-13-13"><span class="verse-num">13:13</span> <span class="verse-body">nolueruntque disperdere filii Israhel Gesuri et Machathi et habitaverunt in medio Israhel usque in praesentem diem</span></p>
<p id="deuteronomy-13-14"><span class="verse-num">13:14</span> <span class="verse-body">tribui autem Levi non dedit possessionem sed sacrificia et victimae Domini Dei Israhel ipsa est eius hereditas sicut locutus est illi</span></p>
<p id="deuteronomy-13-15"><span class="verse-num">13:15</span> <span class="verse-body">dedit ergo Moses possessionem tribui filiorum Ruben iuxta cognationes suas</span></p>
<p id="deuteronomy-13-16"><span class="verse-num">13:16</span> <span class="verse-body">fuitque terminus eorum ab Aroer quae sita est in ripa torrentis Arnon et in valle eiusdem torrentis media universam planitiem quae ducit Medaba</span></p>
<p id="deuteronomy-13-17"><span class="verse-num">13:17</span> <span class="verse-body">et Esebon cunctosque viculos earum qui sunt in campestribus Dibon quoque et Bamothbaal et oppidum Baalmaon</span></p>
<p id="deuteronomy-13-18"><span class="verse-num">13:18</span> <span class="verse-body">Iessa et Cedmoth et Mepheeth</span></p>
<p id="deuteronomy-13-19"><span class="verse-num">13:19</span> <span class="verse-body">Cariathaim et Sebama et Sarathasar in monte convallis</span></p>
<p id="deuteronomy-13-20"><span class="verse-num">13:20</span> <span class="verse-body">Bethpheor et Asedothphasga et Bethaisimoth</span></p>
<p id="deuteronomy-13-21"><span class="verse-num">13:21</span> <span class="verse-body">omnes urbes campestres universaque regna Seon regis Amorrei qui regnavit in Esebon quem percussit Moses cum principibus Madian Eveum et Recem et Sur et Ur et Rabee duces Seon habitatores terrae</span></p>
<p id="deuteronomy-13-22"><span class="verse-num">13:22</span> <span class="verse-body">et Balaam filium Beor ariolum occiderunt filii Israhel gladio cum ceteris interfectis</span></p>
<p id="deuteronomy-13-23"><span class="verse-num">13:23</span> <span class="verse-body">factusque est terminus filiorum Ruben Iordanis fluvius haec est possessio Rubenitarum per cognationes suas urbium et viculorum</span></p>
<p id="deuteronomy-13-24"><span class="verse-num">13:24</span> <span class="verse-body">deditque Moses tribui Gad et filiis eius per cognationes suas possessionem cuius haec divisio est</span></p>
<p id="deuteronomy-13-25"><span class="verse-num">13:25</span> <span class="verse-body">terminus Iazer et omnes civitates Galaad dimidiamque partem terrae filiorum Ammon usque ad Aroer quae est contra Rabba</span></p>
<p id="deuteronomy-13-26"><span class="verse-num">13:26</span> <span class="verse-body">et ab Esebon usque Ramoth Masphe et Batanim et a Manaim usque ad terminos Dabir</span></p>
<p id="deuteronomy-13-27"><span class="verse-num">13:27</span> <span class="verse-body">in valle quoque Betharaam et Bethnemra et Soccoth et Saphon reliquam partem regni Seon regis Esebon huius quoque Iordanis finis est usque ad extremam partem maris Chenereth trans Iordanem ad orientalem plagam</span></p>
<p id="deuteronomy-13-28"><span class="verse-num">13:28</span> <span class="verse-body">haec est possessio filiorum Gad per familias suas civitates et villae earum</span></p>
<p id="deuteronomy-13-29"><span class="verse-num">13:29</span> <span class="verse-body">dedit et dimidiae tribui Manasse filiisque eius iuxta cognationes suas possessionem</span></p>
<p id="deuteronomy-13-30"><span class="verse-num">13:30</span> <span class="verse-body">cuius hoc principium est a Manaim universam Basan et cuncta regna Og regis Basan omnesque vicos Air qui sunt in Basan sexaginta oppida</span></p>
<p id="deuteronomy-13-31"><span class="verse-num">13:31</span> <span class="verse-body">et dimidiam partem Galaad Astharoth et Edrai urbes regni Og in Basan filiis Machir filii Manasse dimidiae parti filiorum Machir iuxta cognationes suas</span></p>
<p id="deuteronomy-13-32"><span class="verse-num">13:32</span> <span class="verse-body">hanc possessionem divisit Moses in campestribus Moab trans Iordanem contra Hiericho ad orientalem plagam</span></p>
<p id="deuteronomy-13-33"><span class="verse-num">13:33</span> <span class="verse-body">tribui autem Levi non dedit possessionem quoniam Dominus Deus Israhel ipse est possessio eius ut locutus est illi __________________________________________________________________</span></p>
<h2 id="deuteronomy-ch-14">Chapter 14</h2>
<p class="verses"><a href="#deuteronomy-14-1">1</a> <a href="#deuteronomy-14-2">2</a> <a href="#deuteronomy-14-3">3</a> <a href="#deuteronomy-14-4">4</a> <a href="#deuteronomy-14-5">5</a> <a href="#deuteronomy-14-6">6</a> <a href="#deuteronomy-14-7">7</a> <a href="#deuteronomy-14-8">8</a> <a href="#deuteronomy-14-9">9</a> <a href="#deuteronomy-14-10">10</a> <a href="#deuteronomy-14-11">11</a> <a href="#deuteronomy-14-12">12</a> <a href="#deuteronomy-14-13">13</a> <a href="#deuteronomy-14-14">14</a> <a href="#deuteronomy-14-15">15</a></p>
<p id="deuteronomy-14-1"><span class="verse-num">14:1</span> <span class="verse-body">hoc est quod possederunt filii Israhel in terra Chanaan quam dederunt eis Eleazar sacerdos et Iosue filius Nun et principes familiarum per tribus Israhel</span></p>
<p id="deuteronomy-14-2"><span class="verse-num">14:2</span> <span class="verse-body">sorte omnia dividentes sicut praeceperat Dominus in manu Mosi novem tribubus et dimidiae tribui</span></p>
<p id="deuteronomy-14-3"><span class="verse-num">14:3</span> <span class="verse-body">duabus enim tribubus et dimidiae dederat Moses trans Iordanem possessionem absque Levitis qui nihil terrae acceperunt inter fratres suos</span></p>
<p id="deuteronomy-14-4"><span class="verse-num">14:4</span> <span class="verse-body">sed in eorum successerant locum filii Ioseph in duas divisi tribus Manasse et Ephraim nec acceperunt Levitae aliam in terra partem nisi urbes ad habitandum et suburbana earum ad alenda iumenta et pecora sua</span></p>
<p id="deuteronomy-14-5"><span class="verse-num">14:5</span> <span class="verse-body">sicut praecepit Dominus Mosi ita fecerunt filii Israhel et diviserunt terram</span></p>
<p id="deuteronomy-14-6"><span class="verse-num">14:6</span> <span class="verse-body">accesserunt itaque filii Iuda ad Iosue in Galgala locutusque est ad eum Chaleb filius Iepphonne Cenezeus nosti quid locutus sit Dominus ad Mosen hominem Dei de me et te in Cadesbarne</span></p>
<p id="deuteronomy-14-7"><span class="verse-num">14:7</span> <span class="verse-body">quadraginta annorum eram quando me misit Moses famulus Domini de Cadesbarne ut considerarem terram nuntiavique ei quod mihi verum videbatur</span></p>
<p id="deuteronomy-14-8"><span class="verse-num">14:8</span> <span class="verse-body">fratres autem mei qui ascenderant mecum dissolverunt cor populi et nihilominus ego secutus sum Dominum Deum meum</span></p>
<p id="deuteronomy-14-9"><span class="verse-num">14:9</span> <span class="verse-body">iuravitque Moses in die illo dicens terram quam calcavit pes tuus erit possessio tua et filiorum tuorum in aeternum quia secutus es Dominum Deum meum</span></p>
<p id="deuteronomy-14-10"><span class="verse-num">14:10</span> <span class="verse-body">concessit ergo Dominus vitam mihi sicut pollicitus est usque in praesentem diem quadraginta et quinque anni sunt ex quo locutus est Dominus verbum istud ad Mosen quando ambulabat Israhel per solitudinem hodie octoginta quinque annorum sum</span></p>
<p id="deuteronomy-14-11"><span class="verse-num">14:11</span> <span class="verse-body">sic valens ut eo valebam tempore quando ad explorandum missus sum illius in me temporis fortitudo usque hodie perseverat tam ad bellandum quam ad gradiendum</span></p>
<p id="deuteronomy-14-12"><span class="verse-num">14:12</span> <span class="verse-body">da ergo mihi montem istum quem pollicitus est Dominus te quoque audiente in quo Enacim sunt et urbes magnae atque munitae si forte sit Dominus mecum et potuero delere eos sicut promisit mihi</span></p>
<p id="deuteronomy-14-13"><span class="verse-num">14:13</span> <span class="verse-body">benedixitque ei Iosue et tradidit Hebron in possessionem</span></p>
<p id="deuteronomy-14-14"><span class="verse-num">14:14</span> <span class="verse-body">atque ex eo fuit Hebron Chaleb filio Iepphonne Cenezeo usque in praesentem diem quia secutus est Dominum Deum Israhel</span></p>
<p id="deuteronomy-14-15"><span class="verse-num">14:15</span> <span class="verse-body">nomen Hebron antea vocabatur Cariatharbe Adam maximus ibi inter Enacim situs est et terra cessavit a proeliis __________________________________________________________________</span></p>
<h2 id="deuteronomy-ch-15">Chapter 15</h2>
<p class="verses"><a href="#deuteronomy-15-1">1</a> <a href="#deuteronomy-15-2">2</a> <a href="#deuteronomy-15-3">3</a> <a href="#deuteronomy-15-4">4</a> <a href="#deuteronomy-15-5">5</a> <a href="#deuteronomy-15-6">6</a> <a href="#deuteronomy-15-7">7</a> <a href="#deuteronomy-15-8">8</a> <a href="#deuteronomy-15-9">9</a> <a href="#deuteronomy-15-10">10</a> <a href="#deuteronomy-15-11">11</a> <a href="#deuteronomy-15-12">12</a> <a href="#deuteronomy-15-13">13</a> <a href="#deuteronomy-15-14">14</a> <a href="#deuteronomy-15-15">15</a> <a href="#deuteronomy-15-16">16</a> <a href="#deuteronomy-15-17">17</a> <a href="#deuteronomy-15-18">18</a> <a href="#deuteronomy-15-19">19</a> <a href="#deuteronomy-15-20">20</a> <a href="#deuteronomy-15-21">21</a> <a href="#deuteronomy-15-22">22</a> <a href="#deuteronomy-15-23">23</a> <a href="#deuteronomy-15-24">24</a> <a href="#deuteronomy-15-25">25</a> <a href="#deuteronomy-15-26">26</a> <a href="#deuteronomy-15-27">27</a> <a href="#deuteronomy-15-28">28</a> <a href="#deuteronomy-15-29">29</a> <a href="#deuteronomy-15-30">30</a> <a href="#deuteronomy-15-31">31</a> <a href="#deuteronomy-15-32">32</a> <a href="#deuteronomy-15-33">33</a> <a href="#deuteronomy-15-34">34</a> <a href="#deuteronomy-15-35">35</a> <a href="#deuteronomy-15-36">36</a> <a href="#deuteronomy-15-37">37</a> <a href="#deuteronomy-15-38">38</a> <a href="#deuteronomy-15-39">39</a> <a href="#deuteronomy-15-40">40</a> <a href="#deuteronomy-15-41">41</a> <a href="#deuteronomy-15-42">42</a> <a href="#deuteronomy-15-43">43</a> <a href="#deuteronomy-15-44">44</a> <a href="#deuteronomy-15-45">45</a> <a href="#deuteronomy-15-46">46</a> <a href="#deuteronomy-15-47">47</a> <a href="#deuteronomy-15-48">48</a> <a href="#deuteronomy-15-49">49</a> <a href="#deuteronomy-15-50">50</a> <a href="#deuteronomy-15-51">51</a> <a href="#deuteronomy-15-52">52</a> <a href="#deuteronomy-15-53">53</a> <a href="#deuteronomy-15-54">54</a> <a href="#deuteronomy-15-55">55</a> <a href="#deuteronomy-15-56">56</a> <a href="#deuteronomy-15-57">57</a> <a href="#deuteronomy-15-58">58</a> <a href="#deuteronomy-15-59">59</a> <a href="#deuteronomy-15-60">60</a> <a href="#deuteronomy-15-61">61</a> <a href="#deuteronomy-15-62">62</a> <a href="#deuteronomy-15-63">63</a></p>
<p id="deuteronomy-15-1"><span class="verse-num">15:1</span> <span class="verse-body">igitur sors filiorum Iudae per cognationes suas ista fuit a termino Edom desertum Sin contra meridiem et usque ad extremam partem australis plagae</span></p>
<p id="deuteronomy-15-2"><span class="verse-num">15:2</span> <span class="verse-body">initium eius a summitate maris Salsissimi et a lingua eius quae respicit meridiem</span></p>
<p id="deuteronomy-15-3"><span class="verse-num">15:3</span> <span class="verse-body">egrediturque contra ascensum Scorpionis et pertransit in Sina ascenditque in Cadesbarne et pervenit in Esrom ascendens Addara et circumiens Caricaa</span></p>
<p id="deuteronomy-15-4"><span class="verse-num">15:4</span> <span class="verse-body">atque inde pertransiens in Asemona et perveniens ad torrentem Aegypti eruntque termini eius mare Magnum hic erit finis meridianae plagae</span></p>
<p id="deuteronomy-15-5"><span class="verse-num">15:5</span> <span class="verse-body">ab oriente vero erit initium mare Salsissimum usque ad extrema Iordanis et ea quae respiciunt aquilonem a lingua maris usque ad eundem Iordanem fluvium</span></p>
<p id="deuteronomy-15-6"><span class="verse-num">15:6</span> <span class="verse-body">ascenditque terminus in Bethagla et transit ab aquilone in Betharaba ascendens ad lapidem Boem filii Ruben</span></p>
<p id="deuteronomy-15-7"><span class="verse-num">15:7</span> <span class="verse-body">et tendens usque ad terminos Debera de valle Achor contra aquilonem respiciens Galgala quae est ex adverso ascensionis Adommim ab australi parte torrentis transitque aquas quae vocantur fons Solis et erunt exitus eius ad fontem Rogel</span></p>
<p id="deuteronomy-15-8"><span class="verse-num">15:8</span> <span class="verse-body">ascenditque per convallem filii Ennom ex latere Iebusei ad meridiem haec est Hierusalem et inde se erigens ad verticem montis qui est contra Gehennom ad occidentem in summitate vallis Rafaim contra aquilonem</span></p>
<p id="deuteronomy-15-9"><span class="verse-num">15:9</span> <span class="verse-body">pertransitque a vertice montis usque ad fontem aquae Nepthoa et pervenit usque ad vicos montis Ephron inclinaturque in Bala quae est Cariathiarim id est urbs Silvarum</span></p>
<p id="deuteronomy-15-10"><span class="verse-num">15:10</span> <span class="verse-body">et circuit de Bala contra occidentem usque ad montem Seir transitque iuxta latus montis Iarim ad aquilonem in Cheslon et descendit in Bethsames transitque in Thamna</span></p>
<p id="deuteronomy-15-11"><span class="verse-num">15:11</span> <span class="verse-body">et pervenit contra aquilonem partis Accaron ex latere inclinaturque Sechrona et transit montem Baala pervenitque in Iebnehel et maris Magni contra occidentem fine concluditur</span></p>
<p id="deuteronomy-15-12"><span class="verse-num">15:12</span> <span class="verse-body">hii sunt termini filiorum Iuda per circuitum in cognationibus suis</span></p>
<p id="deuteronomy-15-13"><span class="verse-num">15:13</span> <span class="verse-body">Chaleb vero filio Iepphonne dedit partem in medio filiorum Iuda sicut praeceperat ei Dominus Cariatharbe patris Enach ipsa est Hebron</span></p>
<p id="deuteronomy-15-14"><span class="verse-num">15:14</span> <span class="verse-body">delevitque ex ea Chaleb tres filios Enach Sesai et Ahiman et Tholmai de stirpe Enach</span></p>
<p id="deuteronomy-15-15"><span class="verse-num">15:15</span> <span class="verse-body">atque inde conscendens venit ad habitatores Dabir quae prius vocabatur Cariathsepher id est civitas Litterarum</span></p>
<p id="deuteronomy-15-16"><span class="verse-num">15:16</span> <span class="verse-body">dixitque Chaleb qui percusserit Cariathsepher et ceperit eam dabo illi Axam filiam meam uxorem</span></p>
<p id="deuteronomy-15-17"><span class="verse-num">15:17</span> <span class="verse-body">cepitque eam Othonihel filius Cenez frater Chaleb iunior deditque ei Axam filiam suam uxorem</span></p>
<p id="deuteronomy-15-18"><span class="verse-num">15:18</span> <span class="verse-body">quae cum pergerent simul suasit viro ut peteret a patre suo agrum suspiravitque ut sedebat in asino cui Chaleb quid habes inquit</span></p>
<p id="deuteronomy-15-19"><span class="verse-num">15:19</span> <span class="verse-body">at illa respondit da mihi benedictionem terram australem et arentem dedisti mihi iunge et inriguam dedit itaque ei Chaleb inriguum superius et inferius</span></p>
<p id="deuteronomy-15-20"><span class="verse-num">15:20</span> <span class="verse-body">haec est possessio tribus filiorum Iuda per cognationes suas</span></p>
<p id="deuteronomy-15-21"><span class="verse-num">15:21</span> <span class="verse-body">erantque civitates ab extremis partibus filiorum Iuda iuxta terminos Edom a meridie Cabsehel et Eder et Iagur</span></p>
<p id="deuteronomy-15-22"><span class="verse-num">15:22</span> <span class="verse-body">et Cina et Dimona Adeda</span></p>
<p id="deuteronomy-15-23"><span class="verse-num">15:23</span> <span class="verse-body">et Cedes et Asor Iethnan</span></p>
<p id="deuteronomy-15-24"><span class="verse-num">15:24</span> <span class="verse-body">Zif et Thelem Baloth</span></p>
<p id="deuteronomy-15-25"><span class="verse-num">15:25</span> <span class="verse-body">et Asor nova et Cariothesrom haec est Asor</span></p>
<p id="deuteronomy-15-26"><span class="verse-num">15:26</span> <span class="verse-body">Aman Same et Molada</span></p>
<p id="deuteronomy-15-27"><span class="verse-num">15:27</span> <span class="verse-body">et Asergadda et Asemon Bethfeleth</span></p>
<p id="deuteronomy-15-28"><span class="verse-num">15:28</span> <span class="verse-body">et Asersual et Bersabee et Baziothia</span></p>
<p id="deuteronomy-15-29"><span class="verse-num">15:29</span> <span class="verse-body">Bala et Hiim Esem</span></p>
<p id="deuteronomy-15-30"><span class="verse-num">15:30</span> <span class="verse-body">et Heltholad Exiil et Harma</span></p>
<p id="deuteronomy-15-31"><span class="verse-num">15:31</span> <span class="verse-body">Siceleg et Medemena et Sensenna</span></p>
<p id="deuteronomy-15-32"><span class="verse-num">15:32</span> <span class="verse-body">Lebaoth et Selim et Aenremmon omnes civitates viginti novem et villae earum</span></p>
<p id="deuteronomy-15-33"><span class="verse-num">15:33</span> <span class="verse-body">in campestribus vero Esthaul et Saraa et Asena</span></p>
<p id="deuteronomy-15-34"><span class="verse-num">15:34</span> <span class="verse-body">et Azanoe et Aengannim Thaffua et Aenaim</span></p>
<p id="deuteronomy-15-35"><span class="verse-num">15:35</span> <span class="verse-body">et Hierimoth Adulam Soccho et Azeca</span></p>
<p id="deuteronomy-15-36"><span class="verse-num">15:36</span> <span class="verse-body">et Saraim Adithaim et Gedera et Giderothaim urbes quattuordecim et villae earum</span></p>
<p id="deuteronomy-15-37"><span class="verse-num">15:37</span> <span class="verse-body">Sanan et Adesa et Magdalgad</span></p>
<p id="deuteronomy-15-38"><span class="verse-num">15:38</span> <span class="verse-body">Delean et Mesfa et Iecthel</span></p>
<p id="deuteronomy-15-39"><span class="verse-num">15:39</span> <span class="verse-body">Lachis et Bascath et Aglon</span></p>
<p id="deuteronomy-15-40"><span class="verse-num">15:40</span> <span class="verse-body">Thebbon et Lehemas et Chethlis</span></p>
<p id="deuteronomy-15-41"><span class="verse-num">15:41</span> <span class="verse-body">et Gideroth Bethdagon et Neema et Maceda civitates sedecim et villae earum</span></p>
<p id="deuteronomy-15-42"><span class="verse-num">15:42</span> <span class="verse-body">Labana et Aether et Asan</span></p>
<p id="deuteronomy-15-43"><span class="verse-num">15:43</span> <span class="verse-body">Ieptha et Esna et Nesib</span></p>
<p id="deuteronomy-15-44"><span class="verse-num">15:44</span> <span class="verse-body">Ceila et Achzib et Maresa civitates novem et villae earum</span></p>
<p id="deuteronomy-15-45"><span class="verse-num">15:45</span> <span class="verse-body">Accaron cum vicis et villulis suis</span></p>
<p id="deuteronomy-15-46"><span class="verse-num">15:46</span> <span class="verse-body">ab Accaron usque ad mare omnia quae vergunt ad Azotum et viculos eius</span></p>
<p id="deuteronomy-15-47"><span class="verse-num">15:47</span> <span class="verse-body">Azotus cum vicis et villulis suis Gaza cum viculis et villulis suis usque ad torrentem Aegypti mare Magnum terminus eius</span></p>
<p id="deuteronomy-15-48"><span class="verse-num">15:48</span> <span class="verse-body">et in monte Samir et Iether et Soccho</span></p>
<p id="deuteronomy-15-49"><span class="verse-num">15:49</span> <span class="verse-body">et Edenna Cariathsenna haec est Dabir</span></p>
<p id="deuteronomy-15-50"><span class="verse-num">15:50</span> <span class="verse-body">Anab et Isthemo et Anim</span></p>
<p id="deuteronomy-15-51"><span class="verse-num">15:51</span> <span class="verse-body">Gosen et Olon et Gilo civitates undecim et villae earum</span></p>
<p id="deuteronomy-15-52"><span class="verse-num">15:52</span> <span class="verse-body">Arab et Roma et Esaan</span></p>
<p id="deuteronomy-15-53"><span class="verse-num">15:53</span> <span class="verse-body">Ianum et Bethafua et Afeca</span></p>
<p id="deuteronomy-15-54"><span class="verse-num">15:54</span> <span class="verse-body">Ammatha et Cariatharbe haec est Hebron et Sior civitates novem et villae earum</span></p>
<p id="deuteronomy-15-55"><span class="verse-num">15:55</span> <span class="verse-body">Maon et Chermel et Zif et Iotae</span></p>
<p id="deuteronomy-15-56"><span class="verse-num">15:56</span> <span class="verse-body">Iezrehel et Iucadam et Zanoe</span></p>
<p id="deuteronomy-15-57"><span class="verse-num">15:57</span> <span class="verse-body">Accaim Gebaa et Thamna civitates decem et villae earum</span></p>
<p id="deuteronomy-15-58"><span class="verse-num">15:58</span> <span class="verse-body">Alul et Bethsur et Gedor</span></p>
<p id="deuteronomy-15-59"><span class="verse-num">15:59</span> <span class="verse-body">Mareth et Bethanoth et Elthecen civitates sex et villae earum</span></p>
<p id="deuteronomy-15-60"><span class="verse-num">15:60</span> <span class="verse-body">Cariathbaal haec est Cariathiarim urbs Silvarum et Arebba civitates duae et villae earum</span></p>
<p id="deuteronomy-15-61"><span class="verse-num">15:61</span> <span class="verse-body">in deserto Betharaba Meddin et Schacha</span></p>
<p id="deuteronomy-15-62"><span class="verse-num">15:62</span> <span class="verse-body">Anepsan et civitas Salis et Engaddi civitates sex et villae earum</span></p>
<p id="deuteronomy-15-63"><span class="verse-num">15:63</span> <span class="verse-body">Iebuseum autem habitatorem Hierusalem non potuerunt filii Iuda delere habitavitque Iebuseus cum filiis Iuda in Hierusalem usque in praesentem diem __________________________________________________________________</span></p>
<h2 id="deuteronomy-ch-16">Chapter 16</h2>
<p class="verses"><a href="#deuteronomy-16-1">1</a> <a href="#deuteronomy-16-2">2</a> <a href="#deuteronomy-16-3">3</a> <a href="#deuteronomy-16-4">4</a> <a href="#deuteronomy-16-5">5</a> <a href="#deuteronomy-16-6">6</a> <a href="#deuteronomy-16-7">7</a> <a href="#deuteronomy-16-8">8</a> <a href="#deuteronomy-16-9">9</a> <a href="#deuteronomy-16-10">10</a></p>
<p id="deuteronomy-16-1"><span class="verse-num">16:1</span> <span class="verse-body">cecidit quoque sors filiorum Ioseph ab Iordane contra Hiericho et aquas eius ab oriente solitudo quae ascendit de Hiericho ad montana Bethel</span></p>
<p id="deuteronomy-16-2"><span class="verse-num">16:2</span> <span class="verse-body">et egreditur de Bethel Luzam transitque terminum Archiatharoth</span></p>
<p id="deuteronomy-16-3"><span class="verse-num">16:3</span> <span class="verse-body">et descendit ad occidentem iuxta terminum Ieflethi usque ad terminos Bethoron inferioris et Gazer finiunturque regiones eius mari Magno</span></p>
<p id="deuteronomy-16-4"><span class="verse-num">16:4</span> <span class="verse-body">possederuntque filii Ioseph Manasse et Ephraim</span></p>
<p id="deuteronomy-16-5"><span class="verse-num">16:5</span> <span class="verse-body">et factus est terminus filiorum Ephraim per cognationes suas et possessio eorum contra orientem Atharothaddar usque Bethoron superiorem</span></p>
<p id="deuteronomy-16-6"><span class="verse-num">16:6</span> <span class="verse-body">egrediunturque confinia in mare Machmethath vero aquilonem respicit et circuit terminus contra orientem in Thanathselo et pertransit ab oriente Ianoe</span></p>
<p id="deuteronomy-16-7"><span class="verse-num">16:7</span> <span class="verse-body">descenditque de Ianoe in Atharoth et Noaratha et pervenit in Hiericho et egreditur ad Iordanem</span></p>
<p id="deuteronomy-16-8"><span class="verse-num">16:8</span> <span class="verse-body">de Taffua pertransitque contra mare in valle Harundineti suntque egressus eius in mare Salsissimum haec est possessio tribus filiorum Ephraim per familias suas</span></p>
<p id="deuteronomy-16-9"><span class="verse-num">16:9</span> <span class="verse-body">urbesque quae separatae sunt filiis Ephraim in medio possessionis filiorum Manasse et villae earum</span></p>
<p id="deuteronomy-16-10"><span class="verse-num">16:10</span> <span class="verse-body">et non interfecerunt filii Ephraim Chananeum qui habitabat in Gazer habitavitque Chananeus in medio Ephraim usque in diem hanc tributarius __________________________________________________________________</span></p>
<h2 id="deuteronomy-ch-17">Chapter 17</h2>
<p class="verses"><a href="#deuteronomy-17-1">1</a> <a href="#deuteronomy-17-2">2</a> <a href="#deuteronomy-17-3">3</a> <a href="#deuteronomy-17-4">4</a> <a href="#deuteronomy-17-5">5</a> <a href="#deuteronomy-17-6">6</a> <a href="#deuteronomy-17-7">7</a> <a href="#deuteronomy-17-8">8</a> <a href="#deuteronomy-17-9">9</a> <a href="#deuteronomy-17-10">10</a> <a href="#deuteronomy-17-11">11</a> <a href="#deuteronomy-17-12">12</a> <a href="#deuteronomy-17-13">13</a> <a href="#deuteronomy-17-14">14</a> <a href="#deuteronomy-17-15">15</a> <a href="#deuteronomy-17-16">16</a> <a href="#deuteronomy-17-17">17</a> <a href="#deuteronomy-17-18">18</a></p>
<p id="deuteronomy-17-1"><span class="verse-num">17:1</span> <span class="verse-body">cecidit autem sors tribui Manasse ipse est enim primogenitus Ioseph Machir primogenito Manasse patri Galaad qui fuit vir pugnator habuitque possessionem Galaad et Basan</span></p>
<p id="deuteronomy-17-2"><span class="verse-num">17:2</span> <span class="verse-body">et reliquis filiorum Manasse iuxta familias suas filiis Abiezer et filiis Elech et filiis Esrihel et filiis Sechem et filiis Epher et filiis Semida isti sunt filii Manasse filii Ioseph mares per cognationes suas</span></p>
<p id="deuteronomy-17-3"><span class="verse-num">17:3</span> <span class="verse-body">Salphaad vero filio Epher filii Galaad filii Machir filii Manasse non erant filii sed solae filiae quarum ista sunt nomina Maala et Noa Egla et Melcha et Thersa</span></p>
<p id="deuteronomy-17-4"><span class="verse-num">17:4</span> <span class="verse-body">veneruntque in conspectu Eleazari sacerdotis et Iosue filii Nun et principum dicentes Dominus praecepit per manum Mosi ut daretur nobis possessio in medio fratrum nostrorum deditque eis iuxta imperium Domini possessionem in medio fratrum patris earum</span></p>
<p id="deuteronomy-17-5"><span class="verse-num">17:5</span> <span class="verse-body">et ceciderunt funiculi Manasse decem absque terra Galaad et Basan trans Iordanem</span></p>
<p id="deuteronomy-17-6"><span class="verse-num">17:6</span> <span class="verse-body">filiae enim Manasse possederunt hereditatem in medio filiorum eius terra autem Galaad cecidit in sortem filiorum Manasse qui reliqui erant</span></p>
<p id="deuteronomy-17-7"><span class="verse-num">17:7</span> <span class="verse-body">fuitque terminus Manasse ab Aser Machmathath quae respicit Sychem et egreditur ad dextram iuxta habitatores fontis Taffuae</span></p>
<p id="deuteronomy-17-8"><span class="verse-num">17:8</span> <span class="verse-body">etenim in sorte Manasse ceciderat terra Taffuae quae est iuxta terminos Manasse filiorum Ephraim</span></p>
<p id="deuteronomy-17-9"><span class="verse-num">17:9</span> <span class="verse-body">descenditque terminus vallis Harundineti in meridiem torrentis civitatum Ephraim quae in medio sunt urbium Manasse terminus Manasse ab aquilone torrentis et exitus eius pergit ad mare</span></p>
<p id="deuteronomy-17-10"><span class="verse-num">17:10</span> <span class="verse-body">ita ut ab austro sit possessio Ephraim et ab aquilone Manasse et utramque claudat mare et coniungantur sibi in tribu Aser ab aquilone et in tribu Isachar ab oriente</span></p>
<p id="deuteronomy-17-11"><span class="verse-num">17:11</span> <span class="verse-body">fuitque hereditas Manasse in Isachar et in Aser Bethsan et viculi eius et Ieblaam cum villulis suis et habitatores Dor cum oppidis suis habitatores quoque Hendor cum villulis suis similiterque habitatores Thanach cum villulis suis et habitatores Mageddo cum viculis suis et tertia pars urbis Nofeth</span></p>
<p id="deuteronomy-17-12"><span class="verse-num">17:12</span> <span class="verse-body">nec potuerunt filii Manasse has subvertere civitates sed coepit Chananeus habitare in terra ista</span></p>
<p id="deuteronomy-17-13"><span class="verse-num">17:13</span> <span class="verse-body">postquam autem convaluerunt filii Israhel subiecerunt Chananeos et fecerunt sibi tributarios nec interfecerunt eos</span></p>
<p id="deuteronomy-17-14"><span class="verse-num">17:14</span> <span class="verse-body">locutique sunt filii Ioseph ad Iosue atque dixerunt quare dedisti mihi possessionem sortis et funiculi unius cum sim tantae multitudinis et benedixerit mihi Dominus</span></p>
<p id="deuteronomy-17-15"><span class="verse-num">17:15</span> <span class="verse-body">ad quos Iosue ait si populus multus es ascende in silvam et succide tibi spatia in terra Ferezei et Rafaim quia angusta est tibi possessio montis Ephraim</span></p>
<p id="deuteronomy-17-16"><span class="verse-num">17:16</span> <span class="verse-body">cui responderunt filii Ioseph non poterimus ad montana conscendere cum ferreis curribus utantur Chananei qui habitant in terra campestri in qua sitae sunt Bethsan cum viculis suis et Iezrahel mediam possidens vallem</span></p>
<p id="deuteronomy-17-17"><span class="verse-num">17:17</span> <span class="verse-body">dixitque Iosue ad domum Ioseph Ephraim et Manasse populus multus es et magnae fortitudinis non habebis sortem unam</span></p>
<p id="deuteronomy-17-18"><span class="verse-num">17:18</span> <span class="verse-body">sed transibis ad montem et succides tibi atque purgabis ad habitandum spatia et poteris ultra procedere cum subverteris Chananeum quem dicis ferreos habere currus et esse fortissimum __________________________________________________________________</span></p>
<h2 id="deuteronomy-ch-18">Chapter 18</h2>
<p class="verses"><a href="#deuteronomy-18-1">1</a> <a href="#deuteronomy-18-2">2</a> <a href="#deuteronomy-18-3">3</a> <a href="#deuteronomy-18-4">4</a> <a href="#deuteronomy-18-5">5</a> <a href="#deuteronomy-18-6">6</a> <a href="#deuteronomy-18-7">7</a> <a href="#deuteronomy-18-8">8</a> <a href="#deuteronomy-18-9">9</a> <a href="#deuteronomy-18-10">10</a> <a href="#deuteronomy-18-11">11</a> <a href="#deuteronomy-18-12">12</a> <a href="#deuteronomy-18-13">13</a> <a href="#deuteronomy-18-14">14</a> <a href="#deuteronomy-18-15">15</a> <a href="#deuteronomy-18-16">16</a> <a href="#deuteronomy-18-17">17</a> <a href="#deuteronomy-18-18">18</a> <a href="#deuteronomy-18-19">19</a> <a href="#deuteronomy-18-20">20</a> <a href="#deuteronomy-18-21">21</a> <a href="#deuteronomy-18-22">22</a> <a href="#deuteronomy-18-23">23</a> <a href="#deuteronomy-18-24">24</a> <a href="#deuteronomy-18-25">25</a> <a href="#deuteronomy-18-26">26</a> <a href="#deuteronomy-18-27">27</a> <a href="#deuteronomy-18-28">28</a></p>
<p id="deuteronomy-18-1"><span class="verse-num">18:1</span> <span class="verse-body">congregatique sunt omnes filii Israhel in Silo ibique fixerunt tabernaculum testimonii et fuit eis terra subiecta</span></p>
<p id="deuteronomy-18-2"><span class="verse-num">18:2</span> <span class="verse-body">remanserant autem filiorum Israhel septem tribus quae necdum acceperant possessiones suas</span></p>
<p id="deuteronomy-18-3"><span class="verse-num">18:3</span> <span class="verse-body">ad quos Iosue ait usquequo marcetis ignavia et non intratis ad possidendam terram quam Dominus Deus patrum vestrorum dedit vobis</span></p>
<p id="deuteronomy-18-4"><span class="verse-num">18:4</span> <span class="verse-body">eligite de singulis tribubus ternos viros ut mittam eos et pergant atque circumeant terram et describant eam iuxta numerum uniuscuiusque multitudinis referantque ad me quod descripserint</span></p>
<p id="deuteronomy-18-5"><span class="verse-num">18:5</span> <span class="verse-body">dividite vobis terram in septem partes Iudas sit in terminis suis ab australi plaga et domus Ioseph ab aquilone</span></p>
<p id="deuteronomy-18-6"><span class="verse-num">18:6</span> <span class="verse-body">mediam inter hos terram in septem partes describite et huc venietis ad me ut coram Domino Deo vestro mittam vobis hic sortem</span></p>
<p id="deuteronomy-18-7"><span class="verse-num">18:7</span> <span class="verse-body">quia non est inter vos pars Levitarum sed sacerdotium Domini est eorum hereditas Gad autem et Ruben et dimidia tribus Manasse iam acceperant possessiones suas trans Iordanem ad orientalem plagam quas dedit eis Moses famulus Domini</span></p>
<p id="deuteronomy-18-8"><span class="verse-num">18:8</span> <span class="verse-body">cumque surrexissent viri ut pergerent ad describendam terram praecepit eis Iosue dicens circuite terram et describite eam ac revertimini ad me ut hic coram Domino Deo in Silo mittam vobis sortem</span></p>
<p id="deuteronomy-18-9"><span class="verse-num">18:9</span> <span class="verse-body">itaque perrexerunt et lustrantes eam in septem partes diviserunt scribentes in volumine reversique sunt ad Iosue in castra Silo</span></p>
<p id="deuteronomy-18-10"><span class="verse-num">18:10</span> <span class="verse-body">qui misit sortes coram Domino in Silo divisitque terram filiis Israhel in septem partes</span></p>
<p id="deuteronomy-18-11"><span class="verse-num">18:11</span> <span class="verse-body">et ascendit sors prima filiorum Beniamin per familias suas ut possiderent terram inter filios Iuda et filios Ioseph</span></p>
<p id="deuteronomy-18-12"><span class="verse-num">18:12</span> <span class="verse-body">fuitque terminus eorum contra aquilonem ab Iordane pergens iuxta latus Hiericho septentrionalis plagae et inde contra occidentem ad montana conscendens et perveniens in solitudinem Bethaven</span></p>
<p id="deuteronomy-18-13"><span class="verse-num">18:13</span> <span class="verse-body">atque pertransiens iuxta Luzam ad meridiem ipsa est Bethel descenditque in Atharothaddar in montem qui est ad meridiem Bethoron inferioris</span></p>
<p id="deuteronomy-18-14"><span class="verse-num">18:14</span> <span class="verse-body">et inclinatur circumiens contra mare a meridie montis qui respicit Bethoron contra africum suntque exitus eius in Cariathbaal quae vocatur et Cariathiarim urbem filiorum Iuda haec est plaga contra mare et occidentem</span></p>
<p id="deuteronomy-18-15"><span class="verse-num">18:15</span> <span class="verse-body">a meridie autem ex parte Cariathiarim egreditur terminus contra mare et pervenit usque ad fontem aquarum Nepthoa</span></p>
<p id="deuteronomy-18-16"><span class="verse-num">18:16</span> <span class="verse-body">descenditque in partem montis qui respicit vallem filiorum Ennom et est contra septentrionalem plagam in extrema parte vallis Rafaim descenditque Gehennom id est vallis Ennom iuxta latus Iebusei ad austrum et pervenit ad fontem Rogel</span></p>
<p id="deuteronomy-18-17"><span class="verse-num">18:17</span> <span class="verse-body">transiens ad aquilonem et egrediens ad Aensemes id est fontem Solis</span></p>
<p id="deuteronomy-18-18"><span class="verse-num">18:18</span> <span class="verse-body">et pertransit usque ad tumulos qui sunt e regione ascensus Adommim descenditque ad Abenboen id est lapidem Boen filii Ruben et pertransit ex latere aquilonis ad campestria descenditque in planitiem</span></p>
<p id="deuteronomy-18-19"><span class="verse-num">18:19</span> <span class="verse-body">et praetergreditur contra aquilonem Bethagla suntque exitus eius contra linguam maris Salsissimi ab aquilone in fine Iordanis ad australem plagam</span></p>
<p id="deuteronomy-18-20"><span class="verse-num">18:20</span> <span class="verse-body">qui est terminus illius ab oriente haec est possessio filiorum Beniamin per terminos suos in circuitu et familias singulas</span></p>
<p id="deuteronomy-18-21"><span class="verse-num">18:21</span> <span class="verse-body">fueruntque civitates eius Hiericho et Bethagla et vallis Casis</span></p>
<p id="deuteronomy-18-22"><span class="verse-num">18:22</span> <span class="verse-body">Betharaba et Semaraim et Bethel</span></p>
<p id="deuteronomy-18-23"><span class="verse-num">18:23</span> <span class="verse-body">Avim et Affara et Ofra</span></p>
<p id="deuteronomy-18-24"><span class="verse-num">18:24</span> <span class="verse-body">villa Emona et Ofni et Gabee civitates duodecim et villae earum</span></p>
<p id="deuteronomy-18-25"><span class="verse-num">18:25</span> <span class="verse-body">Gabaon et Rama et Beroth</span></p>
<p id="deuteronomy-18-26"><span class="verse-num">18:26</span> <span class="verse-body">et Mesfe Cafera et Ammosa</span></p>
<p id="deuteronomy-18-27"><span class="verse-num">18:27</span> <span class="verse-body">et Recem Iarafel et Tharala</span></p>
<p id="deuteronomy-18-28"><span class="verse-num">18:28</span> <span class="verse-body">et Sela Eleph et Iebus quae est Hierusalem Gabaath et Cariath civitates quattuordecim et villae earum haec est possessio filiorum Beniamin iuxta familias suas __________________________________________________________________</span></p>
<h2 id="deuteronomy-ch-19">Chapter 19</h2>
<p class="verses"><a href="#deuteronomy-19-1">1</a> <a href="#deuteronomy-19-2">2</a> <a href="#deuteronomy-19-3">3</a> <a href="#deuteronomy-19-4">4</a> <a href="#deuteronomy-19-5">5</a> <a href="#deuteronomy-19-6">6</a> <a href="#deuteronomy-19-7">7</a> <a href="#deuteronomy-19-8">8</a> <a href="#deuteronomy-19-9">9</a> <a href="#deuteronomy-19-10">10</a> <a href="#deuteronomy-19-11">11</a> <a href="#deuteronomy-19-12">12</a> <a href="#deuteronomy-19-13">13</a> <a href="#deuteronomy-19-14">14</a> <a href="#deuteronomy-19-15">15</a> <a href="#deuteronomy-19-16">16</a> <a href="#deuteronomy-19-17">17</a> <a href="#deuteronomy-19-18">18</a> <a href="#deuteronomy-19-19">19</a> <a href="#deuteronomy-19-20">20</a> <a href="#deuteronomy-19-21">21</a> <a href="#deuteronomy-19-22">22</a> <a href="#deuteronomy-19-23">23</a> <a href="#deuteronomy-19-24">24</a> <a href="#deuteronomy-19-25">25</a> <a href="#deuteronomy-19-26">26</a> <a href="#deuteronomy-19-27">27</a> <a href="#deuteronomy-19-28">28</a> <a href="#deuteronomy-19-29">29</a> <a href="#deuteronomy-19-30">30</a> <a href="#deuteronomy-19-31">31</a> <a href="#deuteronomy-19-32">32</a> <a href="#deuteronomy-19-33">33</a> <a href="#deuteronomy-19-34">34</a> <a href="#deuteronomy-19-35">35</a> <a href="#deuteronomy-19-36">36</a> <a href="#deuteronomy-19-37">37</a> <a href="#deuteronomy-19-38">38</a> <a href="#deuteronomy-19-39">39</a> <a href="#deuteronomy-19-40">40</a> <a href="#deuteronomy-19-41">41</a> <a href="#deuteronomy-19-42">42</a> <a href="#deuteronomy-19-43">43</a> <a href="#deuteronomy-19-44">44</a> <a href="#deuteronomy-19-45">45</a> <a href="#deuteronomy-19-46">46</a> <a href="#deuteronomy-19-47">47</a> <a href="#deuteronomy-19-48">48</a> <a href="#deuteronomy-19-49">49</a> <a href="#deuteronomy-19-50">50</a> <a href="#deuteronomy-19-51">51</a></p>
<p id="deuteronomy-19-1"><span class="verse-num">19:1</span> <span class="verse-body">et egressa est sors secunda filiorum Symeon per cognationes suas fuitque hereditas</span></p>
<p id="deuteronomy-19-2"><span class="verse-num">19:2</span> <span class="verse-body">eorum in medio possessionis filiorum Iuda Bersabee et Sabee et Molada</span></p>
<p id="deuteronomy-19-3"><span class="verse-num">19:3</span> <span class="verse-body">et Asersual Bala et Asem</span></p>
<p id="deuteronomy-19-4"><span class="verse-num">19:4</span> <span class="verse-body">et Heltholath Bethul Arma</span></p>
<p id="deuteronomy-19-5"><span class="verse-num">19:5</span> <span class="verse-body">et Seceleg et Bethmarchaboth Asersusa</span></p>
<p id="deuteronomy-19-6"><span class="verse-num">19:6</span> <span class="verse-body">et Bethlebaoth et Saroen civitates tredecim et villae earum</span></p>
<p id="deuteronomy-19-7"><span class="verse-num">19:7</span> <span class="verse-body">Ahin et Remmon et Athar et Asan civitates quattuor et villae earum</span></p>
<p id="deuteronomy-19-8"><span class="verse-num">19:8</span> <span class="verse-body">omnes viculi per circuitum urbium istarum usque ad Balaath Berrameth contra australem plagam haec est hereditas filiorum Symeon iuxta cognationes suas</span></p>
<p id="deuteronomy-19-9"><span class="verse-num">19:9</span> <span class="verse-body">in funiculo et possessione filiorum Iuda quia maior erat et idcirco possederunt filii Symeon in medio hereditatis eorum</span></p>
<p id="deuteronomy-19-10"><span class="verse-num">19:10</span> <span class="verse-body">cecidit quoque sors tertia filiorum Zabulon per cognationes suas et factus est terminus possessionis eorum usque Sarith</span></p>
<p id="deuteronomy-19-11"><span class="verse-num">19:11</span> <span class="verse-body">ascenditque de mari et Medala ac pervenit in Debbaseth usque ad torrentem qui est contra Iecennam</span></p>
<p id="deuteronomy-19-12"><span class="verse-num">19:12</span> <span class="verse-body">et revertitur de Sarith contra orientem in fines Ceseleththabor et egreditur ad Dabereth ascenditque contra Iafie</span></p>
<p id="deuteronomy-19-13"><span class="verse-num">19:13</span> <span class="verse-body">et inde pertransit ad orientalem plagam Getthefer Etthacasin et egreditur in Remmon Ampthar et Noa</span></p>
<p id="deuteronomy-19-14"><span class="verse-num">19:14</span> <span class="verse-body">et circuit ad aquilonem et Nathon suntque egressus eius vallis Iepthahel</span></p>
<p id="deuteronomy-19-15"><span class="verse-num">19:15</span> <span class="verse-body">et Catheth et Nehalal et Semron et Iedala et Bethleem civitates duodecim et villae earum</span></p>
<p id="deuteronomy-19-16"><span class="verse-num">19:16</span> <span class="verse-body">haec est hereditas tribus filiorum Zabulon per cognationes suas urbes et viculi earum</span></p>
<p id="deuteronomy-19-17"><span class="verse-num">19:17</span> <span class="verse-body">Isachar egressa est sors quarta per cognationes suas</span></p>
<p id="deuteronomy-19-18"><span class="verse-num">19:18</span> <span class="verse-body">fuitque eius hereditas Hiezrahel et Chasaloth et Sunem</span></p>
<p id="deuteronomy-19-19"><span class="verse-num">19:19</span> <span class="verse-body">et Afaraim Seon et Anaarath</span></p>
<p id="deuteronomy-19-20"><span class="verse-num">19:20</span> <span class="verse-body">et Rabbith et Cesion Abes</span></p>
<p id="deuteronomy-19-21"><span class="verse-num">19:21</span> <span class="verse-body">et Rameth et Engannim et Enadda et Bethfeses</span></p>
<p id="deuteronomy-19-22"><span class="verse-num">19:22</span> <span class="verse-body">et pervenit terminus usque Thabor et Seesima et Bethsemes eruntque exitus eius Iordanes civitates sedecim et villae earum</span></p>
<p id="deuteronomy-19-23"><span class="verse-num">19:23</span> <span class="verse-body">haec est possessio filiorum Isachar per cognationes suas urbes et viculi earum</span></p>
<p id="deuteronomy-19-24"><span class="verse-num">19:24</span> <span class="verse-body">cecidit sors quinta tribui filiorum Aser per cognationes suas</span></p>
<p id="deuteronomy-19-25"><span class="verse-num">19:25</span> <span class="verse-body">fuitque terminus eorum Alchath et Oali et Beten et Axab</span></p>
<p id="deuteronomy-19-26"><span class="verse-num">19:26</span> <span class="verse-body">Elmelech et Amaad et Messal et pervenit usque ad Carmelum maris et Siorlabanath</span></p>
<p id="deuteronomy-19-27"><span class="verse-num">19:27</span> <span class="verse-body">ac revertitur contra orientem Bethdagon et pertransit usque Zabulon et vallem Iepthahel contra aquilonem in Bethemech et Neihel egrediturque ad levam Chabul</span></p>
<p id="deuteronomy-19-28"><span class="verse-num">19:28</span> <span class="verse-body">et Achran et Roob et Amon et Canae usque ad Sidonem magnam</span></p>
<p id="deuteronomy-19-29"><span class="verse-num">19:29</span> <span class="verse-body">revertiturque in Orma usque ad civitatem munitissimam Tyrum et usque Osa eruntque exitus eius in mare de funiculo Acziba</span></p>
<p id="deuteronomy-19-30"><span class="verse-num">19:30</span> <span class="verse-body">et Amma et Afec et Roob civitates viginti duae et villae earum</span></p>
<p id="deuteronomy-19-31"><span class="verse-num">19:31</span> <span class="verse-body">haec est possessio filiorum Aser per cognationes suas urbes et viculi earum</span></p>
<p id="deuteronomy-19-32"><span class="verse-num">19:32</span> <span class="verse-body">filiorum Nepthalim sexta pars cecidit per familias suas</span></p>
<p id="deuteronomy-19-33"><span class="verse-num">19:33</span> <span class="verse-body">et coepit terminus de Heleb et Helon in Sananim et Adami quae est Neceb et Iebnahel usque Lecum et egressus eorum usque ad Iordanem</span></p>
<p id="deuteronomy-19-34"><span class="verse-num">19:34</span> <span class="verse-body">revertiturque terminus contra occidentem in Aznoththabor atque inde egreditur in Ucoca et pertransit in Zabulon contra meridiem et in Aser contra occidentem et in Iuda ad Iordanem contra ortum solis</span></p>
<p id="deuteronomy-19-35"><span class="verse-num">19:35</span> <span class="verse-body">civitates munitissimae Aseddim Ser et Ammath et Recchath Chenereth</span></p>
<p id="deuteronomy-19-36"><span class="verse-num">19:36</span> <span class="verse-body">et Edema et Arama Asor</span></p>
<p id="deuteronomy-19-37"><span class="verse-num">19:37</span> <span class="verse-body">et Cedes et Edrai Nasor</span></p>
<p id="deuteronomy-19-38"><span class="verse-num">19:38</span> <span class="verse-body">et Ieron et Magdalel Horem et Bethanath et Bethsemes civitates decem et novem et villae earum</span></p>
<p id="deuteronomy-19-39"><span class="verse-num">19:39</span> <span class="verse-body">haec est possessio tribus filiorum Nepthali per cognationes suas urbes et viculi earum</span></p>
<p id="deuteronomy-19-40"><span class="verse-num">19:40</span> <span class="verse-body">tribui filiorum Dan per familias suas egressa est sors septima</span></p>
<p id="deuteronomy-19-41"><span class="verse-num">19:41</span> <span class="verse-body">et fuit terminus possessionis eius Saraa et Esthaol et Ahirsemes id est civitas Solis</span></p>
<p id="deuteronomy-19-42"><span class="verse-num">19:42</span> <span class="verse-body">Selebin et Ahialon et Iethela</span></p>
<p id="deuteronomy-19-43"><span class="verse-num">19:43</span> <span class="verse-body">Helon et Themna et Acron</span></p>
<p id="deuteronomy-19-44"><span class="verse-num">19:44</span> <span class="verse-body">Helthecen et Gebthon et Baalath</span></p>
<p id="deuteronomy-19-45"><span class="verse-num">19:45</span> <span class="verse-body">Iud et Benebarach et Gethremmon</span></p>
<p id="deuteronomy-19-46"><span class="verse-num">19:46</span> <span class="verse-body">aquae Hiercon et Areccon cum termino qui respicit Ioppen</span></p>
<p id="deuteronomy-19-47"><span class="verse-num">19:47</span> <span class="verse-body">et ipso fine concluditur ascenderuntque filii Dan et pugnaverunt contra Lesem ceperuntque eam et percusserunt in ore gladii ac possederunt et habitaverunt in ea vocantes nomen eius Lesemdan ex nomine Dan patris sui</span></p>
<p id="deuteronomy-19-48"><span class="verse-num">19:48</span> <span class="verse-body">haec est possessio tribus filiorum Dan per cognationes suas urbes et viculi earum</span></p>
<p id="deuteronomy-19-49"><span class="verse-num">19:49</span> <span class="verse-body">cumque conplesset terram sorte dividere singulis per tribus suas dederunt filii Israhel possessionem Iosue filio Nun in medio sui</span></p>
<p id="deuteronomy-19-50"><span class="verse-num">19:50</span> <span class="verse-body">iuxta praeceptum Domini urbem quam postulavit Thamnathseraa in monte Ephraim et aedificavit civitatem habitavitque in ea</span></p>
<p id="deuteronomy-19-51"><span class="verse-num">19:51</span> <span class="verse-body">hae sunt possessiones quas sorte diviserunt Eleazar sacerdos et Iosue filius Nun et principes familiarum ac tribuum filiorum Israhel in Silo coram Domino ad ostium tabernaculi testimonii partitique sunt terram __________________________________________________________________</span></p>
<h2 id="deuteronomy-ch-20">Chapter 20</h2>
<p class="verses"><a href="#deuteronomy-20-1">1</a> <a href="#deuteronomy-20-2">2</a> <a href="#deuteronomy-20-3">3</a> <a href="#deuteronomy-20-4">4</a> <a href="#deuteronomy-20-5">5</a> <a href="#deuteronomy-20-6">6</a> <a href="#deuteronomy-20-7">7</a> <a href="#deuteronomy-20-8">8</a> <a href="#deuteronomy-20-9">9</a></p>
<p id="deuteronomy-20-1"><span class="verse-num">20:1</span> <span class="verse-body">et locutus est Dominus ad Iosue dicens loquere filiis Israhel et dic eis</span></p>
<p id="deuteronomy-20-2"><span class="verse-num">20:2</span> <span class="verse-body">separate urbes fugitivorum de quibus locutus sum ad vos per manum Mosi</span></p>
<p id="deuteronomy-20-3"><span class="verse-num">20:3</span> <span class="verse-body">ut confugiat ad eas quicumque animam percusserit nescius et possit evadere iram proximi qui ultor est sanguinis</span></p>
<p id="deuteronomy-20-4"><span class="verse-num">20:4</span> <span class="verse-body">cum ad unam harum confugerit civitatum stabitque ante portam civitatis et loquetur senioribus urbis illius ea quae se conprobent innocentem sicque suscipient eum et dabunt ei locum ad habitandum</span></p>
<p id="deuteronomy-20-5"><span class="verse-num">20:5</span> <span class="verse-body">cumque ultor sanguinis eum fuerit persecutus non tradent in manus eius quia ignorans percussit proximum eius nec ante biduum triduumve eius probatur inimicus</span></p>
<p id="deuteronomy-20-6"><span class="verse-num">20:6</span> <span class="verse-body">et habitabit in civitate illa donec stet ante iudicium causam reddens facti sui et moriatur sacerdos magnus qui fuerit in illo tempore tunc revertetur homicida et ingredietur civitatem et domum suam de qua fugerat</span></p>
<p id="deuteronomy-20-7"><span class="verse-num">20:7</span> <span class="verse-body">decreveruntque Cedes in Galilea montis Nepthali et Sychem in monte Ephraim et Cariatharbe ipsa est Hebron in monte Iuda</span></p>
<p id="deuteronomy-20-8"><span class="verse-num">20:8</span> <span class="verse-body">et trans Iordanem contra orientalem plagam Hiericho statuerunt Bosor quae sita est in campestri solitudine de tribu Ruben et Ramoth in Galaad de tribu Gad et Gaulon in Basan de tribu Manasse</span></p>
<p id="deuteronomy-20-9"><span class="verse-num">20:9</span> <span class="verse-body">hae civitates constitutae sunt cunctis filiis Israhel et advenis qui habitant inter eos ut fugeret ad eas qui animam nescius percussisset et non moreretur in manu proximi effusum sanguinem vindicare cupientis donec staret ante populum expositurus causam suam __________________________________________________________________</span></p>
<h2 id="deuteronomy-ch-21">Chapter 21</h2>
<p class="verses"><a href="#deuteronomy-21-1">1</a> <a href="#deuteronomy-21-2">2</a> <a href="#deuteronomy-21-3">3</a> <a href="#deuteronomy-21-4">4</a> <a href="#deuteronomy-21-5">5</a> <a href="#deuteronomy-21-6">6</a> <a href="#deuteronomy-21-7">7</a> <a href="#deuteronomy-21-8">8</a> <a href="#deuteronomy-21-9">9</a> <a href="#deuteronomy-21-10">10</a> <a href="#deuteronomy-21-11">11</a> <a href="#deuteronomy-21-12">12</a> <a href="#deuteronomy-21-13">13</a> <a href="#deuteronomy-21-14">14</a> <a href="#deuteronomy-21-15">15</a> <a href="#deuteronomy-21-16">16</a> <a href="#deuteronomy-21-17">17</a> <a href="#deuteronomy-21-18">18</a> <a href="#deuteronomy-21-19">19</a> <a href="#deuteronomy-21-20">20</a> <a href="#deuteronomy-21-21">21</a> <a href="#deuteronomy-21-22">22</a> <a href="#deuteronomy-21-23">23</a> <a href="#deuteronomy-21-24">24</a> <a href="#deuteronomy-21-25">25</a> <a href="#deuteronomy-21-26">26</a> <a href="#deuteronomy-21-27">27</a> <a href="#deuteronomy-21-28">28</a> <a href="#deuteronomy-21-29">29</a> <a href="#deuteronomy-21-30">30</a> <a href="#deuteronomy-21-31">31</a> <a href="#deuteronomy-21-32">32</a> <a href="#deuteronomy-21-33">33</a> <a href="#deuteronomy-21-34">34</a> <a href="#deuteronomy-21-35">35</a> <a href="#deuteronomy-21-36">36</a> <a href="#deuteronomy-21-37">37</a> <a href="#deuteronomy-21-38">38</a> <a href="#deuteronomy-21-39">39</a> <a href="#deuteronomy-21-40">40</a> <a href="#deuteronomy-21-41">41</a> <a href="#deuteronomy-21-42">42</a> <a href="#deuteronomy-21-43">43</a></p>
<p id="deuteronomy-21-1"><span class="verse-num">21:1</span> <span class="verse-body">accesseruntque principes familiarum Levi ad Eleazar sacerdotem et Iosue filium Nun et ad duces cognationum per singulas tribus filiorum Israhel</span></p>
<p id="deuteronomy-21-2"><span class="verse-num">21:2</span> <span class="verse-body">locutique sunt ad eos in Silo terrae Chanaan atque dixerunt Dominus praecepit per manum Mosi ut darentur nobis urbes ad habitandum et suburbana earum ad alenda iumenta</span></p>
<p id="deuteronomy-21-3"><span class="verse-num">21:3</span> <span class="verse-body">dederuntque filii Israhel de possessionibus suis iuxta imperium Domini civitates et suburbana earum</span></p>
<p id="deuteronomy-21-4"><span class="verse-num">21:4</span> <span class="verse-body">egressaque est sors in familiam Caath filiorum Aaron sacerdotis de tribubus Iuda et Symeon et Beniamin civitates tredecim</span></p>
<p id="deuteronomy-21-5"><span class="verse-num">21:5</span> <span class="verse-body">et reliquis filiorum Caath id est Levitis qui superflui erant de tribubus Ephraim et Dan et dimidia tribu Manasse civitates decem</span></p>
<p id="deuteronomy-21-6"><span class="verse-num">21:6</span> <span class="verse-body">porro filiis Gerson egressa est sors ut acciperent de tribubus Isachar et Aser et Nepthalim dimidiaque tribu Manasse in Basan civitates numero tredecim</span></p>
<p id="deuteronomy-21-7"><span class="verse-num">21:7</span> <span class="verse-body">et filiis Merari per cognationes suas de tribubus Ruben et Gad et Zabulon urbes duodecim</span></p>
<p id="deuteronomy-21-8"><span class="verse-num">21:8</span> <span class="verse-body">dederuntque filii Israhel Levitis civitates et suburbana earum sicut praecepit Dominus per manum Mosi singulis sorte tribuentes</span></p>
<p id="deuteronomy-21-9"><span class="verse-num">21:9</span> <span class="verse-body">de tribubus filiorum Iuda et Symeon dedit Iosue civitates quarum ista sunt nomina</span></p>
<p id="deuteronomy-21-10"><span class="verse-num">21:10</span> <span class="verse-body">filiis Aaron per familias Caath levitici generis prima enim sors illis egressa est</span></p>
<p id="deuteronomy-21-11"><span class="verse-num">21:11</span> <span class="verse-body">Cariatharbe patris Enach quae vocatur Hebron in monte Iuda et suburbana eius per circuitum</span></p>
<p id="deuteronomy-21-12"><span class="verse-num">21:12</span> <span class="verse-body">agros vero et villas eius dederat Chaleb filio Iepphonne ad possidendum</span></p>
<p id="deuteronomy-21-13"><span class="verse-num">21:13</span> <span class="verse-body">dedit ergo filiis Aaron sacerdotis Hebron confugii civitatem ac suburbana eius et Lebnam cum suburbanis suis</span></p>
<p id="deuteronomy-21-14"><span class="verse-num">21:14</span> <span class="verse-body">et Iether et Isthimon</span></p>
<p id="deuteronomy-21-15"><span class="verse-num">21:15</span> <span class="verse-body">et Helon Dabir</span></p>
<p id="deuteronomy-21-16"><span class="verse-num">21:16</span> <span class="verse-body">et Ahin et Iethan et Bethsemes cum suburbanis suis civitates novem de tribubus ut dictum est duabus</span></p>
<p id="deuteronomy-21-17"><span class="verse-num">21:17</span> <span class="verse-body">de tribu autem filiorum Beniamin Gabaon et Gabee</span></p>
<p id="deuteronomy-21-18"><span class="verse-num">21:18</span> <span class="verse-body">et Anathoth et Almon cum suburbanis suis civitates quattuor</span></p>
<p id="deuteronomy-21-19"><span class="verse-num">21:19</span> <span class="verse-body">omnes simul civitates filiorum Aaron sacerdotis tredecim cum suburbanis suis</span></p>
<p id="deuteronomy-21-20"><span class="verse-num">21:20</span> <span class="verse-body">reliquis vero per familias filiorum Caath levitici generis haec est data possessio</span></p>
<p id="deuteronomy-21-21"><span class="verse-num">21:21</span> <span class="verse-body">de tribu Ephraim urbs confugii Sychem cum suburbanis suis in monte Ephraim et Gazer</span></p>
<p id="deuteronomy-21-22"><span class="verse-num">21:22</span> <span class="verse-body">et Cebsain et Bethoron cum suburbanis suis civitates quattuor</span></p>
<p id="deuteronomy-21-23"><span class="verse-num">21:23</span> <span class="verse-body">de tribu quoque Dan Elthece et Gebbethon</span></p>
<p id="deuteronomy-21-24"><span class="verse-num">21:24</span> <span class="verse-body">et Ahialon et Gethremmon cum suburbanis suis civitates quattuor</span></p>
<p id="deuteronomy-21-25"><span class="verse-num">21:25</span> <span class="verse-body">porro de dimidia tribu Manasse Thanach et Gethremmon cum suburbanis suis civitates duae</span></p>
<p id="deuteronomy-21-26"><span class="verse-num">21:26</span> <span class="verse-body">omnes civitates decem et suburbana earum datae sunt filiis Caath inferioris gradus</span></p>
<p id="deuteronomy-21-27"><span class="verse-num">21:27</span> <span class="verse-body">filiis quoque Gerson levitici generis dedit de dimidia tribu Manasse confugii civitatem Gaulon in Basan et Bosram cum suburbanis suis civitates duas</span></p>
<p id="deuteronomy-21-28"><span class="verse-num">21:28</span> <span class="verse-body">porro de tribu Isachar Cesion et Dabereth</span></p>
<p id="deuteronomy-21-29"><span class="verse-num">21:29</span> <span class="verse-body">et Iaramoth et Engannim cum suburbanis suis civitates quattuor</span></p>
<p id="deuteronomy-21-30"><span class="verse-num">21:30</span> <span class="verse-body">de tribu autem Aser Masal et Abdon</span></p>
<p id="deuteronomy-21-31"><span class="verse-num">21:31</span> <span class="verse-body">et Elacoth et Roob cum suburbanis suis civitates quattuor</span></p>
<p id="deuteronomy-21-32"><span class="verse-num">21:32</span> <span class="verse-body">de tribu quoque Nepthali civitatem confugii Cedes in Galilea et Ammothdor et Charthan cum suburbanis suis civitates tres</span></p>
<p id="deuteronomy-21-33"><span class="verse-num">21:33</span> <span class="verse-body">omnes urbes familiarum Gerson tredecim cum suburbanis suis</span></p>
<p id="deuteronomy-21-34"><span class="verse-num">21:34</span> <span class="verse-body">filiis autem Merari Levitis inferioris gradus per familias suas data est de tribu Zabulon Iechenam et Chartha</span></p>
<p id="deuteronomy-21-35"><span class="verse-num">21:35</span> <span class="verse-body">et Damna et Nalol civitates quattuor cum suburbanis suis</span></p>
<p id="deuteronomy-21-36"><span class="verse-num">21:36</span> <span class="verse-body">[de tribu quoque Ruben ciuitates confugii Bosor in solitudine et Cedson et Misor et Ocho ciuitates quattuor cum suburbanis suis]</span></p>
<p id="deuteronomy-21-37"><span class="verse-num">21:37</span> <span class="verse-body">et de tribu Gad civitates confugii Ramoth in Galaad et Manaim et Esebon et Iazer civitates quattuor cum suburbanis suis</span></p>
<p id="deuteronomy-21-38"><span class="verse-num">21:38</span> <span class="verse-body">omnes urbes filiorum Merari per familias et cognationes suas duodecim</span></p>
<p id="deuteronomy-21-39"><span class="verse-num">21:39</span> <span class="verse-body">itaque universae civitates Levitarum in medio possessionis filiorum Israhel fuerunt quadraginta octo</span></p>
<p id="deuteronomy-21-40"><span class="verse-num">21:40</span> <span class="verse-body">cum suburbanis suis singulae per familias distributae</span></p>
<p id="deuteronomy-21-41"><span class="verse-num">21:41</span> <span class="verse-body">deditque Dominus Israheli omnem terram quam traditurum se patribus eorum iuraverat et possederunt illam atque habitaverunt in ea</span></p>
<p id="deuteronomy-21-42"><span class="verse-num">21:42</span> <span class="verse-body">dataque est ab eo pax in omnes per circuitum nationes nullusque eis hostium resistere ausus est sed cuncti in eorum dicionem redacti sunt</span></p>
<p id="deuteronomy-21-43"><span class="verse-num">21:43</span> <span class="verse-body">ne unum quidem verbum quod illis praestaturum se esse promiserat irritum fuit sed rebus expleta sunt omnia __________________________________________________________________</span></p>
<h2 id="deuteronomy-ch-22">Chapter 22</h2>
<p class="verses"><a href="#deuteronomy-22-1">1</a> <a href="#deuteronomy-22-2">2</a> <a href="#deuteronomy-22-3">3</a> <a href="#deuteronomy-22-4">4</a> <a href="#deuteronomy-22-5">5</a> <a href="#deuteronomy-22-6">6</a> <a href="#deuteronomy-22-7">7</a> <a href="#deuteronomy-22-8">8</a> <a href="#deuteronomy-22-9">9</a> <a href="#deuteronomy-22-10">10</a> <a href="#deuteronomy-22-11">11</a> <a href="#deuteronomy-22-12">12</a> <a href="#deuteronomy-22-13">13</a> <a href="#deuteronomy-22-14">14</a> <a href="#deuteronomy-22-15">15</a> <a href="#deuteronomy-22-16">16</a> <a href="#deuteronomy-22-17">17</a> <a href="#deuteronomy-22-18">18</a> <a href="#deuteronomy-22-19">19</a> <a href="#deuteronomy-22-20">20</a> <a href="#deuteronomy-22-21">21</a> <a href="#deuteronomy-22-22">22</a> <a href="#deuteronomy-22-23">23</a> <a href="#deuteronomy-22-24">24</a> <a href="#deuteronomy-22-25">25</a> <a href="#deuteronomy-22-26">26</a> <a href="#deuteronomy-22-27">27</a> <a href="#deuteronomy-22-28">28</a> <a href="#deuteronomy-22-29">29</a> <a href="#deuteronomy-22-30">30</a> <a href="#deuteronomy-22-31">31</a> <a href="#deuteronomy-22-32">32</a> <a href="#deuteronomy-22-33">33</a> <a href="#deuteronomy-22-34">34</a></p>
<p id="deuteronomy-22-1"><span class="verse-num">22:1</span> <span class="verse-body">eodem tempore vocavit Iosue Rubenitas et Gadditas et dimidiam tribum Manasse</span></p>
<p id="deuteronomy-22-2"><span class="verse-num">22:2</span> <span class="verse-body">dixitque ad eos fecistis omnia quae vobis praecepit Moses famulus Domini mihi quoque in omnibus oboedistis</span></p>
<p id="deuteronomy-22-3"><span class="verse-num">22:3</span> <span class="verse-body">nec reliquistis fratres vestros longo tempore usque in praesentem diem custodientes imperium Domini Dei vestri</span></p>
<p id="deuteronomy-22-4"><span class="verse-num">22:4</span> <span class="verse-body">quia igitur dedit Dominus Deus vester fratribus vestris quietem ac pacem sicut pollicitus est revertimini et ite in tabernacula vestra et in terram possessionis quam tradidit vobis Moses famulus Domini trans Iordanem</span></p>
<p id="deuteronomy-22-5"><span class="verse-num">22:5</span> <span class="verse-body">ita dumtaxat ut custodiatis adtente et opere conpleatis mandatum et legem quam praecepit vobis Moses servus Domini ut diligatis Dominum Deum vestrum et ambuletis in omnibus viis eius et observetis mandata illius adhereatisque ei ac serviatis in omni corde et in omni anima vestra</span></p>
<p id="deuteronomy-22-6"><span class="verse-num">22:6</span> <span class="verse-body">benedixitque eis Iosue et dimisit eos qui reversi sunt in tabernacula sua</span></p>
<p id="deuteronomy-22-7"><span class="verse-num">22:7</span> <span class="verse-body">tribui autem Manasse mediae possessionem Moses dederat in Basan et idcirco mediae quae superfuit dedit Iosue sortem inter ceteros fratres suos trans Iordanem ad occidentalem eius plagam cumque dimitteret eos in tabernacula sua et benedixisset illis</span></p>
<p id="deuteronomy-22-8"><span class="verse-num">22:8</span> <span class="verse-body">dixit ad eos in multa substantia atque divitiis revertimini ad sedes vestras cum argento et auro aere ac ferro et veste multiplici dividite praedam hostium cum fratribus vestris</span></p>
<p id="deuteronomy-22-9"><span class="verse-num">22:9</span> <span class="verse-body">reversique sunt et abierunt filii Ruben et filii Gad et dimidia tribus Manasse a filiis Israhel de Silo quae sita est in Chanaan ut intrarent Galaad terram possessionis suae quam obtinuerant iuxta imperium Domini in manu Mosi</span></p>
<p id="deuteronomy-22-10"><span class="verse-num">22:10</span> <span class="verse-body">cumque venissent ad tumulos Iordanis in terra Chanaan aedificaverunt iuxta Iordanem altare infinitae magnitudinis</span></p>
<p id="deuteronomy-22-11"><span class="verse-num">22:11</span> <span class="verse-body">quod cum audissent filii Israhel et ad eos certi nuntii detulissent aedificasse filios Ruben et Gad et dimidiae tribus Manasse altare in terra Chanaan super Iordanis tumulos contra filios Israhel</span></p>
<p id="deuteronomy-22-12"><span class="verse-num">22:12</span> <span class="verse-body">convenerunt omnes in Silo ut ascenderent et dimicarent contra eos</span></p>
<p id="deuteronomy-22-13"><span class="verse-num">22:13</span> <span class="verse-body">et interim miserunt ad illos in terram Galaad Finees filium Eleazar sacerdotem</span></p>
<p id="deuteronomy-22-14"><span class="verse-num">22:14</span> <span class="verse-body">et decem principes cum eo singulos de tribubus singulis</span></p>
<p id="deuteronomy-22-15"><span class="verse-num">22:15</span> <span class="verse-body">qui venerunt ad filios Ruben et Gad et dimidiae tribus Manasse in terram Galaad dixeruntque ad eos</span></p>
<p id="deuteronomy-22-16"><span class="verse-num">22:16</span> <span class="verse-body">haec mandat omnis populus Domini quae est ista transgressio cur reliquistis Dominum Deum Israhel aedificantes altare sacrilegum et a cultu illius recedentes</span></p>
<p id="deuteronomy-22-17"><span class="verse-num">22:17</span> <span class="verse-body">an parum vobis est quod peccastis in Beelphegor et usque in praesentem diem macula huius sceleris in nobis permanet multique de populo corruerunt</span></p>
<p id="deuteronomy-22-18"><span class="verse-num">22:18</span> <span class="verse-body">et vos hodie reliquistis Dominum et cras in universum Israhel eius ira desaeviet</span></p>
<p id="deuteronomy-22-19"><span class="verse-num">22:19</span> <span class="verse-body">quod si putatis inmundam esse terram possessionis vestrae transite ad terram in qua tabernaculum Domini est et habitate inter nos tantum ut a Domino et a nostro consortio non recedatis aedificato altari praeter altare Domini Dei vestri</span></p>
<p id="deuteronomy-22-20"><span class="verse-num">22:20</span> <span class="verse-body">nonne Achan filius Zare praeteriit mandatum Domini et super omnem populum Israhel ira eius incubuit et ille erat unus homo atque utinam solus perisset in scelere suo</span></p>
<p id="deuteronomy-22-21"><span class="verse-num">22:21</span> <span class="verse-body">responderuntque filii Ruben et Gad et dimidiae tribus Manasse principibus legationis Israhel</span></p>
<p id="deuteronomy-22-22"><span class="verse-num">22:22</span> <span class="verse-body">fortissimus Deus Dominus fortissimus Deus Dominus ipse novit et Israhel simul intelleget si praevaricationis animo hoc altare construximus non custodiat nos sed puniat in praesenti</span></p>
<p id="deuteronomy-22-23"><span class="verse-num">22:23</span> <span class="verse-body">et si ea mente fecimus ut holocausta et sacrificium et pacificas victimas super eo inponeremus ipse quaerat et iudicet</span></p>
<p id="deuteronomy-22-24"><span class="verse-num">22:24</span> <span class="verse-body">et non ea magis cogitatione atque tractatu ut diceremus cras dicent filii vestri filiis nostris quid vobis et Domino Deo Israhel</span></p>
<p id="deuteronomy-22-25"><span class="verse-num">22:25</span> <span class="verse-body">terminum posuit Dominus inter nos et vos o filii Ruben et filii Gad Iordanem fluvium et idcirco partem non habetis in Domino et per hanc occasionem avertent filii vestri filios nostros a timore Domini putavimus itaque melius</span></p>
<p id="deuteronomy-22-26"><span class="verse-num">22:26</span> <span class="verse-body">et diximus extruamus nobis altare non in holocausta neque ad victimas offerendas</span></p>
<p id="deuteronomy-22-27"><span class="verse-num">22:27</span> <span class="verse-body">sed in testimonium inter nos et vos et subolem nostram vestramque progeniem ut serviamus Domino et iuris nostri sit offerre holocausta et victimas et pacificas hostias et nequaquam dicant cras filii vestri filiis nostris non est vobis pars in Domino</span></p>
<p id="deuteronomy-22-28"><span class="verse-num">22:28</span> <span class="verse-body">quod si voluerint dicere respondebunt eis ecce altare Domini quod fecerunt patres nostri non in holocausta neque in sacrificium sed in testimonium vestrum ac nostrum</span></p>
<p id="deuteronomy-22-29"><span class="verse-num">22:29</span> <span class="verse-body">absit a nobis hoc scelus ut recedamus a Domino et eius vestigia relinquamus extructo altari ad holocausta et sacrificia et victimas offerendas praeter altare Domini Dei nostri quod extructum est ante tabernaculum eius</span></p>
<p id="deuteronomy-22-30"><span class="verse-num">22:30</span> <span class="verse-body">quibus auditis Finees sacerdos et principes legationis Israhel qui erant cum eo placati sunt et verba filiorum Ruben et Gad et dimidiae tribus Manasse libentissime susceperunt</span></p>
<p id="deuteronomy-22-31"><span class="verse-num">22:31</span> <span class="verse-body">dixitque Finees filius Eleazari sacerdos ad eos nunc scimus quod nobiscum sit Dominus quoniam alieni estis a praevaricatione hac et liberastis filios Israhel de manu Domini</span></p>
<p id="deuteronomy-22-32"><span class="verse-num">22:32</span> <span class="verse-body">reversusque est cum principibus a filiis Ruben et Gad de terra Galaad finium Chanaan ad filios Israhel et rettulit eis</span></p>
<p id="deuteronomy-22-33"><span class="verse-num">22:33</span> <span class="verse-body">placuitque sermo cunctis audientibus et laudaverunt Deum filii Israhel et nequaquam ultra dixerunt ut ascenderent contra eos atque pugnarent et delerent terram possessionis eorum</span></p>
<p id="deuteronomy-22-34"><span class="verse-num">22:34</span> <span class="verse-body">vocaveruntque filii Ruben et filii Gad altare quod extruxerant Testimonium nostrum quod Dominus ipse sit Deus __________________________________________________________________</span></p>
<h2 id="deuteronomy-ch-23">Chapter 23</h2>
<p class="verses"><a href="#deuteronomy-23-1">1</a> <a href="#deuteronomy-23-2">2</a> <a href="#deuteronomy-23-3">3</a> <a href="#deuteronomy-23-4">4</a> <a href="#deuteronomy-23-5">5</a> <a href="#deuteronomy-23-6">6</a> <a href="#deuteronomy-23-7">7</a> <a href="#deuteronomy-23-8">8</a> <a href="#deuteronomy-23-9">9</a> <a href="#deuteronomy-23-10">10</a> <a href="#deuteronomy-23-11">11</a> <a href="#deuteronomy-23-12">12</a> <a href="#deuteronomy-23-13">13</a> <a href="#deuteronomy-23-14">14</a> <a href="#deuteronomy-23-15">15</a> <a href="#deuteronomy-23-16">16</a></p>
<p id="deuteronomy-23-1"><span class="verse-num">23:1</span> <span class="verse-body">evoluto autem multo tempore postquam pacem Dominus dederat Israheli subiectis in gyro nationibus universis et Iosue iam longevo et persenilis aetatis</span></p>
<p id="deuteronomy-23-2"><span class="verse-num">23:2</span> <span class="verse-body">vocavit Iosue omnem Israhelem maioresque natu et principes ac duces et magistros dixitque ad eos ego senui et progressioris aetatis sum</span></p>
<p id="deuteronomy-23-3"><span class="verse-num">23:3</span> <span class="verse-body">vosque cernitis omnia quae fecerit Dominus Deus vester cunctis per circuitum nationibus quomodo pro vobis ipse pugnaverit</span></p>
<p id="deuteronomy-23-4"><span class="verse-num">23:4</span> <span class="verse-body">et nunc quia vobis sorte divisit omnem terram ab orientali parte Iordanis usque ad mare Magnum multaeque adhuc supersunt nationes</span></p>
<p id="deuteronomy-23-5"><span class="verse-num">23:5</span> <span class="verse-body">Dominus Deus vester disperdet eas et auferet a facie vestra et possidebitis terram sicut vobis pollicitus est</span></p>
<p id="deuteronomy-23-6"><span class="verse-num">23:6</span> <span class="verse-body">tantum confortamini et estote solliciti ut custodiatis cuncta quae scripta sunt in volumine legis Mosi et non declinetis ab eis nec ad dextram nec ad sinistram</span></p>
<p id="deuteronomy-23-7"><span class="verse-num">23:7</span> <span class="verse-body">ne postquam intraveritis ad gentes quae inter vos futurae sunt iuretis in nomine deorum earum et serviatis eis et adoretis illos</span></p>
<p id="deuteronomy-23-8"><span class="verse-num">23:8</span> <span class="verse-body">sed adhereatis Domino Deo vestro quod fecistis usque in diem hanc</span></p>
<p id="deuteronomy-23-9"><span class="verse-num">23:9</span> <span class="verse-body">et tunc auferet Dominus in conspectu vestro gentes magnas et robustissimas et nullus vobis resistere poterit</span></p>
<p id="deuteronomy-23-10"><span class="verse-num">23:10</span> <span class="verse-body">unus e vobis persequetur hostium mille viros quia Dominus Deus vester pro vobis ipse pugnabit sicut pollicitus est</span></p>
<p id="deuteronomy-23-11"><span class="verse-num">23:11</span> <span class="verse-body">hoc tantum diligentissime praecavete ut diligatis Dominum Deum vestrum</span></p>
<p id="deuteronomy-23-12"><span class="verse-num">23:12</span> <span class="verse-body">quod si volueritis gentium harum quae inter vos habitant erroribus adherere et cum eis miscere conubia atque amicitias copulare</span></p>
<p id="deuteronomy-23-13"><span class="verse-num">23:13</span> <span class="verse-body">iam nunc scitote quod Dominus Deus vester non eas deleat ante faciem vestram sed sint vobis in foveam ac laqueum et offendiculum ex latere vestro et sudes in oculis vestris donec vos auferat atque disperdat de terra hac optima quam tradidit vobis</span></p>
<p id="deuteronomy-23-14"><span class="verse-num">23:14</span> <span class="verse-body">en ego hodie ingrediar viam universae terrae et toto animo cognoscetis quod de omnibus verbis quae se Dominus praestaturum nobis esse pollicitus est unum non praeterierit in cassum</span></p>
<p id="deuteronomy-23-15"><span class="verse-num">23:15</span> <span class="verse-body">sicut ergo implevit opere quod promisit et prospera cuncta venerunt sic adducet super vos quicquid malorum comminatus est donec vos auferat atque disperdat de terra hac optima quam tradidit vobis</span></p>
<p id="deuteronomy-23-16"><span class="verse-num">23:16</span> <span class="verse-body">eo quod praeterieritis pactum Domini Dei vestri quod pepigit vobiscum et servieritis diis alienis et adoraveritis eos cito atque velociter consurget in vos furor Domini et auferemini de terra hac optima quam tradidit vobis __________________________________________________________________</span></p>
<h2 id="deuteronomy-ch-24">Chapter 24</h2>
<p class="verses"><a href="#deuteronomy-24-1">1</a> <a href="#deuteronomy-24-2">2</a> <a href="#deuteronomy-24-3">3</a> <a href="#deuteronomy-24-4">4</a> <a href="#deuteronomy-24-5">5</a> <a href="#deuteronomy-24-6">6</a> <a href="#deuteronomy-24-7">7</a> <a href="#deuteronomy-24-8">8</a> <a href="#deuteronomy-24-9">9</a> <a href="#deuteronomy-24-10">10</a> <a href="#deuteronomy-24-11">11</a> <a href="#deuteronomy-24-12">12</a> <a href="#deuteronomy-24-13">13</a> <a href="#deuteronomy-24-14">14</a> <a href="#deuteronomy-24-15">15</a> <a href="#deuteronomy-24-16">16</a> <a href="#deuteronomy-24-17">17</a> <a href="#deuteronomy-24-18">18</a> <a href="#deuteronomy-24-19">19</a> <a href="#deuteronomy-24-20">20</a> <a href="#deuteronomy-24-21">21</a> <a href="#deuteronomy-24-22">22</a> <a href="#deuteronomy-24-23">23</a> <a href="#deuteronomy-24-24">24</a> <a href="#deuteronomy-24-25">25</a> <a href="#deuteronomy-24-26">26</a> <a href="#deuteronomy-24-27">27</a> <a href="#deuteronomy-24-28">28</a> <a href="#deuteronomy-24-29">29</a> <a href="#deuteronomy-24-30">30</a> <a href="#deuteronomy-24-31">31</a> <a href="#deuteronomy-24-32">32</a></p>
<p id="deuteronomy-24-1"><span class="verse-num">24:1</span> <span class="verse-body">congregavitque Iosue omnes tribus Israhel in Sychem et vocavit maiores natu ac principes et iudices et magistros steteruntque in conspectu Domini</span></p>
<p id="deuteronomy-24-2"><span class="verse-num">24:2</span> <span class="verse-body">et ad populum sic locutus est haec dicit Dominus Deus Israhel trans fluvium habitaverunt patres vestri ab initio Thare pater Abraham et Nahor servieruntque diis alienis</span></p>
<p id="deuteronomy-24-3"><span class="verse-num">24:3</span> <span class="verse-body">tuli ergo patrem vestrum Abraham de Mesopotamiae finibus et adduxi eum in terram Chanaan multiplicavique semen eius</span></p>
<p id="deuteronomy-24-4"><span class="verse-num">24:4</span> <span class="verse-body">et dedi ei Isaac illique rursum dedi Iacob et Esau e quibus Esau dedi montem Seir ad possidendum Iacob vero et filii eius descenderunt in Aegyptum</span></p>
<p id="deuteronomy-24-5"><span class="verse-num">24:5</span> <span class="verse-body">misique Mosen et Aaron et percussi Aegyptum multis signis atque portentis</span></p>
<p id="deuteronomy-24-6"><span class="verse-num">24:6</span> <span class="verse-body">eduxique vos et patres vestros de Aegypto et venistis ad mare persecutique sunt Aegyptii patres vestros cum curribus et equitatu usque ad mare Rubrum</span></p>
<p id="deuteronomy-24-7"><span class="verse-num">24:7</span> <span class="verse-body">clamaverunt autem ad Dominum filii Israhel qui posuit tenebras inter vos et Aegyptios et adduxit super eos mare et operuit illos viderunt oculi vestri cuncta quae in Aegypto fecerim et habitastis in solitudine multo tempore</span></p>
<p id="deuteronomy-24-8"><span class="verse-num">24:8</span> <span class="verse-body">et introduxi vos ad terram Amorrei qui habitabat trans Iordanem cumque pugnarent contra vos tradidi eos in manus vestras et possedistis terram eorum atque interfecistis illos</span></p>
<p id="deuteronomy-24-9"><span class="verse-num">24:9</span> <span class="verse-body">surrexit autem Balac filius Sepphor rex Moab et pugnavit contra Israhelem misitque et vocavit Balaam filium Beor ut malediceret vobis</span></p>
<p id="deuteronomy-24-10"><span class="verse-num">24:10</span> <span class="verse-body">et ego nolui audire eum sed e contrario per illum benedixi vobis et liberavi vos de manu eius</span></p>
<p id="deuteronomy-24-11"><span class="verse-num">24:11</span> <span class="verse-body">transistisque Iordanem et venistis ad Hiericho pugnaveruntque contra vos viri civitatis eius Amorreus et Ferezeus et Chananeus et Hettheus et Gergeseus et Eveus et Iebuseus et tradidi illos in manus vestras</span></p>
<p id="deuteronomy-24-12"><span class="verse-num">24:12</span> <span class="verse-body">misique ante vos crabrones et eieci eos de locis suis duos reges Amorreorum non in gladio et arcu tuo</span></p>
<p id="deuteronomy-24-13"><span class="verse-num">24:13</span> <span class="verse-body">dedique vobis terram in qua non laborastis et urbes quas non aedificastis ut habitaretis in eis vineas et oliveta quae non plantastis</span></p>
<p id="deuteronomy-24-14"><span class="verse-num">24:14</span> <span class="verse-body">nunc ergo timete Dominum et servite ei perfecto corde atque verissimo et auferte deos quibus servierunt patres vestri in Mesopotamia et in Aegypto ac servite Domino</span></p>
<p id="deuteronomy-24-15"><span class="verse-num">24:15</span> <span class="verse-body">sin autem malum vobis videtur ut Domino serviatis optio vobis datur eligite hodie quod placet cui potissimum servire debeatis utrum diis quibus servierunt patres vestri in Mesopotamia an diis Amorreorum in quorum terra habitatis ego autem et domus mea serviemus Domino</span></p>
<p id="deuteronomy-24-16"><span class="verse-num">24:16</span> <span class="verse-body">responditque populus et ait absit a nobis ut relinquamus Dominum et serviamus diis alienis</span></p>
<p id="deuteronomy-24-17"><span class="verse-num">24:17</span> <span class="verse-body">Dominus Deus noster ipse eduxit nos et patres nostros de terra Aegypti de domo servitutis fecitque videntibus nobis signa ingentia et custodivit nos in omni via per quam ambulavimus et in cunctis populis per quos transivimus</span></p>
<p id="deuteronomy-24-18"><span class="verse-num">24:18</span> <span class="verse-body">et eiecit universas gentes Amorreum habitatorem terrae quam nos intravimus serviemus igitur Domino quia ipse est Deus noster</span></p>
<p id="deuteronomy-24-19"><span class="verse-num">24:19</span> <span class="verse-body">dixitque Iosue ad populum non poteritis servire Domino Deus enim sanctus et fortis aemulator est nec ignoscet sceleribus vestris atque peccatis</span></p>
<p id="deuteronomy-24-20"><span class="verse-num">24:20</span> <span class="verse-body">si dimiseritis Dominum et servieritis diis alienis convertet se et adfliget vos atque subvertet postquam vobis praestiterit bona</span></p>
<p id="deuteronomy-24-21"><span class="verse-num">24:21</span> <span class="verse-body">dixitque populus ad Iosue nequaquam ita ut loqueris erit sed Domino serviemus</span></p>
<p id="deuteronomy-24-22"><span class="verse-num">24:22</span> <span class="verse-body">et Iosue ad populum testes inquit vos estis quia ipsi elegeritis vobis Dominum ut serviatis ei responderuntque testes</span></p>
<p id="deuteronomy-24-23"><span class="verse-num">24:23</span> <span class="verse-body">nunc ergo ait auferte deos alienos de medio vestrum et inclinate corda vestra ad Dominum Deum Israhel</span></p>
<p id="deuteronomy-24-24"><span class="verse-num">24:24</span> <span class="verse-body">dixitque populus ad Iosue Domino Deo nostro serviemus oboedientes praeceptis eius</span></p>
<p id="deuteronomy-24-25"><span class="verse-num">24:25</span> <span class="verse-body">percussit igitur Iosue in die illo foedus et proposuit populo praecepta atque iudicia in Sychem</span></p>
<p id="deuteronomy-24-26"><span class="verse-num">24:26</span> <span class="verse-body">scripsitque omnia verba haec in volumine legis Dei et tulit lapidem pergrandem posuitque eum subter quercum quae erat in sanctuario Domini</span></p>
<p id="deuteronomy-24-27"><span class="verse-num">24:27</span> <span class="verse-body">et dixit ad omnem populum en lapis iste erit vobis in testimonium quod audierit omnia verba Domini quae locutus est vobis ne forte postea negare velitis et mentiri Domino Deo vestro</span></p>
<p id="deuteronomy-24-28"><span class="verse-num">24:28</span> <span class="verse-body">dimisitque populum singulos in possessionem suam</span></p>
<p id="deuteronomy-24-29"><span class="verse-num">24:29</span> <span class="verse-body">et post haec mortuus est Iosue filius Nun servus Domini centum decem annorum</span></p>
<p id="deuteronomy-24-30"><span class="verse-num">24:30</span> <span class="verse-body">sepelieruntque eum in finibus possessionis suae in Thamnathsare quae sita est in monte Ephraim a septentrionali parte montis Gaas</span></p>
<p id="deuteronomy-24-31"><span class="verse-num">24:31</span> <span class="verse-body">servivitque Israhel Domino cunctis diebus Iosue et seniorum qui longo vixerunt tempore post Iosue et qui noverant omnia opera Domini quae fecerat in Israhel</span></p>
<p id="deuteronomy-24-32"><span class="verse-num">24:32</span> <span class="verse-body">ossa quoque Ioseph quae tulerant filii Israhel de Aegypto sepelierunt in Sychem in parte agri quem emerat Iacob a filiis Emmor patris Sychem centum novellis ovibus et fuit in possessione filiorum Ioseph __________________________________________________________________ Judges __________________________________________________________________</span></p>
<h2 id="deuteronomy-ch-1">Chapter 1</h2>
<p class="verses"><a href="#deuteronomy-1-1">1</a> <a href="#deuteronomy-1-2">2</a> <a href="#deuteronomy-1-3">3</a> <a href="#deuteronomy-1-4">4</a> <a href="#deuteronomy-1-5">5</a> <a href="#deuteronomy-1-6">6</a> <a href="#deuteronomy-1-7">7</a> <a href="#deuteronomy-1-8">8</a> <a href="#deuteronomy-1-9">9</a> <a href="#deuteronomy-1-10">10</a> <a href="#deuteronomy-1-11">11</a> <a href="#deuteronomy-1-12">12</a> <a href="#deuteronomy-1-13">13</a> <a href="#deuteronomy-1-14">14</a> <a href="#deuteronomy-1-15">15</a> <a href="#deuteronomy-1-16">16</a> <a href="#deuteronomy-1-17">17</a> <a href="#deuteronomy-1-18">18</a> <a href="#deuteronomy-1-19">19</a> <a href="#deuteronomy-1-20">20</a> <a href="#deuteronomy-1-21">21</a> <a href="#deuteronomy-1-22">22</a> <a href="#deuteronomy-1-23">23</a> <a href="#deuteronomy-1-24">24</a> <a href="#deuteronomy-1-25">25</a> <a href="#deuteronomy-1-26">26</a> <a href="#deuteronomy-1-27">27</a> <a href="#deuteronomy-1-28">28</a> <a href="#deuteronomy-1-29">29</a> <a href="#deuteronomy-1-30">30</a> <a href="#deuteronomy-1-31">31</a> <a href="#deuteronomy-1-32">32</a> <a href="#deuteronomy-1-33">33</a> <a href="#deuteronomy-1-34">34</a> <a href="#deuteronomy-1-35">35</a> <a href="#deuteronomy-1-36">36</a></p>
<p id="deuteronomy-1-1"><span class="verse-num">1:1</span> <span class="verse-body">post mortem Iosue consuluerunt filii Israhel Dominum dicentes quis ascendet ante nos contra Chananeum et erit dux belli</span></p>
<p id="deuteronomy-1-2"><span class="verse-num">1:2</span> <span class="verse-body">dixitque Dominus Iudas ascendet ecce tradidi terram in manus eius</span></p>
<p id="deuteronomy-1-3"><span class="verse-num">1:3</span> <span class="verse-body">et ait Iudas Symeoni fratri suo ascende mecum in sorte mea et pugna contra Chananeum ut et ego pergam tecum in sorte tua et abiit cum eo Symeon</span></p>
<p id="deuteronomy-1-4"><span class="verse-num">1:4</span> <span class="verse-body">ascenditque Iudas et tradidit Dominus Chananeum ac Ferezeum in manus eorum et percusserunt in Bezec decem milia virorum</span></p>
<p id="deuteronomy-1-5"><span class="verse-num">1:5</span> <span class="verse-body">inveneruntque Adonibezec in Bezec et pugnaverunt contra eum ac percusserunt Chananeum et Ferezeum</span></p>
<p id="deuteronomy-1-6"><span class="verse-num">1:6</span> <span class="verse-body">fugit autem Adonibezec quem secuti conprehenderunt caesis summitatibus manuum eius ac pedum</span></p>
<p id="deuteronomy-1-7"><span class="verse-num">1:7</span> <span class="verse-body">dixitque Adonibezec septuaginta reges amputatis manuum ac pedum summitatibus colligebant sub mensa mea ciborum reliquias sicut feci ita reddidit mihi Deus adduxeruntque eum in Hierusalem et ibi mortuus est</span></p>
<p id="deuteronomy-1-8"><span class="verse-num">1:8</span> <span class="verse-body">obpugnantes ergo filii Iuda Hierusalem ceperunt eam et percusserunt in ore gladii tradentes cunctam incendio civitatem</span></p>
<p id="deuteronomy-1-9"><span class="verse-num">1:9</span> <span class="verse-body">et postea descendentes pugnaverunt contra Chananeum qui habitabat in montanis et ad meridiem et in campestribus</span></p>
<p id="deuteronomy-1-10"><span class="verse-num">1:10</span> <span class="verse-body">pergensque Iudas contra Chananeum qui habitabat in Hebron cui nomen fuit antiquitus Cariatharbe percussit Sisai et Ahiman et Tholmai</span></p>
<p id="deuteronomy-1-11"><span class="verse-num">1:11</span> <span class="verse-body">atque inde profectus abiit ad habitatores Dabir cuius nomen vetus erat Cariathsepher id est civitas Litterarum</span></p>
<p id="deuteronomy-1-12"><span class="verse-num">1:12</span> <span class="verse-body">dixitque Chaleb qui percusserit Cariathsepher et vastaverit eam dabo ei Axam filiam meam uxorem</span></p>
<p id="deuteronomy-1-13"><span class="verse-num">1:13</span> <span class="verse-body">cumque cepisset eam Othonihel filius Cenez frater Chaleb minor dedit ei filiam suam coniugem</span></p>
<p id="deuteronomy-1-14"><span class="verse-num">1:14</span> <span class="verse-body">quam pergentem in itinere monuit vir suus ut peteret a patre suo agrum quae cum suspirasset sedens asino dixit ei Chaleb quid habes</span></p>
<p id="deuteronomy-1-15"><span class="verse-num">1:15</span> <span class="verse-body">at illa respondit da mihi benedictionem quia terram arentem dedisti mihi da et inriguam aquis dedit ergo ei Chaleb inriguum superius et inriguum inferius</span></p>
<p id="deuteronomy-1-16"><span class="verse-num">1:16</span> <span class="verse-body">filii autem Cinei cognati Mosi ascenderunt de civitate Palmarum cum filiis Iuda in desertum sortis eius quod est ad meridiem Arad et habitaverunt cum eo</span></p>
<p id="deuteronomy-1-17"><span class="verse-num">1:17</span> <span class="verse-body">abiit autem Iudas cum Symeone fratre suo et percusserunt simul Chananeum qui habitabat in Sephath et interfecerunt eum vocatumque est nomen urbis Horma id est anathema</span></p>
<p id="deuteronomy-1-18"><span class="verse-num">1:18</span> <span class="verse-body">cepitque Iudas Gazam cum finibus suis et Ascalonem atque Accaron cum terminis suis</span></p>
<p id="deuteronomy-1-19"><span class="verse-num">1:19</span> <span class="verse-body">fuitque Dominus cum Iuda et montana possedit nec potuit delere habitatores vallis quia falcatis curribus abundabant</span></p>
<p id="deuteronomy-1-20"><span class="verse-num">1:20</span> <span class="verse-body">dederuntque Chaleb Hebron sicut dixerat Moses qui delevit ex ea tres filios Enach</span></p>
<p id="deuteronomy-1-21"><span class="verse-num">1:21</span> <span class="verse-body">Iebuseum autem habitatorem Hierusalem non deleverunt filii Beniamin habitavitque Iebuseus cum filiis Beniamin in Hierusalem usque in praesentem diem</span></p>
<p id="deuteronomy-1-22"><span class="verse-num">1:22</span> <span class="verse-body">domus quoque Ioseph ascendit in Bethel fuitque Dominus cum eis</span></p>
<p id="deuteronomy-1-23"><span class="verse-num">1:23</span> <span class="verse-body">nam cum obsiderent urbem quae prius Luza vocabatur</span></p>
<p id="deuteronomy-1-24"><span class="verse-num">1:24</span> <span class="verse-body">viderunt hominem egredientem de civitate dixeruntque ad eum ostende nobis introitum civitatis et faciemus tecum misericordiam</span></p>
<p id="deuteronomy-1-25"><span class="verse-num">1:25</span> <span class="verse-body">qui cum ostendisset eis percusserunt urbem in ore gladii hominem autem illum et omnem cognationem eius dimiserunt</span></p>
<p id="deuteronomy-1-26"><span class="verse-num">1:26</span> <span class="verse-body">qui dimissus abiit in terram Etthim et aedificavit ibi civitatem vocavitque eam Luzam quae ita appellatur usque in praesentem diem</span></p>
<p id="deuteronomy-1-27"><span class="verse-num">1:27</span> <span class="verse-body">Manasses quoque non delevit Bethsan et Thanach cum viculis suis et habitatores Dor et Ieblaam et Mageddo cum viculis suis coepitque Chananeus habitare cum eis</span></p>
<p id="deuteronomy-1-28"><span class="verse-num">1:28</span> <span class="verse-body">postquam autem confortatus est Israhel fecit eos tributarios et delere noluit</span></p>
<p id="deuteronomy-1-29"><span class="verse-num">1:29</span> <span class="verse-body">Ephraim etiam non interfecit Chananeum qui habitabat in Gazer sed habitavit cum eo</span></p>
<p id="deuteronomy-1-30"><span class="verse-num">1:30</span> <span class="verse-body">Zabulon non delevit habitatores Cetron et Naalon sed habitavit Chananeus in medio eius factusque est ei tributarius</span></p>
<p id="deuteronomy-1-31"><span class="verse-num">1:31</span> <span class="verse-body">Aser quoque non delevit habitatores Achcho et Sidonis Alab et Achazib et Alba et Afec et Roob</span></p>
<p id="deuteronomy-1-32"><span class="verse-num">1:32</span> <span class="verse-body">habitavitque in medio Chananei habitatoris illius terrae nec interfecit eum</span></p>
<p id="deuteronomy-1-33"><span class="verse-num">1:33</span> <span class="verse-body">Nepthali non delevit habitatores Bethsemes et Bethanath et habitavit inter Chananeum habitatorem terrae fueruntque ei Bethsemitae et Bethanitae tributarii</span></p>
<p id="deuteronomy-1-34"><span class="verse-num">1:34</span> <span class="verse-body">artavitque Amorreus filios Dan in monte nec dedit eis locum ut ad planiora descenderent</span></p>
<p id="deuteronomy-1-35"><span class="verse-num">1:35</span> <span class="verse-body">habitavitque in monte Hares quod interpretatur testaceo in Ahilon et Salabim et adgravata est manus domus Ioseph factusque est ei tributarius</span></p>
<p id="deuteronomy-1-36"><span class="verse-num">1:36</span> <span class="verse-body">fuit autem terminus Amorrei ab ascensu Scorpionis Petra et superiora loca __________________________________________________________________</span></p>
<h2 id="deuteronomy-ch-2">Chapter 2</h2>
<p class="verses"><a href="#deuteronomy-2-1">1</a> <a href="#deuteronomy-2-2">2</a> <a href="#deuteronomy-2-3">3</a> <a href="#deuteronomy-2-4">4</a> <a href="#deuteronomy-2-5">5</a> <a href="#deuteronomy-2-6">6</a> <a href="#deuteronomy-2-7">7</a> <a href="#deuteronomy-2-8">8</a> <a href="#deuteronomy-2-9">9</a> <a href="#deuteronomy-2-10">10</a> <a href="#deuteronomy-2-11">11</a> <a href="#deuteronomy-2-12">12</a> <a href="#deuteronomy-2-13">13</a> <a href="#deuteronomy-2-14">14</a> <a href="#deuteronomy-2-15">15</a> <a href="#deuteronomy-2-16">16</a> <a href="#deuteronomy-2-17">17</a> <a href="#deuteronomy-2-18">18</a> <a href="#deuteronomy-2-19">19</a> <a href="#deuteronomy-2-20">20</a> <a href="#deuteronomy-2-21">21</a> <a href="#deuteronomy-2-22">22</a> <a href="#deuteronomy-2-23">23</a></p>
<p id="deuteronomy-2-1"><span class="verse-num">2:1</span> <span class="verse-body">ascenditque angelus Domini de Galgal ad locum Flentium et ait eduxi vos de Aegypto et introduxi in terram pro qua iuravi patribus vestris et pollicitus sum ut non facerem irritum pactum meum vobiscum in sempiternum</span></p>
<p id="deuteronomy-2-2"><span class="verse-num">2:2</span> <span class="verse-body">ita dumtaxat ut non feriretis foedus cum habitatoribus terrae huius et aras eorum subverteretis et noluistis audire vocem meam cur hoc fecistis</span></p>
<p id="deuteronomy-2-3"><span class="verse-num">2:3</span> <span class="verse-body">quam ob rem nolui delere eos a facie vestra ut habeatis hostes et dii eorum sint vobis in ruinam</span></p>
<p id="deuteronomy-2-4"><span class="verse-num">2:4</span> <span class="verse-body">cumque loqueretur angelus Domini verba haec ad omnes filios Israhel elevaverunt vocem suam et fleverunt</span></p>
<p id="deuteronomy-2-5"><span class="verse-num">2:5</span> <span class="verse-body">et vocatum est nomen loci illius Flentium sive Lacrimarum immolaveruntque ibi hostias Domino</span></p>
<p id="deuteronomy-2-6"><span class="verse-num">2:6</span> <span class="verse-body">dimisit ergo Iosue populum et abierunt filii Israhel unusquisque in possessionem suam ut obtinerent eam</span></p>
<p id="deuteronomy-2-7"><span class="verse-num">2:7</span> <span class="verse-body">servieruntque Domino cunctis diebus eius et seniorum qui longo post eum vixerunt tempore et noverant omnia opera Domini quae fecerat cum Israhel</span></p>
<p id="deuteronomy-2-8"><span class="verse-num">2:8</span> <span class="verse-body">mortuus est autem Iosue filius Nun famulus Domini centum et decem annorum</span></p>
<p id="deuteronomy-2-9"><span class="verse-num">2:9</span> <span class="verse-body">et sepelierunt eum in finibus possessionis suae in Thamnathsare in monte Ephraim a septentrionali plaga montis Gaas</span></p>
<p id="deuteronomy-2-10"><span class="verse-num">2:10</span> <span class="verse-body">omnisque illa generatio congregata est ad patres suos et surrexerunt alii qui non noverant Dominum et opera quae fecerat cum Israhel</span></p>
<p id="deuteronomy-2-11"><span class="verse-num">2:11</span> <span class="verse-body">feceruntque filii Israhel malum in conspectu Domini et servierunt Baalim</span></p>
<p id="deuteronomy-2-12"><span class="verse-num">2:12</span> <span class="verse-body">ac dimiserunt Dominum Deum patrum suorum qui eduxerat eos de terra Aegypti et secuti sunt deos alienos deos quoque populorum qui habitabant in circuitu eorum et adoraverunt eos et ad iracundiam concitaverunt Dominum</span></p>
<p id="deuteronomy-2-13"><span class="verse-num">2:13</span> <span class="verse-body">dimittentes eum et servientes Baal et Astharoth</span></p>
<p id="deuteronomy-2-14"><span class="verse-num">2:14</span> <span class="verse-body">iratusque Dominus contra Israhel tradidit eos in manibus diripientium qui ceperunt eos et vendiderunt hostibus qui habitabant per gyrum nec potuerunt resistere adversariis suis</span></p>
<p id="deuteronomy-2-15"><span class="verse-num">2:15</span> <span class="verse-body">sed quocumque pergere voluissent manus Domini erat super eos sicut locutus est et iuravit eis et vehementer adflicti sunt</span></p>
<p id="deuteronomy-2-16"><span class="verse-num">2:16</span> <span class="verse-body">suscitavitque Dominus iudices qui liberarent eos de vastantium manibus sed nec illos audire voluerunt</span></p>
<p id="deuteronomy-2-17"><span class="verse-num">2:17</span> <span class="verse-body">fornicantes cum diis alienis et adorantes eos cito deseruerunt viam per quam ingressi fuerant patres eorum et audientes mandata Domini omnia fecere contraria</span></p>
<p id="deuteronomy-2-18"><span class="verse-num">2:18</span> <span class="verse-body">cumque Dominus iudices suscitaret in diebus eorum flectebatur misericordia et audiebat adflictorum gemitus et liberabat eos de caede vastantium</span></p>
<p id="deuteronomy-2-19"><span class="verse-num">2:19</span> <span class="verse-body">postquam autem mortuus esset iudex revertebantur et multo maiora faciebant quam fecerant patres sui sequentes deos alienos et servientes eis et adorantes illos non dimiserunt adinventiones suas et viam durissimam per quam ambulare consueverant</span></p>
<p id="deuteronomy-2-20"><span class="verse-num">2:20</span> <span class="verse-body">iratusque est furor Domini in Israhel et ait quia irritum fecit gens ista pactum meum quod pepigeram cum patribus eorum et vocem meam audire contempsit</span></p>
<p id="deuteronomy-2-21"><span class="verse-num">2:21</span> <span class="verse-body">et ego non delebo gentes quas dimisit Iosue et mortuus est</span></p>
<p id="deuteronomy-2-22"><span class="verse-num">2:22</span> <span class="verse-body">ut in ipsis experiar Israhel utrum custodiant viam Domini et ambulent in ea sicut custodierunt patres eorum an non</span></p>
<p id="deuteronomy-2-23"><span class="verse-num">2:23</span> <span class="verse-body">dimisit ergo Dominus omnes has nationes et cito subvertere noluit nec tradidit in manibus Iosue __________________________________________________________________</span></p>
<h2 id="deuteronomy-ch-3">Chapter 3</h2>
<p class="verses"><a href="#deuteronomy-3-1">1</a> <a href="#deuteronomy-3-2">2</a> <a href="#deuteronomy-3-3">3</a> <a href="#deuteronomy-3-4">4</a> <a href="#deuteronomy-3-5">5</a> <a href="#deuteronomy-3-6">6</a> <a href="#deuteronomy-3-7">7</a> <a href="#deuteronomy-3-8">8</a> <a href="#deuteronomy-3-9">9</a> <a href="#deuteronomy-3-10">10</a> <a href="#deuteronomy-3-11">11</a> <a href="#deuteronomy-3-12">12</a> <a href="#deuteronomy-3-13">13</a> <a href="#deuteronomy-3-14">14</a> <a href="#deuteronomy-3-15">15</a> <a href="#deuteronomy-3-16">16</a> <a href="#deuteronomy-3-17">17</a> <a href="#deuteronomy-3-18">18</a> <a href="#deuteronomy-3-19">19</a> <a href="#deuteronomy-3-20">20</a> <a href="#deuteronomy-3-21">21</a> <a href="#deuteronomy-3-22">22</a> <a href="#deuteronomy-3-23">23</a> <a href="#deuteronomy-3-24">24</a> <a href="#deuteronomy-3-25">25</a> <a href="#deuteronomy-3-26">26</a> <a href="#deuteronomy-3-27">27</a> <a href="#deuteronomy-3-28">28</a> <a href="#deuteronomy-3-29">29</a> <a href="#deuteronomy-3-30">30</a> <a href="#deuteronomy-3-31">31</a></p>
<p id="deuteronomy-3-1"><span class="verse-num">3:1</span> <span class="verse-body">hae sunt gentes quas Dominus dereliquit ut erudiret in eis Israhelem et omnes qui non noverant bella Chananeorum</span></p>
<p id="deuteronomy-3-2"><span class="verse-num">3:2</span> <span class="verse-body">et postea discerent filii eorum certare cum hostibus et habere consuetudinem proeliandi</span></p>
<p id="deuteronomy-3-3"><span class="verse-num">3:3</span> <span class="verse-body">quinque satrapas Philisthinorum omnemque Chananeum et Sidonium atque Eveum qui habitabat in monte Libano de monte Baalhermon usque ad introitum Emath</span></p>
<p id="deuteronomy-3-4"><span class="verse-num">3:4</span> <span class="verse-body">dimisitque eos ut in ipsis experiretur Israhelem utrum audiret mandata Domini quae praeceperat patribus eorum per manum Mosi an non</span></p>
<p id="deuteronomy-3-5"><span class="verse-num">3:5</span> <span class="verse-body">itaque filii Israhel habitaverunt in medio Chananei et Hetthei et Amorrei et Ferezei et Evei et Iebusei</span></p>
<p id="deuteronomy-3-6"><span class="verse-num">3:6</span> <span class="verse-body">et duxerunt uxores filias eorum ipsique filias suas eorum filiis tradiderunt et servierunt diis eorum</span></p>
<p id="deuteronomy-3-7"><span class="verse-num">3:7</span> <span class="verse-body">feceruntque malum in conspectu Domini et obliti sunt Dei sui servientes Baalim et Astharoth</span></p>
<p id="deuteronomy-3-8"><span class="verse-num">3:8</span> <span class="verse-body">iratusque Dominus contra Israhel tradidit eos in manus Chusanrasathaim regis Mesopotamiae servieruntque ei octo annis</span></p>
<p id="deuteronomy-3-9"><span class="verse-num">3:9</span> <span class="verse-body">et clamaverunt ad Dominum qui suscitavit eis salvatorem et liberavit eos Othonihel videlicet filium Cenez fratrem Chaleb minorem</span></p>
<p id="deuteronomy-3-10"><span class="verse-num">3:10</span> <span class="verse-body">fuitque in eo spiritus Domini et iudicavit Israhel egressusque est ad pugnam et tradidit Dominus in manu eius Chusanrasathaim regem Syriae et oppressit eum</span></p>
<p id="deuteronomy-3-11"><span class="verse-num">3:11</span> <span class="verse-body">quievitque terra quadraginta annis et mortuus est Othonihel filius Cenez</span></p>
<p id="deuteronomy-3-12"><span class="verse-num">3:12</span> <span class="verse-body">addiderunt autem filii Israhel facere malum in conspectu Domini qui confortavit adversum eos Eglon regem Moab quia fecerunt malum in conspectu eius</span></p>
<p id="deuteronomy-3-13"><span class="verse-num">3:13</span> <span class="verse-body">et copulavit ei filios Ammon et Amalech abiitque et percussit Israhel atque possedit urbem Palmarum</span></p>
<p id="deuteronomy-3-14"><span class="verse-num">3:14</span> <span class="verse-body">servieruntque filii Israhel Eglon regi Moab decem et octo annis</span></p>
<p id="deuteronomy-3-15"><span class="verse-num">3:15</span> <span class="verse-body">et postea clamaverunt ad Dominum qui suscitavit eis salvatorem vocabulo Ahoth filium Gera filii Iemini qui utraque manu utebatur pro dextera miseruntque filii Israhel per illum munera Eglon regi Moab</span></p>
<p id="deuteronomy-3-16"><span class="verse-num">3:16</span> <span class="verse-body">qui fecit sibi gladium ancipitem habentem in medio capulum longitudinis palmae manus et accinctus est eo subter sagum in dextro femore</span></p>
<p id="deuteronomy-3-17"><span class="verse-num">3:17</span> <span class="verse-body">obtulitque munera Eglon regi Moab erat autem Eglon crassus nimis</span></p>
<p id="deuteronomy-3-18"><span class="verse-num">3:18</span> <span class="verse-body">cumque obtulisset ei munera prosecutus est socios qui cum eo venerant</span></p>
<p id="deuteronomy-3-19"><span class="verse-num">3:19</span> <span class="verse-body">et reversus de Galgalis ubi erant idola dixit ad regem verbum secretum habeo ad te o rex et ille imperavit silentium egressisque omnibus qui circa eum erant</span></p>
<p id="deuteronomy-3-20"><span class="verse-num">3:20</span> <span class="verse-body">ingressus est Ahoth ad eum sedebat autem in aestivo cenaculo solus dixitque verbum Dei habeo ad te qui statim surrexit de throno</span></p>
<p id="deuteronomy-3-21"><span class="verse-num">3:21</span> <span class="verse-body">extenditque Ahoth manum sinistram et tulit sicam de dextro femore suo infixitque eam in ventre eius</span></p>
<p id="deuteronomy-3-22"><span class="verse-num">3:22</span> <span class="verse-body">tam valide ut capulus ferrum sequeretur in vulnere ac pinguissimo adipe stringeretur nec eduxit gladium sed ita ut percusserat reliquit in corpore statimque per secreta naturae alvi stercora proruperunt</span></p>
<p id="deuteronomy-3-23"><span class="verse-num">3:23</span> <span class="verse-body">Ahoth autem clausis diligentissime ostiis cenaculi et obfirmatis sera</span></p>
<p id="deuteronomy-3-24"><span class="verse-num">3:24</span> <span class="verse-body">per posticam egressus est servique regis ingressi viderunt clausas fores cenaculi atque dixerunt forsitan purgat alvum in aestivo cubiculo</span></p>
<p id="deuteronomy-3-25"><span class="verse-num">3:25</span> <span class="verse-body">expectantesque diu donec erubescerent et videntes quod nullus aperiret tulerunt clavem et aperientes invenerunt dominum suum iacentem in terra mortuum</span></p>
<p id="deuteronomy-3-26"><span class="verse-num">3:26</span> <span class="verse-body">Ahoth autem dum illi turbarentur effugit et pertransiit locum Idolorum unde reversus fuerat venitque in Seirath</span></p>
<p id="deuteronomy-3-27"><span class="verse-num">3:27</span> <span class="verse-body">et statim insonuit bucina in monte Ephraim descenderuntque cum eo filii Israhel ipso in fronte gradiente</span></p>
<p id="deuteronomy-3-28"><span class="verse-num">3:28</span> <span class="verse-body">qui dixit ad eos sequimini me tradidit enim Dominus inimicos nostros Moabitas in manus nostras descenderuntque post eum et occupaverunt vada Iordanis quae transmittunt in Moab et non dimiserunt transire quemquam</span></p>
<p id="deuteronomy-3-29"><span class="verse-num">3:29</span> <span class="verse-body">sed percusserunt Moabitas in tempore illo circiter decem milia omnes robustos et fortes viros nullus eorum evadere potuit</span></p>
<p id="deuteronomy-3-30"><span class="verse-num">3:30</span> <span class="verse-body">humiliatusque est Moab die illo sub manu Israhel et quievit terra octoginta annis</span></p>
<p id="deuteronomy-3-31"><span class="verse-num">3:31</span> <span class="verse-body">post hunc fuit Samgar filius Anath qui percussit de Philisthim sescentos viros vomere et ipse quoque defendit Israhel __________________________________________________________________</span></p>
<h2 id="deuteronomy-ch-4">Chapter 4</h2>
<p class="verses"><a href="#deuteronomy-4-1">1</a> <a href="#deuteronomy-4-2">2</a> <a href="#deuteronomy-4-3">3</a> <a href="#deuteronomy-4-4">4</a> <a href="#deuteronomy-4-5">5</a> <a href="#deuteronomy-4-6">6</a> <a href="#deuteronomy-4-7">7</a> <a href="#deuteronomy-4-8">8</a> <a href="#deuteronomy-4-9">9</a> <a href="#deuteronomy-4-10">10</a> <a href="#deuteronomy-4-11">11</a> <a href="#deuteronomy-4-12">12</a> <a href="#deuteronomy-4-13">13</a> <a href="#deuteronomy-4-14">14</a> <a href="#deuteronomy-4-15">15</a> <a href="#deuteronomy-4-16">16</a> <a href="#deuteronomy-4-17">17</a> <a href="#deuteronomy-4-18">18</a> <a href="#deuteronomy-4-19">19</a> <a href="#deuteronomy-4-20">20</a> <a href="#deuteronomy-4-21">21</a> <a href="#deuteronomy-4-22">22</a> <a href="#deuteronomy-4-23">23</a> <a href="#deuteronomy-4-24">24</a></p>
<p id="deuteronomy-4-1"><span class="verse-num">4:1</span> <span class="verse-body">addideruntque filii Israhel facere malum in conspectu Domini post mortem Ahoth</span></p>
<p id="deuteronomy-4-2"><span class="verse-num">4:2</span> <span class="verse-body">et tradidit illos Dominus in manu Iabin regis Chanaan qui regnavit in Asor habuitque ducem exercitus sui nomine Sisaram ipse autem habitabat in Aroseth gentium</span></p>
<p id="deuteronomy-4-3"><span class="verse-num">4:3</span> <span class="verse-body">clamaveruntque filii Israhel ad Dominum nongentos enim habebat falcatos currus et per viginti annos vehementer oppresserat eos</span></p>
<p id="deuteronomy-4-4"><span class="verse-num">4:4</span> <span class="verse-body">erat autem Debbora prophetis uxor Lapidoth quae iudicabat populum in illo tempore</span></p>
<p id="deuteronomy-4-5"><span class="verse-num">4:5</span> <span class="verse-body">et sedebat sub palma quae nomine illius vocabatur inter Rama et Bethel in monte Ephraim ascendebantque ad eam filii Israhel in omne iudicium</span></p>
<p id="deuteronomy-4-6"><span class="verse-num">4:6</span> <span class="verse-body">quae misit et vocavit Barac filium Abinoem de Cedes Nepthalim dixitque ad eum praecepit tibi Dominus Deus Israhel vade et duc exercitum in montem Thabor tollesque tecum decem milia pugnatorum de filiis Nepthalim et de filiis Zabulon</span></p>
<p id="deuteronomy-4-7"><span class="verse-num">4:7</span> <span class="verse-body">ego autem ducam ad te in loco torrentis Cison Sisaram principem exercitus Iabin et currus eius atque omnem multitudinem et tradam eos in manu tua</span></p>
<p id="deuteronomy-4-8"><span class="verse-num">4:8</span> <span class="verse-body">dixitque ad eam Barac si venis mecum vadam si nolueris venire non pergam</span></p>
<p id="deuteronomy-4-9"><span class="verse-num">4:9</span> <span class="verse-body">quae dixit ad eum ibo quidem tecum sed in hac vice tibi victoria non reputabitur quia in manu mulieris tradetur Sisara surrexit itaque Debbora et perrexit cum Barac in Cedes</span></p>
<p id="deuteronomy-4-10"><span class="verse-num">4:10</span> <span class="verse-body">qui accitis Zabulon et Nepthalim ascendit cum decem milibus pugnatorum habens Debboram in comitatu suo</span></p>
<p id="deuteronomy-4-11"><span class="verse-num">4:11</span> <span class="verse-body">Aber autem Cineus recesserat quondam a ceteris Cineis fratribus suis filiis Obab cognati Mosi et tetenderat tabernacula usque ad vallem quae vocatur Sennim et erat iuxta Cedes</span></p>
<p id="deuteronomy-4-12"><span class="verse-num">4:12</span> <span class="verse-body">nuntiatumque est Sisarae quod ascendisset Barac filius Abinoem in montem Thabor</span></p>
<p id="deuteronomy-4-13"><span class="verse-num">4:13</span> <span class="verse-body">et congregavit nongentos falcatos currus omnemque exercitum de Aroseth gentium ad torrentem Cison</span></p>
<p id="deuteronomy-4-14"><span class="verse-num">4:14</span> <span class="verse-body">dixitque Debbora ad Barac surge haec est enim dies in qua tradidit Dominus Sisaram in manus tuas en ipse ductor est tuus descendit itaque Barac de monte Thabor et decem milia pugnatorum cum eo</span></p>
<p id="deuteronomy-4-15"><span class="verse-num">4:15</span> <span class="verse-body">perterruitque Dominus Sisaram et omnes currus eius universamque multitudinem in ore gladii ad conspectum Barac in tantum ut Sisara de curru desiliens pedibus fugeret</span></p>
<p id="deuteronomy-4-16"><span class="verse-num">4:16</span> <span class="verse-body">et Barac persequeretur fugientes currus et exercitum usque ad Aroseth gentium et omnis hostium multitudo usque ad internicionem caderet</span></p>
<p id="deuteronomy-4-17"><span class="verse-num">4:17</span> <span class="verse-body">Sisara autem fugiens pervenit ad tentorium Iahel uxoris Aber Cinei erat enim pax inter Iabin regem Asor et domum Aber Cinei</span></p>
<p id="deuteronomy-4-18"><span class="verse-num">4:18</span> <span class="verse-body">egressa igitur Iahel in occursum Sisarae dixit ad eum intra ad me domine mi intra ne timeas qui ingressus tabernaculum eius et opertus ab ea pallio</span></p>
<p id="deuteronomy-4-19"><span class="verse-num">4:19</span> <span class="verse-body">dixit ad eam da mihi obsecro paululum aquae quia valde sitio quae aperuit utrem lactis et dedit ei bibere et operuit illum</span></p>
<p id="deuteronomy-4-20"><span class="verse-num">4:20</span> <span class="verse-body">dixitque Sisara ad eam sta ante ostium tabernaculi et cum venerit aliquis interrogans te et dicens numquid hic est aliquis respondebis nullus est</span></p>
<p id="deuteronomy-4-21"><span class="verse-num">4:21</span> <span class="verse-body">tulit itaque Iahel uxor Aber clavum tabernaculi adsumens pariter malleum et ingressa abscondite et cum silentio posuit supra tempus capitis eius clavum percussumque malleo defixit in cerebrum usque ad terram qui soporem morti socians defecit et mortuus est</span></p>
<p id="deuteronomy-4-22"><span class="verse-num">4:22</span> <span class="verse-body">et ecce Barac sequens Sisaram veniebat egressaque Iahel in occursum eius dixit ei veni et ostendam tibi virum quem quaeris qui cum intrasset ad eam vidit Sisaram iacentem mortuum et clavum infixum in tempore eius</span></p>
<p id="deuteronomy-4-23"><span class="verse-num">4:23</span> <span class="verse-body">humiliavit ergo Deus in die illo Iabin regem Chanaan coram filiis Israhel</span></p>
<p id="deuteronomy-4-24"><span class="verse-num">4:24</span> <span class="verse-body">qui crescebant cotidie et forti manu opprimebant Iabin regem Chanaan donec delerent eum __________________________________________________________________</span></p>
<h2 id="deuteronomy-ch-5">Chapter 5</h2>
<p class="verses"><a href="#deuteronomy-5-1">1</a> <a href="#deuteronomy-5-2">2</a> <a href="#deuteronomy-5-3">3</a> <a href="#deuteronomy-5-4">4</a> <a href="#deuteronomy-5-5">5</a> <a href="#deuteronomy-5-6">6</a> <a href="#deuteronomy-5-7">7</a> <a href="#deuteronomy-5-8">8</a> <a href="#deuteronomy-5-9">9</a> <a href="#deuteronomy-5-10">10</a> <a href="#deuteronomy-5-11">11</a> <a href="#deuteronomy-5-12">12</a> <a href="#deuteronomy-5-13">13</a> <a href="#deuteronomy-5-14">14</a> <a href="#deuteronomy-5-15">15</a> <a href="#deuteronomy-5-16">16</a> <a href="#deuteronomy-5-17">17</a> <a href="#deuteronomy-5-18">18</a> <a href="#deuteronomy-5-19">19</a> <a href="#deuteronomy-5-20">20</a> <a href="#deuteronomy-5-21">21</a> <a href="#deuteronomy-5-22">22</a> <a href="#deuteronomy-5-23">23</a> <a href="#deuteronomy-5-24">24</a> <a href="#deuteronomy-5-25">25</a> <a href="#deuteronomy-5-26">26</a> <a href="#deuteronomy-5-27">27</a> <a href="#deuteronomy-5-28">28</a> <a href="#deuteronomy-5-29">29</a> <a href="#deuteronomy-5-30">30</a> <a href="#deuteronomy-5-31">31</a> <a href="#deuteronomy-5-32">32</a></p>
<p id="deuteronomy-5-1"><span class="verse-num">5:1</span> <span class="verse-body">cecineruntque Debbora et Barac filius Abinoem in die illo dicentes</span></p>
<p id="deuteronomy-5-2"><span class="verse-num">5:2</span> <span class="verse-body">qui sponte obtulistis de Israhel animas vestras ad periculum benedicite Domino</span></p>
<p id="deuteronomy-5-3"><span class="verse-num">5:3</span> <span class="verse-body">audite reges percipite auribus principes ego sum ego sum quae Domino canam psallam Domino Deo Israhel</span></p>
<p id="deuteronomy-5-4"><span class="verse-num">5:4</span> <span class="verse-body">Domine cum exires de Seir et transires per regiones Edom terra mota est caelique ac nubes stillaverunt aquis</span></p>
<p id="deuteronomy-5-5"><span class="verse-num">5:5</span> <span class="verse-body">montes fluxerunt a facie Domini et Sinai a facie Domini Dei Israhel</span></p>
<p id="deuteronomy-5-6"><span class="verse-num">5:6</span> <span class="verse-body">in diebus Samgar filii Anath in diebus Iahel quieverunt semitae et qui ingrediebantur per eas ambulaverunt per calles devios</span></p>
<p id="deuteronomy-5-7"><span class="verse-num">5:7</span> <span class="verse-body">cessaverunt fortes in Israhel et quieverunt donec surgeret Debbora surgeret mater in Israhel</span></p>
<p id="deuteronomy-5-8"><span class="verse-num">5:8</span> <span class="verse-body">nova bella elegit Dominus et portas hostium ipse subvertit clypeus et hasta si apparuerint in quadraginta milibus Israhel</span></p>
<p id="deuteronomy-5-9"><span class="verse-num">5:9</span> <span class="verse-body">cor meum diligit principes Israhel qui propria voluntate obtulistis vos discrimini benedicite Domino</span></p>
<p id="deuteronomy-5-10"><span class="verse-num">5:10</span> <span class="verse-body">qui ascenditis super nitentes asinos et sedetis in iudicio et ambulatis in via loquimini</span></p>
<p id="deuteronomy-5-11"><span class="verse-num">5:11</span> <span class="verse-body">ubi conlisi sunt currus et hostium est suffocatus exercitus ibi narrentur iustitiae Domini et clementia in fortes Israhel tunc descendit populus Domini ad portas et obtinuit principatum</span></p>
<p id="deuteronomy-5-12"><span class="verse-num">5:12</span> <span class="verse-body">surge surge Debbora surge surge et loquere canticum surge Barac et adprehende captivos tuos fili Abinoem</span></p>
<p id="deuteronomy-5-13"><span class="verse-num">5:13</span> <span class="verse-body">salvatae sunt reliquiae populi Dominus in fortibus dimicavit</span></p>
<p id="deuteronomy-5-14"><span class="verse-num">5:14</span> <span class="verse-body">ex Ephraim delevit eos in Amalech et post eum ex Beniamin in populos tuos o Amalech de Machir principes descenderunt et de Zabulon qui exercitum ducerent ad bellandum</span></p>
<p id="deuteronomy-5-15"><span class="verse-num">5:15</span> <span class="verse-body">duces Isachar fuere cum Debbora et Barac vestigia sunt secuti qui quasi in praeceps ac baratrum se discrimini dedit diviso contra se Ruben magnanimorum repperta contentio est</span></p>
<p id="deuteronomy-5-16"><span class="verse-num">5:16</span> <span class="verse-body">quare habitas inter duos terminos ut audias sibilos gregum diviso contra se Ruben magnanimorum repperta contentio est</span></p>
<p id="deuteronomy-5-17"><span class="verse-num">5:17</span> <span class="verse-body">Galaad trans Iordanem quiescebat et Dan vacabat navibus Aser habitabat in litore maris et in portibus morabatur</span></p>
<p id="deuteronomy-5-18"><span class="verse-num">5:18</span> <span class="verse-body">Zabulon vero et Nepthalim obtulerunt animas suas morti in regione Merome</span></p>
<p id="deuteronomy-5-19"><span class="verse-num">5:19</span> <span class="verse-body">venerunt reges et pugnaverunt pugnaverunt reges Chanaan in Thanach iuxta aquas Mageddo et tamen nihil tulere praedantes</span></p>
<p id="deuteronomy-5-20"><span class="verse-num">5:20</span> <span class="verse-body">de caelo dimicatum est contra eos stellae manentes in ordine et cursu suo adversum Sisaram pugnaverunt</span></p>
<p id="deuteronomy-5-21"><span class="verse-num">5:21</span> <span class="verse-body">torrens Cison traxit cadavera eorum torrens Cadumim torrens Cison conculca anima mea robustos</span></p>
<p id="deuteronomy-5-22"><span class="verse-num">5:22</span> <span class="verse-body">ungulae equorum ceciderunt fugientibus impetu et per praeceps ruentibus fortissimis hostium</span></p>
<p id="deuteronomy-5-23"><span class="verse-num">5:23</span> <span class="verse-body">maledicite terrae Meroz dixit angelus Domini maledicite habitatoribus eius quia non venerunt ad auxilium Domini in adiutorium fortissimorum eius</span></p>
<p id="deuteronomy-5-24"><span class="verse-num">5:24</span> <span class="verse-body">benedicta inter mulieres Iahel uxor Aber Cinei benedicatur in tabernaculo suo</span></p>
<p id="deuteronomy-5-25"><span class="verse-num">5:25</span> <span class="verse-body">aquam petenti lac dedit et in fiala principum obtulit butyrum</span></p>
<p id="deuteronomy-5-26"><span class="verse-num">5:26</span> <span class="verse-body">sinistram manum misit ad clavum et dexteram ad fabrorum malleos percussitque Sisaram quaerens in capite vulneri locum et tempus valide perforans</span></p>
<p id="deuteronomy-5-27"><span class="verse-num">5:27</span> <span class="verse-body">inter pedes eius ruit defecit et mortuus est ante pedes illius volvebatur et iacebat exanimis et miserabilis</span></p>
<p id="deuteronomy-5-28"><span class="verse-num">5:28</span> <span class="verse-body">per fenestram prospiciens ululabat mater eius et de cenaculo loquebatur cur moratur regredi currus eius quare tardaverunt pedes quadrigarum illius</span></p>
<p id="deuteronomy-5-29"><span class="verse-num">5:29</span> <span class="verse-body">una sapientior ceteris uxoribus eius haec socrui verba respondit</span></p>
<p id="deuteronomy-5-30"><span class="verse-num">5:30</span> <span class="verse-body">forsitan nunc dividit spolia et pulcherrima feminarum eligitur ei vestes diversorum colorum Sisarae traduntur in praedam et supellex varia ad ornanda colla congeritur</span></p>
<p id="deuteronomy-5-31"><span class="verse-num">5:31</span> <span class="verse-body">sic pereant omnes inimici tui Domine qui autem diligunt te sicut sol in ortu suo splendet ita rutilent</span></p>
<p id="deuteronomy-5-32"><span class="verse-num">5:32</span> <span class="verse-body">quievitque terra per quadraginta annos __________________________________________________________________</span></p>
<h2 id="deuteronomy-ch-6">Chapter 6</h2>
<p class="verses"><a href="#deuteronomy-6-1">1</a> <a href="#deuteronomy-6-2">2</a> <a href="#deuteronomy-6-3">3</a> <a href="#deuteronomy-6-4">4</a> <a href="#deuteronomy-6-5">5</a> <a href="#deuteronomy-6-6">6</a> <a href="#deuteronomy-6-7">7</a> <a href="#deuteronomy-6-8">8</a> <a href="#deuteronomy-6-9">9</a> <a href="#deuteronomy-6-10">10</a> <a href="#deuteronomy-6-11">11</a> <a href="#deuteronomy-6-12">12</a> <a href="#deuteronomy-6-13">13</a> <a href="#deuteronomy-6-14">14</a> <a href="#deuteronomy-6-15">15</a> <a href="#deuteronomy-6-16">16</a> <a href="#deuteronomy-6-17">17</a> <a href="#deuteronomy-6-18">18</a> <a href="#deuteronomy-6-19">19</a> <a href="#deuteronomy-6-20">20</a> <a href="#deuteronomy-6-21">21</a> <a href="#deuteronomy-6-22">22</a> <a href="#deuteronomy-6-23">23</a> <a href="#deuteronomy-6-24">24</a> <a href="#deuteronomy-6-25">25</a> <a href="#deuteronomy-6-26">26</a> <a href="#deuteronomy-6-27">27</a> <a href="#deuteronomy-6-28">28</a> <a href="#deuteronomy-6-29">29</a> <a href="#deuteronomy-6-30">30</a> <a href="#deuteronomy-6-31">31</a> <a href="#deuteronomy-6-32">32</a> <a href="#deuteronomy-6-33">33</a> <a href="#deuteronomy-6-34">34</a> <a href="#deuteronomy-6-35">35</a> <a href="#deuteronomy-6-36">36</a> <a href="#deuteronomy-6-37">37</a> <a href="#deuteronomy-6-38">38</a> <a href="#deuteronomy-6-39">39</a> <a href="#deuteronomy-6-40">40</a></p>
<p id="deuteronomy-6-1"><span class="verse-num">6:1</span> <span class="verse-body">fecerunt autem filii Israhel malum in conspectu Domini qui tradidit eos in manu Madian septem annis</span></p>
<p id="deuteronomy-6-2"><span class="verse-num">6:2</span> <span class="verse-body">et oppressi sunt valde ab eis feceruntque sibi antra et speluncas in montibus et munitissima ad repugnandum loca</span></p>
<p id="deuteronomy-6-3"><span class="verse-num">6:3</span> <span class="verse-body">cumque sevisset Israhel ascendebat Madian et Amalech et ceteri orientalium nationum</span></p>
<p id="deuteronomy-6-4"><span class="verse-num">6:4</span> <span class="verse-body">et apud eos figentes tentoria sicut erant in herbis cuncta vastabant usque ad introitum Gazae nihilque omnino ad vitam pertinens relinquebant in Israhel non oves non boves non asinos</span></p>
<p id="deuteronomy-6-5"><span class="verse-num">6:5</span> <span class="verse-body">ipsi enim et universi greges eorum veniebant cum tabernaculis et instar lucustarum universa conplebant innumera multitudo hominum et camelorum quicquid tetigerant devastantes</span></p>
<p id="deuteronomy-6-6"><span class="verse-num">6:6</span> <span class="verse-body">humiliatusque est Israhel valde in conspectu Madian</span></p>
<p id="deuteronomy-6-7"><span class="verse-num">6:7</span> <span class="verse-body">et clamavit ad Dominum postulans auxilium contra Madianitas</span></p>
<p id="deuteronomy-6-8"><span class="verse-num">6:8</span> <span class="verse-body">qui misit ad eos virum prophetam et locutus est haec dicit Dominus Deus Israhel ego vos feci conscendere de Aegypto et eduxi de domo servitutis</span></p>
<p id="deuteronomy-6-9"><span class="verse-num">6:9</span> <span class="verse-body">et liberavi de manu Aegyptiorum et omnium inimicorum qui adfligebant vos eiecique eos ad introitum vestrum et tradidi vobis terram eorum</span></p>
<p id="deuteronomy-6-10"><span class="verse-num">6:10</span> <span class="verse-body">et dixi ego Dominus Deus vester ne timeatis deos Amorreorum in quorum terra habitatis et noluistis audire vocem meam</span></p>
<p id="deuteronomy-6-11"><span class="verse-num">6:11</span> <span class="verse-body">venit autem angelus Domini et sedit sub quercu quae erat in Ephra et pertinebat ad Ioas patrem familiae Ezri cumque Gedeon filius eius excuteret atque purgaret frumenta in torculari ut fugeret Madian</span></p>
<p id="deuteronomy-6-12"><span class="verse-num">6:12</span> <span class="verse-body">apparuit ei et ait Dominus tecum virorum fortissime</span></p>
<p id="deuteronomy-6-13"><span class="verse-num">6:13</span> <span class="verse-body">dixitque ei Gedeon obsecro Domine si Dominus nobiscum est cur adprehenderunt nos haec omnia ubi sunt mirabilia eius quae narraverunt patres nostri atque dixerunt de Aegypto eduxit nos Dominus nunc autem dereliquit nos et tradidit in manibus Madian</span></p>
<p id="deuteronomy-6-14"><span class="verse-num">6:14</span> <span class="verse-body">respexitque ad eum Dominus et ait vade in hac fortitudine tua et liberabis Israhel de manu Madian scito quod miserim te</span></p>
<p id="deuteronomy-6-15"><span class="verse-num">6:15</span> <span class="verse-body">qui respondens ait obsecro Domine mi in quo liberabo Israhel ecce familia mea infima est in Manasse et ego minimus in domo patris mei</span></p>
<p id="deuteronomy-6-16"><span class="verse-num">6:16</span> <span class="verse-body">dixitque ei Dominus ego ero tecum et percuties Madian quasi unum virum</span></p>
<p id="deuteronomy-6-17"><span class="verse-num">6:17</span> <span class="verse-body">et ille si inveni inquit gratiam coram te da mihi signum quod tu sis qui loquaris ad me</span></p>
<p id="deuteronomy-6-18"><span class="verse-num">6:18</span> <span class="verse-body">ne recedas hinc donec revertar ad te portans sacrificium et offerens tibi qui respondit ego praestolabor adventum tuum</span></p>
<p id="deuteronomy-6-19"><span class="verse-num">6:19</span> <span class="verse-body">ingressus est itaque Gedeon et coxit hedum et de farinae modio azymos panes carnesque ponens in canistro et ius carnium mittens in ollam tulit omnia sub quercum et obtulit ei</span></p>
<p id="deuteronomy-6-20"><span class="verse-num">6:20</span> <span class="verse-body">cui dixit angelus Domini tolle carnes et panes azymos et pone super petram illam et ius desuper funde cumque fecisset ita</span></p>
<p id="deuteronomy-6-21"><span class="verse-num">6:21</span> <span class="verse-body">extendit angelus Domini summitatem virgae quam tenebat in manu et tetigit carnes et azymos panes ascenditque ignis de petra et carnes azymosque consumpsit angelus autem Domini evanuit ex oculis eius</span></p>
<p id="deuteronomy-6-22"><span class="verse-num">6:22</span> <span class="verse-body">vidensque Gedeon quod esset angelus Domini ait heu mihi Domine Deus quia vidi angelum Domini facie ad faciem</span></p>
<p id="deuteronomy-6-23"><span class="verse-num">6:23</span> <span class="verse-body">dixitque ei Dominus pax tecum ne timeas non morieris</span></p>
<p id="deuteronomy-6-24"><span class="verse-num">6:24</span> <span class="verse-body">aedificavit ergo ibi Gedeon altare Domino vocavitque illud Domini pax usque in praesentem diem cum adhuc esset in Ephra quae est familiae Ezri</span></p>
<p id="deuteronomy-6-25"><span class="verse-num">6:25</span> <span class="verse-body">nocte illa dixit Dominus ad eum tolle taurum patris tui et alterum taurum annorum septem destruesque aram Baal quae est patris tui et nemus quod circa aram est succide</span></p>
<p id="deuteronomy-6-26"><span class="verse-num">6:26</span> <span class="verse-body">et aedificabis altare Domino Deo tuo in summitate petrae huius super quam sacrificium ante posuisti tollesque taurum secundum et offeres holocaustum super lignorum struem quae de nemore succideris</span></p>
<p id="deuteronomy-6-27"><span class="verse-num">6:27</span> <span class="verse-body">adsumptis igitur Gedeon decem viris de servis suis fecit sicut praeceperat Dominus timens autem domum patris sui et homines illius civitatis per diem facere noluit sed omnia nocte conplevit</span></p>
<p id="deuteronomy-6-28"><span class="verse-num">6:28</span> <span class="verse-body">cumque surrexissent viri oppidi eius mane viderunt destructam aram Baal lucumque succisum et taurum alterum inpositum super altare quod tunc aedificatum erat</span></p>
<p id="deuteronomy-6-29"><span class="verse-num">6:29</span> <span class="verse-body">dixeruntque ad invicem quis hoc fecit cumque perquirerent auctorem facti dictum est Gedeon filius Ioas fecit haec omnia</span></p>
<p id="deuteronomy-6-30"><span class="verse-num">6:30</span> <span class="verse-body">et dixerunt ad Ioas produc filium tuum ut moriatur quia destruxit aram Baal et succidit nemus</span></p>
<p id="deuteronomy-6-31"><span class="verse-num">6:31</span> <span class="verse-body">quibus ille respondit numquid ultores estis Baal et pugnatis pro eo qui adversarius eius est moriatur antequam lux crastina veniat si deus est vindicet se de eo qui suffodit aram eius</span></p>
<p id="deuteronomy-6-32"><span class="verse-num">6:32</span> <span class="verse-body">ex illo die vocatus est Gedeon Hierobbaal eo quod dixisset Ioas ulciscatur se de eo Baal qui suffodit altare eius</span></p>
<p id="deuteronomy-6-33"><span class="verse-num">6:33</span> <span class="verse-body">igitur omnis Madian et Amalech et orientales populi congregati sunt simul et transeuntes Iordanem castrametati sunt in valle Iezrahel</span></p>
<p id="deuteronomy-6-34"><span class="verse-num">6:34</span> <span class="verse-body">spiritus autem Domini induit Gedeon qui clangens bucina convocavit domum Abiezer ut sequeretur</span></p>
<p id="deuteronomy-6-35"><span class="verse-num">6:35</span> <span class="verse-body">misitque nuntios in universum Manassen qui et ipse secutus est eum et alios nuntios in Aser et Zabulon et Nepthalim qui occurrerunt ei</span></p>
<p id="deuteronomy-6-36"><span class="verse-num">6:36</span> <span class="verse-body">dixitque Gedeon ad Dominum si salvum facis per manum meam Israhel sicut locutus es</span></p>
<p id="deuteronomy-6-37"><span class="verse-num">6:37</span> <span class="verse-body">ponam vellus hoc lanae in area si ros in solo vellere fuerit et in omni terra siccitas sciam quod per manum meam sicut locutus es liberabis Israhel</span></p>
<p id="deuteronomy-6-38"><span class="verse-num">6:38</span> <span class="verse-body">factumque est ita et de nocte consurgens expresso vellere concam rore conplevit</span></p>
<p id="deuteronomy-6-39"><span class="verse-num">6:39</span> <span class="verse-body">dixitque rursus ad Dominum ne irascatur furor tuus contra me si adhuc semel temptavero signum quaerens in vellere oro ut solum vellus siccum sit et omnis terra rore madens</span></p>
<p id="deuteronomy-6-40"><span class="verse-num">6:40</span> <span class="verse-body">fecitque Dominus nocte illa ut postulaverat et fuit siccitas in solo vellere et ros in omni terra __________________________________________________________________</span></p>
<h2 id="deuteronomy-ch-7">Chapter 7</h2>
<p class="verses"><a href="#deuteronomy-7-1">1</a> <a href="#deuteronomy-7-2">2</a> <a href="#deuteronomy-7-3">3</a> <a href="#deuteronomy-7-4">4</a> <a href="#deuteronomy-7-5">5</a> <a href="#deuteronomy-7-6">6</a> <a href="#deuteronomy-7-7">7</a> <a href="#deuteronomy-7-8">8</a> <a href="#deuteronomy-7-9">9</a> <a href="#deuteronomy-7-10">10</a> <a href="#deuteronomy-7-11">11</a> <a href="#deuteronomy-7-12">12</a> <a href="#deuteronomy-7-13">13</a> <a href="#deuteronomy-7-14">14</a> <a href="#deuteronomy-7-15">15</a> <a href="#deuteronomy-7-16">16</a> <a href="#deuteronomy-7-17">17</a> <a href="#deuteronomy-7-18">18</a> <a href="#deuteronomy-7-19">19</a> <a href="#deuteronomy-7-20">20</a> <a href="#deuteronomy-7-21">21</a> <a href="#deuteronomy-7-22">22</a> <a href="#deuteronomy-7-23">23</a> <a href="#deuteronomy-7-24">24</a> <a href="#deuteronomy-7-25">25</a></p>
<p id="deuteronomy-7-1"><span class="verse-num">7:1</span> <span class="verse-body">igitur Hierobbaal qui est et Gedeon de nocte consurgens et omnis populus cum eo venit ad fontem qui vocatur Arad erant autem castra Madian in valle ad septentrionalem plagam collis Excelsi</span></p>
<p id="deuteronomy-7-2"><span class="verse-num">7:2</span> <span class="verse-body">dixitque Dominus ad Gedeon multus tecum est populus nec tradetur Madian in manus eius ne glorietur contra me Israhel et dicat meis viribus liberatus sum</span></p>
<p id="deuteronomy-7-3"><span class="verse-num">7:3</span> <span class="verse-body">loquere ad populum et cunctis audientibus praedica qui formidolosus et timidus est revertatur recesseruntque de monte Galaad et reversa sunt ex populo viginti duo milia virorum et tantum decem milia remanserunt</span></p>
<p id="deuteronomy-7-4"><span class="verse-num">7:4</span> <span class="verse-body">dixitque Dominus ad Gedeon adhuc populus multus est duc eos ad aquas et ibi probabo illos et de quo dixero tibi ut tecum vadat ipse pergat quem ire prohibuero revertatur</span></p>
<p id="deuteronomy-7-5"><span class="verse-num">7:5</span> <span class="verse-body">cumque descendisset populus ad aquas dixit Dominus ad Gedeon qui lingua lambuerint aquas sicut solent canes lambere separabis eos seorsum qui autem curvatis genibus biberint in altera parte erunt</span></p>
<p id="deuteronomy-7-6"><span class="verse-num">7:6</span> <span class="verse-body">fuit itaque numerus eorum qui manu ad os proiciente aquas lambuerant trecenti viri omnis autem reliqua multitudo flexo poplite biberat</span></p>
<p id="deuteronomy-7-7"><span class="verse-num">7:7</span> <span class="verse-body">et ait Dominus ad Gedeon in trecentis viris qui lambuerunt aquas liberabo vos et tradam Madian in manu tua omnis autem reliqua multitudo revertatur in locum suum</span></p>
<p id="deuteronomy-7-8"><span class="verse-num">7:8</span> <span class="verse-body">sumptis itaque pro numero cibariis et tubis omnem reliquam multitudinem abire praecepit ad tabernacula sua et ipse cum trecentis viris se certamini dedit castra autem Madian erant subter in valle</span></p>
<p id="deuteronomy-7-9"><span class="verse-num">7:9</span> <span class="verse-body">eadem nocte dixit Dominus ad eum surge et descende in castra quia tradidi eos in manu tua</span></p>
<p id="deuteronomy-7-10"><span class="verse-num">7:10</span> <span class="verse-body">sin autem solus ire formidas descendat tecum Phara puer tuus</span></p>
<p id="deuteronomy-7-11"><span class="verse-num">7:11</span> <span class="verse-body">et cum audieris quid loquantur tunc confortabuntur manus tuae et securior ad hostium castra descendes descendit ergo ipse et Phara puer eius in partem castrorum ubi erant armatorum vigiliae</span></p>
<p id="deuteronomy-7-12"><span class="verse-num">7:12</span> <span class="verse-body">Madian autem et Amalech et omnes orientales populi fusi iacebant in valle ut lucustarum multitudo cameli quoque innumerabiles erant sicut harena quae iacet in litoribus maris</span></p>
<p id="deuteronomy-7-13"><span class="verse-num">7:13</span> <span class="verse-body">cumque venisset Gedeon narrabat aliquis somnium proximo suo et in hunc modum referebat quod viderat vidi somnium et videbatur mihi quasi subcinericius panis ex hordeo volvi et in Madian castra descendere cumque pervenisset ad tabernaculum percussit illud atque subvertit et terrae funditus coaequavit</span></p>
<p id="deuteronomy-7-14"><span class="verse-num">7:14</span> <span class="verse-body">respondit is cui loquebatur non est hoc aliud nisi gladius Gedeonis filii Ioas viri Israhelitae tradidit Deus in manu eius Madian et omnia castra eius</span></p>
<p id="deuteronomy-7-15"><span class="verse-num">7:15</span> <span class="verse-body">cumque audisset Gedeon somnium et interpretationem eius adoravit et reversus ad castra Israhel ait surgite tradidit enim Dominus in manus nostras castra Madian</span></p>
<p id="deuteronomy-7-16"><span class="verse-num">7:16</span> <span class="verse-body">divisitque trecentos viros in tres partes et dedit tubas in manibus eorum lagoenasque vacuas ac lampadas in medio lagoenarum</span></p>
<p id="deuteronomy-7-17"><span class="verse-num">7:17</span> <span class="verse-body">et dixit ad eos quod me facere videritis hoc facite ingrediar partem castrorum et quod fecero sectamini</span></p>
<p id="deuteronomy-7-18"><span class="verse-num">7:18</span> <span class="verse-body">quando personaverit tuba in manu mea vos quoque per castrorum circuitum clangite et conclamate Domino et Gedeoni</span></p>
<p id="deuteronomy-7-19"><span class="verse-num">7:19</span> <span class="verse-body">ingressusque est Gedeon et trecenti viri qui erant cum eo in parte castrorum incipientibus vigiliis noctis mediae et custodibus suscitatis coeperunt bucinis clangere et conplodere inter se lagoenas</span></p>
<p id="deuteronomy-7-20"><span class="verse-num">7:20</span> <span class="verse-body">cumque per gyrum castrorum in tribus personarent locis et hydrias confregissent tenuerunt sinistris manibus lampadas et dextris sonantes tubas clamaveruntque gladius Domini et Gedeonis</span></p>
<p id="deuteronomy-7-21"><span class="verse-num">7:21</span> <span class="verse-body">stantes singuli in loco suo per circuitum castrorum hostilium omnia itaque castra turbata sunt et vociferantes ululantesque fugerunt</span></p>
<p id="deuteronomy-7-22"><span class="verse-num">7:22</span> <span class="verse-body">et nihilominus insistebant trecenti viri bucinis personantes inmisitque Dominus gladium in omnibus castris et mutua se caede truncabant</span></p>
<p id="deuteronomy-7-23"><span class="verse-num">7:23</span> <span class="verse-body">fugientes usque Bethseta et crepidinem Abelmeula in Tebbath conclamantes autem viri Israhel de Nepthali et Aser et omni Manasse persequebantur Madian</span></p>
<p id="deuteronomy-7-24"><span class="verse-num">7:24</span> <span class="verse-body">misitque Gedeon nuntios in omnem montem Ephraim dicens descendite in occursum Madian et occupate aquas usque Bethbera atque Iordanem clamavitque omnis Ephraim et praeoccupavit aquas atque Iordanem usque Bethbera</span></p>
<p id="deuteronomy-7-25"><span class="verse-num">7:25</span> <span class="verse-body">adprehensosque duos viros Madian Oreb et Zeb interfecit Oreb in petra Oreb Zeb vero in torculari Zeb et persecuti sunt Madian capita Oreb et Zeb portantes ad Gedeon trans fluenta Iordanis __________________________________________________________________</span></p>
<h2 id="deuteronomy-ch-8">Chapter 8</h2>
<p class="verses"><a href="#deuteronomy-8-1">1</a> <a href="#deuteronomy-8-2">2</a> <a href="#deuteronomy-8-3">3</a> <a href="#deuteronomy-8-4">4</a> <a href="#deuteronomy-8-5">5</a> <a href="#deuteronomy-8-6">6</a> <a href="#deuteronomy-8-7">7</a> <a href="#deuteronomy-8-8">8</a> <a href="#deuteronomy-8-9">9</a> <a href="#deuteronomy-8-10">10</a> <a href="#deuteronomy-8-11">11</a> <a href="#deuteronomy-8-12">12</a> <a href="#deuteronomy-8-13">13</a> <a href="#deuteronomy-8-14">14</a> <a href="#deuteronomy-8-15">15</a> <a href="#deuteronomy-8-16">16</a> <a href="#deuteronomy-8-17">17</a> <a href="#deuteronomy-8-18">18</a> <a href="#deuteronomy-8-19">19</a> <a href="#deuteronomy-8-20">20</a> <a href="#deuteronomy-8-21">21</a> <a href="#deuteronomy-8-22">22</a> <a href="#deuteronomy-8-23">23</a> <a href="#deuteronomy-8-24">24</a> <a href="#deuteronomy-8-25">25</a> <a href="#deuteronomy-8-26">26</a> <a href="#deuteronomy-8-27">27</a> <a href="#deuteronomy-8-28">28</a> <a href="#deuteronomy-8-29">29</a> <a href="#deuteronomy-8-30">30</a> <a href="#deuteronomy-8-31">31</a> <a href="#deuteronomy-8-32">32</a> <a href="#deuteronomy-8-33">33</a> <a href="#deuteronomy-8-34">34</a> <a href="#deuteronomy-8-35">35</a></p>
<p id="deuteronomy-8-1"><span class="verse-num">8:1</span> <span class="verse-body">dixeruntque ad eum viri Ephraim quid est hoc quod facere voluisti ut non nos vocares cum ad pugnam pergeres contra Madian iurgantes fortiter et prope vim inferentes</span></p>
<p id="deuteronomy-8-2"><span class="verse-num">8:2</span> <span class="verse-body">quibus ille respondit quid enim tale facere potui quale vos fecistis nonne melior est racemus Ephraim vindemiis Abiezer</span></p>
<p id="deuteronomy-8-3"><span class="verse-num">8:3</span> <span class="verse-body">in manus vestras tradidit Dominus principes Madian Oreb et Zeb quid tale facere potui quale vos fecistis quod cum locutus esset requievit spiritus eorum quo tumebant contra eum</span></p>
<p id="deuteronomy-8-4"><span class="verse-num">8:4</span> <span class="verse-body">cumque venisset Gedeon ad Iordanem transivit eum cum trecentis viris qui secum erant et prae lassitudine fugientes persequi non poterant</span></p>
<p id="deuteronomy-8-5"><span class="verse-num">8:5</span> <span class="verse-body">dixitque ad viros Soccoth date obsecro panes populo qui mecum est quia valde defecerunt ut possimus persequi Zebee et Salmana reges Madian</span></p>
<p id="deuteronomy-8-6"><span class="verse-num">8:6</span> <span class="verse-body">responderunt principes Soccoth forsitan palmae manuum Zebee et Salmana in manu tua sunt et idcirco postulas ut demus exercitui tuo panes</span></p>
<p id="deuteronomy-8-7"><span class="verse-num">8:7</span> <span class="verse-body">quibus ille ait cum ergo tradiderit Dominus Zebee et Salmana in manus meas conteram carnes vestras cum spinis tribulisque deserti</span></p>
<p id="deuteronomy-8-8"><span class="verse-num">8:8</span> <span class="verse-body">et inde conscendens venit in Phanuhel locutusque est ad viros eius loci similia cui et illi responderunt sicut responderant viri Soccoth</span></p>
<p id="deuteronomy-8-9"><span class="verse-num">8:9</span> <span class="verse-body">dixit itaque et eis cum reversus fuero victor in pace destruam turrem hanc</span></p>
<p id="deuteronomy-8-10"><span class="verse-num">8:10</span> <span class="verse-body">Zebee autem et Salmana requiescebant cum omni exercitu suo quindecim milia enim viri remanserant ex omnibus turmis orientalium populorum caesis centum viginti milibus bellatorum et educentium gladium</span></p>
<p id="deuteronomy-8-11"><span class="verse-num">8:11</span> <span class="verse-body">ascendensque Gedeon per viam eorum qui in tabernaculis morabantur ad orientalem partem Nobee et Iecbaa percussit castra hostium qui securi erant et nihil adversi suspicabantur</span></p>
<p id="deuteronomy-8-12"><span class="verse-num">8:12</span> <span class="verse-body">fugeruntque Zebee et Salmana quos persequens Gedeon conprehendit turbato omni exercitu eorum</span></p>
<p id="deuteronomy-8-13"><span class="verse-num">8:13</span> <span class="verse-body">revertensque de bello ante solis ortum</span></p>
<p id="deuteronomy-8-14"><span class="verse-num">8:14</span> <span class="verse-body">adprehendit puerum de viris Soccoth interrogavitque eum nomina principum et seniorum Soccoth et descripsit septuaginta septem viros</span></p>
<p id="deuteronomy-8-15"><span class="verse-num">8:15</span> <span class="verse-body">venitque ad Soccoth et dixit eis en Zebee et Salmana super quibus exprobrastis mihi dicentes forsitan manus Zebee et Salmana in manibus tuis sunt et idcirco postulas ut demus viris qui lassi sunt et defecerunt panes</span></p>
<p id="deuteronomy-8-16"><span class="verse-num">8:16</span> <span class="verse-body">tulit ergo seniores civitatis et spinas deserti ac tribulos et contrivit cum eis atque comminuit viros Soccoth</span></p>
<p id="deuteronomy-8-17"><span class="verse-num">8:17</span> <span class="verse-body">turrem quoque Phanuhel subvertit occisis habitatoribus civitatis</span></p>
<p id="deuteronomy-8-18"><span class="verse-num">8:18</span> <span class="verse-body">dixitque ad Zebee et Salmana quales fuerunt viri quos occidistis in Thabor qui responderunt similes tui et unus ex eis quasi filius regis</span></p>
<p id="deuteronomy-8-19"><span class="verse-num">8:19</span> <span class="verse-body">quibus ille ait fratres mei fuerunt filii matris meae vivit Dominus si servassetis eos non vos occiderem</span></p>
<p id="deuteronomy-8-20"><span class="verse-num">8:20</span> <span class="verse-body">dixitque Ietther primogenito suo surge et interfice eos qui non eduxit gladium timebat enim quia adhuc puer erat</span></p>
<p id="deuteronomy-8-21"><span class="verse-num">8:21</span> <span class="verse-body">dixeruntque Zebee et Salmana tu surge et inrue in nos quia iuxta aetatem robur est hominis surrexit Gedeon et interfecit Zebee et Salmana et tulit ornamenta ac bullas quibus colla regalium camelorum decorari solent</span></p>
<p id="deuteronomy-8-22"><span class="verse-num">8:22</span> <span class="verse-body">dixeruntque omnes viri Israhel ad Gedeon dominare nostri tu et filius tuus et filius filii tui quia liberasti nos de manu Madian</span></p>
<p id="deuteronomy-8-23"><span class="verse-num">8:23</span> <span class="verse-body">quibus ille ait non dominabor vestri nec dominabitur in vos filius meus sed dominabitur Dominus</span></p>
<p id="deuteronomy-8-24"><span class="verse-num">8:24</span> <span class="verse-body">dixitque ad eos unam petitionem postulo a vobis date mihi inaures ex praeda vestra inaures enim aureas Ismahelitae habere consuerant</span></p>
<p id="deuteronomy-8-25"><span class="verse-num">8:25</span> <span class="verse-body">qui responderunt libentissime dabimus expandentesque super terram pallium proiecerunt in eo inaures de praeda</span></p>
<p id="deuteronomy-8-26"><span class="verse-num">8:26</span> <span class="verse-body">et fuit pondus postulatarum inaurium mille septingenti auri sicli absque ornamentis et monilibus et veste purpurea quibus Madian reges uti soliti erant et praeter torques aureos camelorum</span></p>
<p id="deuteronomy-8-27"><span class="verse-num">8:27</span> <span class="verse-body">fecitque ex eo Gedeon ephod et posuit illud in civitate sua Ephra fornicatusque est omnis Israhel in eo et factum est Gedeoni et omni domui eius in ruinam</span></p>
<p id="deuteronomy-8-28"><span class="verse-num">8:28</span> <span class="verse-body">humiliatus est autem Madian coram filiis Israhel nec potuerunt ultra elevare cervices sed quievit terra per quadraginta annos quibus praefuit Gedeon</span></p>
<p id="deuteronomy-8-29"><span class="verse-num">8:29</span> <span class="verse-body">abiit itaque Hierobbaal filius Ioas et habitavit in domo sua</span></p>
<p id="deuteronomy-8-30"><span class="verse-num">8:30</span> <span class="verse-body">habuitque septuaginta filios qui egressi sunt de femore eius eo quod plures haberet uxores</span></p>
<p id="deuteronomy-8-31"><span class="verse-num">8:31</span> <span class="verse-body">concubina autem illius quam habebat in Sychem genuit ei filium nomine Abimelech</span></p>
<p id="deuteronomy-8-32"><span class="verse-num">8:32</span> <span class="verse-body">mortuusque est Gedeon filius Ioas in senectute bona et sepultus in sepulchro Ioas patris sui in Ephra de familia Ezri</span></p>
<p id="deuteronomy-8-33"><span class="verse-num">8:33</span> <span class="verse-body">postquam autem mortuus est Gedeon aversi sunt filii Israhel et fornicati cum Baalim percusseruntque cum Baal foedus ut esset eis in deum</span></p>
<p id="deuteronomy-8-34"><span class="verse-num">8:34</span> <span class="verse-body">nec recordati sunt Domini Dei sui qui eruit eos de manu omnium inimicorum suorum per circuitum</span></p>
<p id="deuteronomy-8-35"><span class="verse-num">8:35</span> <span class="verse-body">nec fecerunt misericordiam cum domo Hierobbaal Gedeon iuxta omnia bona quae fecerat Israheli __________________________________________________________________</span></p>
<h2 id="deuteronomy-ch-9">Chapter 9</h2>
<p class="verses"><a href="#deuteronomy-9-1">1</a> <a href="#deuteronomy-9-2">2</a> <a href="#deuteronomy-9-3">3</a> <a href="#deuteronomy-9-4">4</a> <a href="#deuteronomy-9-5">5</a> <a href="#deuteronomy-9-6">6</a> <a href="#deuteronomy-9-7">7</a> <a href="#deuteronomy-9-8">8</a> <a href="#deuteronomy-9-9">9</a> <a href="#deuteronomy-9-10">10</a> <a href="#deuteronomy-9-11">11</a> <a href="#deuteronomy-9-12">12</a> <a href="#deuteronomy-9-13">13</a> <a href="#deuteronomy-9-14">14</a> <a href="#deuteronomy-9-15">15</a> <a href="#deuteronomy-9-16">16</a> <a href="#deuteronomy-9-17">17</a> <a href="#deuteronomy-9-18">18</a> <a href="#deuteronomy-9-19">19</a> <a href="#deuteronomy-9-20">20</a> <a href="#deuteronomy-9-21">21</a> <a href="#deuteronomy-9-22">22</a> <a href="#deuteronomy-9-23">23</a> <a href="#deuteronomy-9-24">24</a> <a href="#deuteronomy-9-25">25</a> <a href="#deuteronomy-9-26">26</a> <a href="#deuteronomy-9-27">27</a> <a href="#deuteronomy-9-28">28</a> <a href="#deuteronomy-9-29">29</a> <a href="#deuteronomy-9-30">30</a> <a href="#deuteronomy-9-31">31</a> <a href="#deuteronomy-9-32">32</a> <a href="#deuteronomy-9-33">33</a> <a href="#deuteronomy-9-34">34</a> <a href="#deuteronomy-9-35">35</a> <a href="#deuteronomy-9-36">36</a> <a href="#deuteronomy-9-37">37</a> <a href="#deuteronomy-9-38">38</a> <a href="#deuteronomy-9-39">39</a> <a href="#deuteronomy-9-40">40</a> <a href="#deuteronomy-9-41">41</a> <a href="#deuteronomy-9-42">42</a> <a href="#deuteronomy-9-43">43</a> <a href="#deuteronomy-9-44">44</a> <a href="#deuteronomy-9-45">45</a> <a href="#deuteronomy-9-46">46</a> <a href="#deuteronomy-9-47">47</a> <a href="#deuteronomy-9-48">48</a> <a href="#deuteronomy-9-49">49</a> <a href="#deuteronomy-9-50">50</a> <a href="#deuteronomy-9-51">51</a> <a href="#deuteronomy-9-52">52</a> <a href="#deuteronomy-9-53">53</a> <a href="#deuteronomy-9-54">54</a> <a href="#deuteronomy-9-55">55</a> <a href="#deuteronomy-9-56">56</a> <a href="#deuteronomy-9-57">57</a></p>
<p id="deuteronomy-9-1"><span class="verse-num">9:1</span> <span class="verse-body">abiit autem Abimelech filius Hierobbaal in Sychem ad fratres matris suae et locutus est ad eos et ad omnem cognationem domus patris matris suae dicens</span></p>
<p id="deuteronomy-9-2"><span class="verse-num">9:2</span> <span class="verse-body">loquimini ad omnes viros Sychem quid vobis est melius ut dominentur vestri septuaginta viri omnes filii Hierobbaal an ut dominetur vobis unus vir simulque considerate quia os vestrum et caro vestra sum</span></p>
<p id="deuteronomy-9-3"><span class="verse-num">9:3</span> <span class="verse-body">locutique sunt fratres matris eius de eo ad omnes viros Sychem universos sermones istos et inclinaverunt cor eorum post Abimelech dicentes frater noster est</span></p>
<p id="deuteronomy-9-4"><span class="verse-num">9:4</span> <span class="verse-body">dederuntque illi septuaginta pondo argenti de fano Baalbrith qui conduxit sibi ex eo viros inopes et vagos secutique sunt eum</span></p>
<p id="deuteronomy-9-5"><span class="verse-num">9:5</span> <span class="verse-body">et venit in domum patris sui Ephra et occidit fratres suos filios Hierobbaal septuaginta viros super lapidem unum remansitque Ioatham filius Hierobbaal minimus et absconditus est</span></p>
<p id="deuteronomy-9-6"><span class="verse-num">9:6</span> <span class="verse-body">congregati sunt autem omnes viri Sychem et universae familiae urbis Mello abieruntque et constituerunt regem Abimelech iuxta quercum quae stabat in Sychem</span></p>
<p id="deuteronomy-9-7"><span class="verse-num">9:7</span> <span class="verse-body">quod cum nuntiatum esset Ioatham ivit et stetit in vertice montis Garizim elevataque voce clamavit et dixit audite me viri Sychem ita audiat vos Deus</span></p>
<p id="deuteronomy-9-8"><span class="verse-num">9:8</span> <span class="verse-body">ierunt ligna ut unguerent super se regem dixeruntque olivae impera nobis</span></p>
<p id="deuteronomy-9-9"><span class="verse-num">9:9</span> <span class="verse-body">quae respondit numquid possum deserere pinguedinem meam qua et dii utuntur et homines et venire ut inter ligna promovear</span></p>
<p id="deuteronomy-9-10"><span class="verse-num">9:10</span> <span class="verse-body">dixeruntque ligna ad arborem ficum veni et super nos regnum accipe</span></p>
<p id="deuteronomy-9-11"><span class="verse-num">9:11</span> <span class="verse-body">quae respondit eis numquid possum deserere dulcedinem meam fructusque suavissimos et ire ut inter cetera ligna commovear</span></p>
<p id="deuteronomy-9-12"><span class="verse-num">9:12</span> <span class="verse-body">locuta sunt quoque ligna ad vitem veni et impera nobis</span></p>
<p id="deuteronomy-9-13"><span class="verse-num">9:13</span> <span class="verse-body">quae respondit numquid possum deserere vinum meum quod laetificat Deum et homines et inter ligna cetera commoveri</span></p>
<p id="deuteronomy-9-14"><span class="verse-num">9:14</span> <span class="verse-body">dixeruntque omnia ligna ad ramnum veni et impera super nos</span></p>
<p id="deuteronomy-9-15"><span class="verse-num">9:15</span> <span class="verse-body">quae respondit eis si vere me regem vobis constituitis venite et sub mea umbra requiescite sin autem non vultis egrediatur ignis de ramno et devoret cedros Libani</span></p>
<p id="deuteronomy-9-16"><span class="verse-num">9:16</span> <span class="verse-body">nunc igitur si recte et absque peccato constituistis super vos regem Abimelech et bene egistis cum Hierobbaal et cum domo eius et reddidistis vicem beneficiis eius qui pugnavit pro vobis</span></p>
<p id="deuteronomy-9-17"><span class="verse-num">9:17</span> <span class="verse-body">et animam suam dedit periculis ut erueret vos de manu Madian</span></p>
<p id="deuteronomy-9-18"><span class="verse-num">9:18</span> <span class="verse-body">qui nunc surrexistis contra domum patris mei et interfecistis filios eius septuaginta viros super unum lapidem et constituistis regem Abimelech filium ancillae eius super habitatores Sychem eo quod frater vester sit</span></p>
<p id="deuteronomy-9-19"><span class="verse-num">9:19</span> <span class="verse-body">si ergo recte et absque vitio egistis cum Hierobbaal et domo eius hodie laetamini in Abimelech et ille laetetur in vobis</span></p>
<p id="deuteronomy-9-20"><span class="verse-num">9:20</span> <span class="verse-body">sin autem perverse egrediatur ignis ex eo et consumat habitatores Sychem et oppidum Mello egrediaturque ignis de viris Sychem et de oppido Mello et devoret Abimelech</span></p>
<p id="deuteronomy-9-21"><span class="verse-num">9:21</span> <span class="verse-body">quae cum dixisset fugit et abiit in Bera habitavitque ibi metu Abimelech fratris sui</span></p>
<p id="deuteronomy-9-22"><span class="verse-num">9:22</span> <span class="verse-body">regnavit itaque Abimelech super Israhel tribus annis</span></p>
<p id="deuteronomy-9-23"><span class="verse-num">9:23</span> <span class="verse-body">misitque Deus spiritum pessimum inter Abimelech et habitatores Sychem qui coeperunt eum detestari</span></p>
<p id="deuteronomy-9-24"><span class="verse-num">9:24</span> <span class="verse-body">et scelus interfectionis septuaginta filiorum Hierobbaal et effusionem sanguinis eorum conferre in Abimelech fratrem suum et in ceteros Sycimarum principes qui eum adiuverant</span></p>
<p id="deuteronomy-9-25"><span class="verse-num">9:25</span> <span class="verse-body">posueruntque insidias adversum eum in montium summitate et dum illius praestolantur adventum exercebant latrocinia agentes praedas de praetereuntibus nuntiatumque est Abimelech</span></p>
<p id="deuteronomy-9-26"><span class="verse-num">9:26</span> <span class="verse-body">venit autem Gaal filius Obed cum fratribus suis et transivit in Sycimam ad cuius adventum erecti habitatores Sychem</span></p>
<p id="deuteronomy-9-27"><span class="verse-num">9:27</span> <span class="verse-body">egressi sunt in agros vastantes vineas uvasque calcantes et factis cantantium choris ingressi sunt fanum dei sui et inter epulas et pocula maledicebant Abimelech</span></p>
<p id="deuteronomy-9-28"><span class="verse-num">9:28</span> <span class="verse-body">clamante Gaal filio Obed quis est Abimelech et quae est Sychem ut serviamus ei numquid non est filius Hierobbaal et constituit principem Zebul servum suum super viros Emmor patris Sychem cur igitur servimus ei</span></p>
<p id="deuteronomy-9-29"><span class="verse-num">9:29</span> <span class="verse-body">utinam daret aliquis populum istum sub manu mea ut auferrem de medio Abimelech dictumque est Abimelech congrega exercitus multitudinem et veni</span></p>
<p id="deuteronomy-9-30"><span class="verse-num">9:30</span> <span class="verse-body">Zebul enim princeps civitatis auditis sermonibus Gaal filii Obed iratus est valde</span></p>
<p id="deuteronomy-9-31"><span class="verse-num">9:31</span> <span class="verse-body">et misit clam ad Abimelech nuntios dicens ecce Gaal filius Obed venit in Sycimam cum fratribus suis et obpugnat adversum te civitatem</span></p>
<p id="deuteronomy-9-32"><span class="verse-num">9:32</span> <span class="verse-body">surge itaque nocte cum populo qui tecum est et latita in agro</span></p>
<p id="deuteronomy-9-33"><span class="verse-num">9:33</span> <span class="verse-body">et primo mane oriente sole inrue super civitatem illo autem egrediente adversum te cum populo suo fac ei quod potueris</span></p>
<p id="deuteronomy-9-34"><span class="verse-num">9:34</span> <span class="verse-body">surrexit itaque Abimelech cum omni exercitu suo nocte et tetendit insidias iuxta Sycimam in quattuor locis</span></p>
<p id="deuteronomy-9-35"><span class="verse-num">9:35</span> <span class="verse-body">egressusque est Gaal filius Obed et stetit in introitu portae civitatis surrexit autem Abimelech et omnis exercitus cum eo de insidiarum loco</span></p>
<p id="deuteronomy-9-36"><span class="verse-num">9:36</span> <span class="verse-body">cumque vidisset populum Gaal dixit ad Zebul ecce de montibus multitudo descendit cui ille respondit umbras montium vides quasi hominum capita et hoc errore deciperis</span></p>
<p id="deuteronomy-9-37"><span class="verse-num">9:37</span> <span class="verse-body">rursumque Gaal ait ecce populus de umbilico terrae descendit et unus cuneus venit per viam quae respicit quercum</span></p>
<p id="deuteronomy-9-38"><span class="verse-num">9:38</span> <span class="verse-body">cui dixit Zebul ubi est nunc os tuum quo loquebaris quis est Abimelech ut serviamus ei nonne iste est populus quem despiciebas egredere et pugna contra eum</span></p>
<p id="deuteronomy-9-39"><span class="verse-num">9:39</span> <span class="verse-body">abiit ergo Gaal spectante Sycimarum populo et pugnavit contra Abimelech</span></p>
<p id="deuteronomy-9-40"><span class="verse-num">9:40</span> <span class="verse-body">qui persecutus est eum fugientem et in urbem conpulit cecideruntque ex parte eius plurimi usque ad portam civitatis</span></p>
<p id="deuteronomy-9-41"><span class="verse-num">9:41</span> <span class="verse-body">et Abimelech sedit in Ruma Zebul autem Gaal et socios eius expulit de urbe nec in ea passus est commorari</span></p>
<p id="deuteronomy-9-42"><span class="verse-num">9:42</span> <span class="verse-body">sequenti ergo die egressus est populus in campum quod cum nuntiatum esset Abimelech</span></p>
<p id="deuteronomy-9-43"><span class="verse-num">9:43</span> <span class="verse-body">tulit exercitum suum et divisit in tres turmas tendens insidias in agris vidensque quod egrederetur populus de civitate surrexit et inruit in eos</span></p>
<p id="deuteronomy-9-44"><span class="verse-num">9:44</span> <span class="verse-body">cum cuneo suo obpugnans et obsidens civitatem duae autem turmae palantes per campum adversarios sequebantur</span></p>
<p id="deuteronomy-9-45"><span class="verse-num">9:45</span> <span class="verse-body">porro Abimelech omni illo die obpugnabat urbem quam cepit interfectis habitatoribus eius ipsaque destructa ita ut sal in ea dispergeret</span></p>
<p id="deuteronomy-9-46"><span class="verse-num">9:46</span> <span class="verse-body">quod cum audissent qui habitabant in turre Sycimorum ingressi sunt fanum dei sui Berith ubi foedus cum eo pepigerant et ex eo locus nomen acceperat qui erat valde munitus</span></p>
<p id="deuteronomy-9-47"><span class="verse-num">9:47</span> <span class="verse-body">Abimelech quoque audiens viros turris Sycimorum pariter conglobatos</span></p>
<p id="deuteronomy-9-48"><span class="verse-num">9:48</span> <span class="verse-body">ascendit in montem Selmon cum omni populo suo et arrepta securi praecidit arboris ramum inpositumque ferens umero dixit ad socios quod me vidistis facere cito facite</span></p>
<p id="deuteronomy-9-49"><span class="verse-num">9:49</span> <span class="verse-body">igitur certatim ramos de arboribus praecidentes sequebantur ducem quos circumdantes praesidio succenderunt atque ita factum est ut fumo et igne mille hominum necarentur viri pariter ac mulieres habitatorum turris Sychem</span></p>
<p id="deuteronomy-9-50"><span class="verse-num">9:50</span> <span class="verse-body">Abimelech autem inde proficiscens venit ad oppidum Thebes quod circumdans obsidebat exercitu</span></p>
<p id="deuteronomy-9-51"><span class="verse-num">9:51</span> <span class="verse-body">erat autem turris excelsa in media civitate ad quam confugerant viri simul ac mulieres et omnes principes civitatis clausa firmissime ianua et super turris tectum stantes per propugnacula</span></p>
<p id="deuteronomy-9-52"><span class="verse-num">9:52</span> <span class="verse-body">accedensque Abimelech iuxta turrem pugnabat fortiter et adpropinquans ostio ignem subponere nitebatur</span></p>
<p id="deuteronomy-9-53"><span class="verse-num">9:53</span> <span class="verse-body">et ecce una mulier fragmen molae desuper iaciens inlisit capiti Abimelech et confregit cerebrum eius</span></p>
<p id="deuteronomy-9-54"><span class="verse-num">9:54</span> <span class="verse-body">qui vocavit cito armigerum suum et ait ad eum evagina gladium tuum et percute me ne forte dicatur quod a femina interfectus sim qui iussa perficiens interfecit eum</span></p>
<p id="deuteronomy-9-55"><span class="verse-num">9:55</span> <span class="verse-body">illoque mortuo omnes qui cum eo erant de Israhel reversi sunt in sedes suas</span></p>
<p id="deuteronomy-9-56"><span class="verse-num">9:56</span> <span class="verse-body">et reddidit Deus malum quod fecerat Abimelech contra patrem suum interfectis septuaginta fratribus suis</span></p>
<p id="deuteronomy-9-57"><span class="verse-num">9:57</span> <span class="verse-body">Sycimitis quoque quod operati erant retributum est et venit super eos maledictio Ioatham filii Hierobbaal __________________________________________________________________</span></p>
<h2 id="deuteronomy-ch-10">Chapter 10</h2>
<p class="verses"><a href="#deuteronomy-10-1">1</a> <a href="#deuteronomy-10-2">2</a> <a href="#deuteronomy-10-3">3</a> <a href="#deuteronomy-10-4">4</a> <a href="#deuteronomy-10-5">5</a> <a href="#deuteronomy-10-6">6</a> <a href="#deuteronomy-10-7">7</a> <a href="#deuteronomy-10-8">8</a> <a href="#deuteronomy-10-9">9</a> <a href="#deuteronomy-10-10">10</a> <a href="#deuteronomy-10-11">11</a> <a href="#deuteronomy-10-12">12</a> <a href="#deuteronomy-10-13">13</a> <a href="#deuteronomy-10-14">14</a> <a href="#deuteronomy-10-15">15</a> <a href="#deuteronomy-10-16">16</a> <a href="#deuteronomy-10-17">17</a> <a href="#deuteronomy-10-18">18</a></p>
<p id="deuteronomy-10-1"><span class="verse-num">10:1</span> <span class="verse-body">post Abimelech surrexit dux in Israhel Thola filius Phoa patrui Abimelech vir de Isachar qui habitavit in Sanir montis Ephraim</span></p>
<p id="deuteronomy-10-2"><span class="verse-num">10:2</span> <span class="verse-body">et iudicavit Israhel viginti et tribus annis mortuusque ac sepultus est in Sanir</span></p>
<p id="deuteronomy-10-3"><span class="verse-num">10:3</span> <span class="verse-body">huic successit Iair Galaadites qui iudicavit Israhel per viginti et duos annos</span></p>
<p id="deuteronomy-10-4"><span class="verse-num">10:4</span> <span class="verse-body">habens triginta filios sedentes super triginta pullos asinarum et principes triginta civitatum quae ex nomine eius appellatae sunt Avothiair id est oppida Iair usque in praesentem diem in terra Galaad</span></p>
<p id="deuteronomy-10-5"><span class="verse-num">10:5</span> <span class="verse-body">mortuusque est Iair ac sepultus in loco cui est vocabulum Camon</span></p>
<p id="deuteronomy-10-6"><span class="verse-num">10:6</span> <span class="verse-body">filii autem Israhel peccatis veteribus iungentes nova fecerunt malum in conspectu Domini et servierunt idolis Baalim et Astharoth et diis Syriae ac Sidonis et Moab et filiorum Ammon et Philisthim dimiseruntque Dominum et non colebant eum</span></p>
<p id="deuteronomy-10-7"><span class="verse-num">10:7</span> <span class="verse-body">contra quos iratus tradidit eos in manu Philisthim et filiorum Ammon</span></p>
<p id="deuteronomy-10-8"><span class="verse-num">10:8</span> <span class="verse-body">adflictique sunt et vehementer oppressi per annos decem et octo omnes qui habitabant trans Iordanem in terra Amorrei quae est in Galaad</span></p>
<p id="deuteronomy-10-9"><span class="verse-num">10:9</span> <span class="verse-body">in tantum ut filii Ammon Iordane transmisso vastarent Iudam et Beniamin et Ephraim adflictusque est Israhel nimis</span></p>
<p id="deuteronomy-10-10"><span class="verse-num">10:10</span> <span class="verse-body">et clamantes ad Dominum dixerunt peccavimus tibi quia dereliquimus Deum nostrum et servivimus Baalim</span></p>
<p id="deuteronomy-10-11"><span class="verse-num">10:11</span> <span class="verse-body">quibus locutus est Dominus numquid non Aegyptii et Amorrei filiique Ammon et Philisthim</span></p>
<p id="deuteronomy-10-12"><span class="verse-num">10:12</span> <span class="verse-body">Sidonii quoque et Amalech et Chanaan oppresserunt vos et clamastis ad me et erui vos de manu eorum</span></p>
<p id="deuteronomy-10-13"><span class="verse-num">10:13</span> <span class="verse-body">et tamen reliquistis me et coluistis deos alienos idcirco non addam ut ultra vos liberem</span></p>
<p id="deuteronomy-10-14"><span class="verse-num">10:14</span> <span class="verse-body">ite et invocate deos quos elegistis ipsi vos liberent in tempore angustiae</span></p>
<p id="deuteronomy-10-15"><span class="verse-num">10:15</span> <span class="verse-body">dixeruntque filii Israhel ad Dominum peccavimus redde tu nobis quicquid tibi placet tantum nunc libera nos</span></p>
<p id="deuteronomy-10-16"><span class="verse-num">10:16</span> <span class="verse-body">quae dicentes omnia de finibus suis alienorum deorum idola proiecerunt et servierunt Deo qui doluit super miseriis eorum</span></p>
<p id="deuteronomy-10-17"><span class="verse-num">10:17</span> <span class="verse-body">itaque filii Ammon conclamantes in Galaad fixere tentoria contra quos congregati filii Israhel in Maspha castrametati sunt</span></p>
<p id="deuteronomy-10-18"><span class="verse-num">10:18</span> <span class="verse-body">dixeruntque principes Galaad singuli ad proximos suos qui primus e nobis contra filios Ammon coeperit dimicare erit dux populi Galaad __________________________________________________________________</span></p>
<h2 id="deuteronomy-ch-11">Chapter 11</h2>
<p class="verses"><a href="#deuteronomy-11-1">1</a> <a href="#deuteronomy-11-2">2</a> <a href="#deuteronomy-11-3">3</a> <a href="#deuteronomy-11-4">4</a> <a href="#deuteronomy-11-5">5</a> <a href="#deuteronomy-11-6">6</a> <a href="#deuteronomy-11-7">7</a> <a href="#deuteronomy-11-8">8</a> <a href="#deuteronomy-11-9">9</a> <a href="#deuteronomy-11-10">10</a> <a href="#deuteronomy-11-11">11</a> <a href="#deuteronomy-11-12">12</a> <a href="#deuteronomy-11-13">13</a> <a href="#deuteronomy-11-14">14</a> <a href="#deuteronomy-11-15">15</a> <a href="#deuteronomy-11-16">16</a> <a href="#deuteronomy-11-17">17</a> <a href="#deuteronomy-11-18">18</a> <a href="#deuteronomy-11-19">19</a> <a href="#deuteronomy-11-20">20</a> <a href="#deuteronomy-11-21">21</a> <a href="#deuteronomy-11-22">22</a> <a href="#deuteronomy-11-23">23</a> <a href="#deuteronomy-11-24">24</a> <a href="#deuteronomy-11-25">25</a> <a href="#deuteronomy-11-26">26</a> <a href="#deuteronomy-11-27">27</a> <a href="#deuteronomy-11-28">28</a> <a href="#deuteronomy-11-29">29</a> <a href="#deuteronomy-11-30">30</a> <a href="#deuteronomy-11-31">31</a> <a href="#deuteronomy-11-32">32</a> <a href="#deuteronomy-11-33">33</a> <a href="#deuteronomy-11-34">34</a> <a href="#deuteronomy-11-35">35</a> <a href="#deuteronomy-11-36">36</a> <a href="#deuteronomy-11-37">37</a> <a href="#deuteronomy-11-38">38</a> <a href="#deuteronomy-11-39">39</a> <a href="#deuteronomy-11-40">40</a></p>
<p id="deuteronomy-11-1"><span class="verse-num">11:1</span> <span class="verse-body">fuit illo tempore Iepthae Galaadites vir fortissimus atque pugnator filius meretricis mulieris qui natus est de Galaad</span></p>
<p id="deuteronomy-11-2"><span class="verse-num">11:2</span> <span class="verse-body">habuit autem Galaad uxorem de qua suscepit filios qui postquam creverant eiecerunt Iepthae dicentes heres in domo patris nostri esse non poteris quia de altera matre generatus es</span></p>
<p id="deuteronomy-11-3"><span class="verse-num">11:3</span> <span class="verse-body">quos ille fugiens atque devitans habitavit in terra Tob congregatique sunt ad eum viri inopes et latrocinantes et quasi principem sequebantur</span></p>
<p id="deuteronomy-11-4"><span class="verse-num">11:4</span> <span class="verse-body">in illis diebus pugnabant filii Ammon contra Israhel</span></p>
<p id="deuteronomy-11-5"><span class="verse-num">11:5</span> <span class="verse-body">quibus acriter instantibus perrexerunt maiores natu de Galaad ut tollerent in auxilium sui Iepthae de terra Tob</span></p>
<p id="deuteronomy-11-6"><span class="verse-num">11:6</span> <span class="verse-body">dixeruntque ad eum veni et esto princeps noster et pugna contra filios Ammon</span></p>
<p id="deuteronomy-11-7"><span class="verse-num">11:7</span> <span class="verse-body">quibus ille respondit nonne vos estis qui odistis me et eiecistis de domo patris mei et nunc venistis ad me necessitate conpulsi</span></p>
<p id="deuteronomy-11-8"><span class="verse-num">11:8</span> <span class="verse-body">dixeruntque principes Galaad ad Iepthae ob hanc igitur causam nunc ad te venimus ut proficiscaris nobiscum et pugnes contra filios Ammon sisque dux omnium qui habitant in Galaad</span></p>
<p id="deuteronomy-11-9"><span class="verse-num">11:9</span> <span class="verse-body">Iepthae quoque dixit eis si vere venistis ad me ut pugnem pro vobis contra filios Ammon tradideritque eos Dominus in manus meas ego ero princeps vester</span></p>
<p id="deuteronomy-11-10"><span class="verse-num">11:10</span> <span class="verse-body">qui responderunt ei Dominus qui haec audit ipse mediator ac testis est quod nostra promissa faciamus</span></p>
<p id="deuteronomy-11-11"><span class="verse-num">11:11</span> <span class="verse-body">abiit itaque Iepthae cum principibus Galaad fecitque eum omnis populus principem sui locutusque est Iepthae omnes sermones suos coram Domino in Maspha</span></p>
<p id="deuteronomy-11-12"><span class="verse-num">11:12</span> <span class="verse-body">et misit nuntios ad regem filiorum Ammon qui ex persona sua dicerent quid mihi et tibi est quia venisti contra me ut vastares terram meam</span></p>
<p id="deuteronomy-11-13"><span class="verse-num">11:13</span> <span class="verse-body">quibus ille respondit quia tulit Israhel terram meam quando ascendit de Aegypto a finibus Arnon usque Iaboc atque Iordanem nunc igitur cum pace redde mihi eam</span></p>
<p id="deuteronomy-11-14"><span class="verse-num">11:14</span> <span class="verse-body">per quos rursum mandavit Iepthae et imperavit eis ut dicerent regi Ammon</span></p>
<p id="deuteronomy-11-15"><span class="verse-num">11:15</span> <span class="verse-body">haec dicit Iepthae non tulit Israhel terram Moab nec terram filiorum Ammon</span></p>
<p id="deuteronomy-11-16"><span class="verse-num">11:16</span> <span class="verse-body">sed quando de Aegypto conscenderunt ambulavit per solitudinem usque ad mare Rubrum et venit in Cades</span></p>
<p id="deuteronomy-11-17"><span class="verse-num">11:17</span> <span class="verse-body">misitque nuntios ad regem Edom dicens dimitte ut transeam per terram tuam qui noluit adquiescere precibus eius misit quoque et ad regem Moab qui et ipse transitum praebere contempsit mansit itaque in Cades</span></p>
<p id="deuteronomy-11-18"><span class="verse-num">11:18</span> <span class="verse-body">et circuivit ex latere terram Edom et terram Moab venitque contra orientalem plagam terrae Moab et castrametatus est trans Arnon nec voluit intrare terminos Moab Arnon quippe confinium est terrae Moab</span></p>
<p id="deuteronomy-11-19"><span class="verse-num">11:19</span> <span class="verse-body">misit itaque Israhel nuntios ad Seon regem Amorreorum qui habitabat in Esebon et dixerunt ei dimitte ut transeam per terram tuam usque ad fluvium</span></p>
<p id="deuteronomy-11-20"><span class="verse-num">11:20</span> <span class="verse-body">qui et ipse Israhel verba despiciens non dimisit eum transire per terminos suos sed infinita multitudine congregata egressus est contra eum in Iassa et fortiter resistebat</span></p>
<p id="deuteronomy-11-21"><span class="verse-num">11:21</span> <span class="verse-body">tradiditque eum Dominus in manu Israhel cum omni exercitu suo qui percussit eum et possedit omnem terram Amorrei habitatoris regionis illius</span></p>
<p id="deuteronomy-11-22"><span class="verse-num">11:22</span> <span class="verse-body">et universos fines eius de Arnon usque Iaboc et de solitudine usque ad Iordanem</span></p>
<p id="deuteronomy-11-23"><span class="verse-num">11:23</span> <span class="verse-body">Dominus ergo Deus Israhel subvertit Amorreum pugnante contra illum populo suo Israhel et tu nunc vis possidere terram eius</span></p>
<p id="deuteronomy-11-24"><span class="verse-num">11:24</span> <span class="verse-body">nonne ea quae possedit Chamos deus tuus tibi iure debentur quae autem Dominus Deus noster victor obtinuit in nostram cedent possessionem</span></p>
<p id="deuteronomy-11-25"><span class="verse-num">11:25</span> <span class="verse-body">nisi forte melior es Balac filio Sepphor rege Moab aut docere potes quod iurgatus sit contra Israhel et pugnaverit contra eum</span></p>
<p id="deuteronomy-11-26"><span class="verse-num">11:26</span> <span class="verse-body">quando habitavit in Esebon et viculis eius et in Aroer et villis illius vel in cunctis civitatibus iuxta Iordanem per trecentos annos quare tanto tempore nihil super hac repetitione temptastis</span></p>
<p id="deuteronomy-11-27"><span class="verse-num">11:27</span> <span class="verse-body">igitur non ego pecco in te sed tu contra me male agis indicens mihi bella non iusta iudicet Dominus arbiter huius diei inter Israhel et inter filios Ammon</span></p>
<p id="deuteronomy-11-28"><span class="verse-num">11:28</span> <span class="verse-body">noluitque adquiescere rex filiorum Ammon verbis Iepthae quae per nuntios mandaverat</span></p>
<p id="deuteronomy-11-29"><span class="verse-num">11:29</span> <span class="verse-body">factus est ergo super Iepthae spiritus Domini et circumiens Galaad et Manasse Maspha quoque Galaad et inde transiens ad filios Ammon</span></p>
<p id="deuteronomy-11-30"><span class="verse-num">11:30</span> <span class="verse-body">votum vovit Domino dicens si tradideris filios Ammon in manus meas</span></p>
<p id="deuteronomy-11-31"><span class="verse-num">11:31</span> <span class="verse-body">quicumque primus fuerit egressus de foribus domus meae mihique occurrerit revertenti cum pace a filiis Ammon eum holocaustum offeram Domino</span></p>
<p id="deuteronomy-11-32"><span class="verse-num">11:32</span> <span class="verse-body">transivitque Iepthae ad filios Ammon ut pugnaret contra eos quos tradidit Dominus in manus eius</span></p>
<p id="deuteronomy-11-33"><span class="verse-num">11:33</span> <span class="verse-body">percussitque ab Aroer usque dum venias in Mennith viginti civitates et usque ad Abel quae est vineis consita plaga magna nimis humiliatique sunt filii Ammon a filiis Israhel</span></p>
<p id="deuteronomy-11-34"><span class="verse-num">11:34</span> <span class="verse-body">revertenti autem Iepthae in Maspha domum suam occurrit unigenita filia cum tympanis et choris non enim habebat alios liberos</span></p>
<p id="deuteronomy-11-35"><span class="verse-num">11:35</span> <span class="verse-body">qua visa scidit vestimenta sua et ait heu filia mi decepisti me et ipsa decepta es aperui enim os meum ad Dominum et aliud facere non potero</span></p>
<p id="deuteronomy-11-36"><span class="verse-num">11:36</span> <span class="verse-body">cui illa respondit pater mi si aperuisti os tuum ad Dominum fac mihi quodcumque pollicitus es concessa tibi ultione atque victoria de hostibus tuis</span></p>
<p id="deuteronomy-11-37"><span class="verse-num">11:37</span> <span class="verse-body">dixitque ad patrem hoc solum mihi praesta quod deprecor dimitte me ut duobus mensibus circumeam montes et plangam virginitatem meam cum sodalibus meis</span></p>
<p id="deuteronomy-11-38"><span class="verse-num">11:38</span> <span class="verse-body">cui ille respondit vade et dimisit eam duobus mensibus cumque abisset cum sociis ac sodalibus suis flebat virginitatem suam in montibus</span></p>
<p id="deuteronomy-11-39"><span class="verse-num">11:39</span> <span class="verse-body">expletisque duobus mensibus reversa est ad patrem suum et fecit ei sicut voverat quae ignorabat virum exinde mos increbuit in Israhel et consuetudo servata est</span></p>
<p id="deuteronomy-11-40"><span class="verse-num">11:40</span> <span class="verse-body">ut post anni circulum conveniant in unum filiae Israhel et plangant filiam Iepthae Galaaditae diebus quattuor __________________________________________________________________</span></p>
<h2 id="deuteronomy-ch-12">Chapter 12</h2>
<p class="verses"><a href="#deuteronomy-12-1">1</a> <a href="#deuteronomy-12-2">2</a> <a href="#deuteronomy-12-3">3</a> <a href="#deuteronomy-12-4">4</a> <a href="#deuteronomy-12-5">5</a> <a href="#deuteronomy-12-6">6</a> <a href="#deuteronomy-12-7">7</a> <a href="#deuteronomy-12-8">8</a> <a href="#deuteronomy-12-9">9</a> <a href="#deuteronomy-12-10">10</a> <a href="#deuteronomy-12-11">11</a> <a href="#deuteronomy-12-12">12</a> <a href="#deuteronomy-12-13">13</a> <a href="#deuteronomy-12-14">14</a> <a href="#deuteronomy-12-15">15</a></p>
<p id="deuteronomy-12-1"><span class="verse-num">12:1</span> <span class="verse-body">ecce autem in Ephraim orta seditio est nam transeuntes contra aquilonem dixerunt ad Iepthae quare vadens ad pugnam contra filios Ammon vocare nos noluisti ut pergeremus tecum igitur incendimus domum tuam</span></p>
<p id="deuteronomy-12-2"><span class="verse-num">12:2</span> <span class="verse-body">quibus ille respondit disceptatio erat mihi et populo meo contra filios Ammon vehemens vocavique vos ut mihi praeberetis auxilium et facere noluistis</span></p>
<p id="deuteronomy-12-3"><span class="verse-num">12:3</span> <span class="verse-body">quod cernens posui in manibus meis animam meam transivique ad filios Ammon et tradidit eos Dominus in manus meas quid commerui ut adversum me consurgatis in proelium</span></p>
<p id="deuteronomy-12-4"><span class="verse-num">12:4</span> <span class="verse-body">vocatis itaque ad se cunctis viris Galaad pugnabat contra Ephraim percusseruntque viri Galaad Ephraim quia dixerat fugitivus est Galaad de Ephraim et habitat in medio Ephraim et Manasse</span></p>
<p id="deuteronomy-12-5"><span class="verse-num">12:5</span> <span class="verse-body">occupaveruntque Galaaditae vada Iordanis per quae Ephraim reversurus erat cumque venisset ad ea de Ephraim numero fugiens atque dixisset obsecro ut me transire permittas dicebant ei Galaaditae numquid Ephrateus es quo dicente non sum</span></p>
<p id="deuteronomy-12-6"><span class="verse-num">12:6</span> <span class="verse-body">interrogabant eum dic ergo sebboleth quod interpretatur spica qui respondebat tebboleth eadem littera spicam exprimere non valens statimque adprehensum iugulabant in ipso Iordanis transitu et ceciderunt in illo tempore de Ephraim quadraginta duo milia</span></p>
<p id="deuteronomy-12-7"><span class="verse-num">12:7</span> <span class="verse-body">iudicavitque Iepthae Galaadites Israhel sex annis et mortuus est ac sepultus in civitate sua Galaad</span></p>
<p id="deuteronomy-12-8"><span class="verse-num">12:8</span> <span class="verse-body">post hunc iudicavit Israhel Abessan de Bethleem</span></p>
<p id="deuteronomy-12-9"><span class="verse-num">12:9</span> <span class="verse-body">qui habuit triginta filios et totidem filias quas emittens foras maritis dedit et eiusdem numeri filiis suis accepit uxores introducens in domum suam qui septem annis iudicavit Israhel</span></p>
<p id="deuteronomy-12-10"><span class="verse-num">12:10</span> <span class="verse-body">mortuusque est ac sepultus in Bethleem</span></p>
<p id="deuteronomy-12-11"><span class="verse-num">12:11</span> <span class="verse-body">cui successit Ahialon Zabulonites et iudicavit Israhelem decem annis</span></p>
<p id="deuteronomy-12-12"><span class="verse-num">12:12</span> <span class="verse-body">mortuusque est ac sepultus in Zabulon</span></p>
<p id="deuteronomy-12-13"><span class="verse-num">12:13</span> <span class="verse-body">post hunc iudicavit in Israhel Abdon filius Hellel Farathonites</span></p>
<p id="deuteronomy-12-14"><span class="verse-num">12:14</span> <span class="verse-body">qui habuit quadraginta filios et triginta ex eis nepotes ascendentes super septuaginta pullos asinarum et iudicavit in Israhel octo annis</span></p>
<p id="deuteronomy-12-15"><span class="verse-num">12:15</span> <span class="verse-body">mortuusque est ac sepultus in Farathon terrae Ephraim in monte Amalech __________________________________________________________________</span></p>
<h2 id="deuteronomy-ch-13">Chapter 13</h2>
<p class="verses"><a href="#deuteronomy-13-1">1</a> <a href="#deuteronomy-13-2">2</a> <a href="#deuteronomy-13-3">3</a> <a href="#deuteronomy-13-4">4</a> <a href="#deuteronomy-13-5">5</a> <a href="#deuteronomy-13-6">6</a> <a href="#deuteronomy-13-7">7</a> <a href="#deuteronomy-13-8">8</a> <a href="#deuteronomy-13-9">9</a> <a href="#deuteronomy-13-10">10</a> <a href="#deuteronomy-13-11">11</a> <a href="#deuteronomy-13-12">12</a> <a href="#deuteronomy-13-13">13</a> <a href="#deuteronomy-13-14">14</a> <a href="#deuteronomy-13-15">15</a> <a href="#deuteronomy-13-16">16</a> <a href="#deuteronomy-13-17">17</a> <a href="#deuteronomy-13-18">18</a> <a href="#deuteronomy-13-19">19</a> <a href="#deuteronomy-13-20">20</a> <a href="#deuteronomy-13-21">21</a> <a href="#deuteronomy-13-22">22</a> <a href="#deuteronomy-13-23">23</a> <a href="#deuteronomy-13-24">24</a> <a href="#deuteronomy-13-25">25</a></p>
<p id="deuteronomy-13-1"><span class="verse-num">13:1</span> <span class="verse-body">rursumque filii Israhel fecerunt malum in conspectu Domini qui tradidit eos in manus Philisthinorum quadraginta annis</span></p>
<p id="deuteronomy-13-2"><span class="verse-num">13:2</span> <span class="verse-body">erat autem vir quidam de Saraa et de stirpe Dan nomine Manue habens uxorem sterilem</span></p>
<p id="deuteronomy-13-3"><span class="verse-num">13:3</span> <span class="verse-body">cui apparuit angelus Domini et dixit ad eam sterilis es et absque liberis sed concipies et paries filium</span></p>
<p id="deuteronomy-13-4"><span class="verse-num">13:4</span> <span class="verse-body">cave ergo ne vinum bibas ac siceram ne inmundum quicquam comedas</span></p>
<p id="deuteronomy-13-5"><span class="verse-num">13:5</span> <span class="verse-body">quia concipies et paries filium cuius non tanget caput novacula erit enim nazareus Dei ab infantia sua et ex matris utero et ipse incipiet liberare Israhel de manu Philisthinorum</span></p>
<p id="deuteronomy-13-6"><span class="verse-num">13:6</span> <span class="verse-body">quae cum venisset ad maritum dixit ei vir Dei venit ad me habens vultum angelicum terribilis nimis quem cum interrogassem quis esset et unde venisset et quo nomine vocaretur noluit mihi dicere</span></p>
<p id="deuteronomy-13-7"><span class="verse-num">13:7</span> <span class="verse-body">sed hoc respondit ecce concipies et paries filium cave ne vinum bibas et siceram et ne aliquo vescaris inmundo erit enim puer nazareus Dei ab infantia sua et ex utero matris usque ad diem mortis suae</span></p>
<p id="deuteronomy-13-8"><span class="verse-num">13:8</span> <span class="verse-body">oravit itaque Manue Deum et ait obsecro Domine ut vir Dei quem misisti veniat iterum et doceat nos quid debeamus facere de puero qui nasciturus est</span></p>
<p id="deuteronomy-13-9"><span class="verse-num">13:9</span> <span class="verse-body">exaudivitque Dominus precantem Manue et apparuit rursum angelus Domini uxori eius sedenti in agro Manue autem maritus eius non erat cum ea quae cum vidisset angelum</span></p>
<p id="deuteronomy-13-10"><span class="verse-num">13:10</span> <span class="verse-body">festinavit et cucurrit ad virum suum nuntiavitque ei dicens ecce apparuit mihi vir quem ante videram</span></p>
<p id="deuteronomy-13-11"><span class="verse-num">13:11</span> <span class="verse-body">qui surrexit et secutus est uxorem suam veniensque ad virum dixit ei tu es qui locutus es mulieri et ille respondit ego sum</span></p>
<p id="deuteronomy-13-12"><span class="verse-num">13:12</span> <span class="verse-body">cui Manue quando inquit sermo tuus fuerit expletus quid vis ut faciat puer aut a quo se observare debebit</span></p>
<p id="deuteronomy-13-13"><span class="verse-num">13:13</span> <span class="verse-body">dixitque angelus Domini ad Manue ab omnibus quae locutus sum uxori tuae abstineat se</span></p>
<p id="deuteronomy-13-14"><span class="verse-num">13:14</span> <span class="verse-body">et quicquid ex vinea nascitur non comedat vinum et siceram non bibat nullo vescatur inmundo et quod ei praecepi impleat atque custodiat</span></p>
<p id="deuteronomy-13-15"><span class="verse-num">13:15</span> <span class="verse-body">dixitque Manue ad angelum Domini obsecro te ut adquiescas precibus meis et faciamus tibi hedum de capris</span></p>
<p id="deuteronomy-13-16"><span class="verse-num">13:16</span> <span class="verse-body">cui respondit angelus si me cogis non comedam panes tuos sin autem vis holocaustum facere offer illud Domino et nesciebat Manue quod angelus Dei esset</span></p>
<p id="deuteronomy-13-17"><span class="verse-num">13:17</span> <span class="verse-body">dixitque ad eum quod est tibi nomen ut si sermo tuus fuerit expletus honoremus te</span></p>
<p id="deuteronomy-13-18"><span class="verse-num">13:18</span> <span class="verse-body">cui ille respondit cur quaeris nomen meum quod est mirabile</span></p>
<p id="deuteronomy-13-19"><span class="verse-num">13:19</span> <span class="verse-body">tulit itaque Manue hedum de capris et libamenta et posuit super petram offerens Domino qui facit mirabilia ipse autem et uxor eius intuebantur</span></p>
<p id="deuteronomy-13-20"><span class="verse-num">13:20</span> <span class="verse-body">cumque ascenderet flamma altaris in caelum angelus Domini in flamma pariter ascendit quod cum vidisset Manue et uxor eius proni ceciderunt in terram</span></p>
<p id="deuteronomy-13-21"><span class="verse-num">13:21</span> <span class="verse-body">et ultra non eis apparuit angelus Domini statimque intellexit Manue angelum esse Domini</span></p>
<p id="deuteronomy-13-22"><span class="verse-num">13:22</span> <span class="verse-body">et dixit ad uxorem suam morte moriemur quia vidimus Deum</span></p>
<p id="deuteronomy-13-23"><span class="verse-num">13:23</span> <span class="verse-body">cui respondit mulier si Dominus nos vellet occidere de manibus nostris holocaustum et libamenta non suscepisset nec ostendisset nobis haec omnia neque ea quae sunt ventura dixisset</span></p>
<p id="deuteronomy-13-24"><span class="verse-num">13:24</span> <span class="verse-body">peperit itaque filium et vocavit nomen eius Samson crevitque puer et benedixit ei Dominus</span></p>
<p id="deuteronomy-13-25"><span class="verse-num">13:25</span> <span class="verse-body">coepitque spiritus Domini esse cum eo in castris Dan inter Saraa et Esthaol __________________________________________________________________</span></p>
<h2 id="deuteronomy-ch-14">Chapter 14</h2>
<p class="verses"><a href="#deuteronomy-14-1">1</a> <a href="#deuteronomy-14-2">2</a> <a href="#deuteronomy-14-3">3</a> <a href="#deuteronomy-14-4">4</a> <a href="#deuteronomy-14-5">5</a> <a href="#deuteronomy-14-6">6</a> <a href="#deuteronomy-14-7">7</a> <a href="#deuteronomy-14-8">8</a> <a href="#deuteronomy-14-9">9</a> <a href="#deuteronomy-14-10">10</a> <a href="#deuteronomy-14-11">11</a> <a href="#deuteronomy-14-12">12</a> <a href="#deuteronomy-14-13">13</a> <a href="#deuteronomy-14-14">14</a> <a href="#deuteronomy-14-15">15</a> <a href="#deuteronomy-14-16">16</a> <a href="#deuteronomy-14-17">17</a> <a href="#deuteronomy-14-18">18</a> <a href="#deuteronomy-14-19">19</a> <a href="#deuteronomy-14-20">20</a></p>
<p id="deuteronomy-14-1"><span class="verse-num">14:1</span> <span class="verse-body">descendit igitur Samson in Thamnatha vidensque ibi mulierem de filiabus Philisthim</span></p>
<p id="deuteronomy-14-2"><span class="verse-num">14:2</span> <span class="verse-body">ascendit et nuntiavit patri suo et matri dicens vidi mulierem in Thamnatha de filiabus Philisthinorum quam quaeso ut mihi accipiatis uxorem</span></p>
<p id="deuteronomy-14-3"><span class="verse-num">14:3</span> <span class="verse-body">cui dixerunt pater et mater sua numquid non est mulier in filiabus fratrum tuorum et in omni populo meo quia vis accipere uxorem de Philisthim qui incircumcisi sunt dixitque Samson ad patrem suum hanc mihi accipe quia placuit oculis meis</span></p>
<p id="deuteronomy-14-4"><span class="verse-num">14:4</span> <span class="verse-body">parentes autem eius nesciebant quod res a Domino fieret et quaereret occasionem contra Philisthim eo enim tempore Philisthim dominabantur Israheli</span></p>
<p id="deuteronomy-14-5"><span class="verse-num">14:5</span> <span class="verse-body">descendit itaque Samson cum patre suo et matre in Thamnatha cumque venissent ad vineas oppidi apparuit catulus leonis saevus rugiens et occurrit ei</span></p>
<p id="deuteronomy-14-6"><span class="verse-num">14:6</span> <span class="verse-body">inruit autem spiritus Domini in Samson et dilaceravit leonem quasi hedum in frusta concerperet nihil omnino habens in manu et hoc patri et matri noluit indicare</span></p>
<p id="deuteronomy-14-7"><span class="verse-num">14:7</span> <span class="verse-body">descenditque et locutus est mulieri quae placuerat oculis eius</span></p>
<p id="deuteronomy-14-8"><span class="verse-num">14:8</span> <span class="verse-body">et post aliquot dies revertens ut acciperet eam declinavit ut videret cadaver leonis et ecce examen apium in ore leonis erat ac favus mellis</span></p>
<p id="deuteronomy-14-9"><span class="verse-num">14:9</span> <span class="verse-body">quem cum sumpsisset in manibus comedebat in via veniensque ad patrem suum et matrem dedit eis partem qui et ipsi comederunt nec tamen eis voluit indicare quod mel de corpore leonis adsumpserat</span></p>
<p id="deuteronomy-14-10"><span class="verse-num">14:10</span> <span class="verse-body">descendit itaque pater eius ad mulierem et fecit filio suo Samson convivium sic enim iuvenes facere consuerant</span></p>
<p id="deuteronomy-14-11"><span class="verse-num">14:11</span> <span class="verse-body">cum igitur cives loci vidissent eum dederunt ei sodales triginta qui essent cum eo</span></p>
<p id="deuteronomy-14-12"><span class="verse-num">14:12</span> <span class="verse-body">quibus locutus est Samson proponam vobis problema quod si solveritis mihi intra septem dies convivii dabo vobis triginta sindones et totidem tunicas</span></p>
<p id="deuteronomy-14-13"><span class="verse-num">14:13</span> <span class="verse-body">sin autem non potueritis solvere vos dabitis mihi triginta sindones et eiusdem numeri tunicas qui responderunt ei propone problema ut audiamus</span></p>
<p id="deuteronomy-14-14"><span class="verse-num">14:14</span> <span class="verse-body">dixitque eis de comedente exivit cibus et de forte est egressa dulcedo nec potuerunt per tres dies propositionem solvere</span></p>
<p id="deuteronomy-14-15"><span class="verse-num">14:15</span> <span class="verse-body">cumque adesset dies septimus dixerunt ad uxorem Samson blandire viro tuo et suade ei ut indicet tibi quid significet problema quod si facere nolueris incendimus et te et domum patris tui an idcirco nos vocastis ad nuptias ut spoliaretis</span></p>
<p id="deuteronomy-14-16"><span class="verse-num">14:16</span> <span class="verse-body">quae fundebat apud Samson lacrimas et querebatur dicens odisti me et non diligis idcirco problema quod proposuisti filiis populi mei non vis mihi exponere at ille respondit patri meo et matri nolui dicere et tibi indicare potero</span></p>
<p id="deuteronomy-14-17"><span class="verse-num">14:17</span> <span class="verse-body">septem igitur diebus convivii flebat apud eum tandemque die septimo cum ei molesta esset exposuit quae statim indicavit civibus suis</span></p>
<p id="deuteronomy-14-18"><span class="verse-num">14:18</span> <span class="verse-body">et illi dixerunt ei die septimo ante solis occubitum quid dulcius melle et quid leone fortius qui ait ad eos si non arassetis in vitula mea non invenissetis propositionem meam</span></p>
<p id="deuteronomy-14-19"><span class="verse-num">14:19</span> <span class="verse-body">inruit itaque in eo spiritus Domini descenditque Ascalonem et percussit ibi triginta viros quorum ablatas vestes dedit his qui problema solverant iratusque nimis ascendit in domum patris sui</span></p>
<p id="deuteronomy-14-20"><span class="verse-num">14:20</span> <span class="verse-body">uxor autem eius accepit maritum unum de amicis eius et pronubis __________________________________________________________________</span></p>
<h2 id="deuteronomy-ch-15">Chapter 15</h2>
<p class="verses"><a href="#deuteronomy-15-1">1</a> <a href="#deuteronomy-15-2">2</a> <a href="#deuteronomy-15-3">3</a> <a href="#deuteronomy-15-4">4</a> <a href="#deuteronomy-15-5">5</a> <a href="#deuteronomy-15-6">6</a> <a href="#deuteronomy-15-7">7</a> <a href="#deuteronomy-15-8">8</a> <a href="#deuteronomy-15-9">9</a> <a href="#deuteronomy-15-10">10</a> <a href="#deuteronomy-15-11">11</a> <a href="#deuteronomy-15-12">12</a> <a href="#deuteronomy-15-13">13</a> <a href="#deuteronomy-15-14">14</a> <a href="#deuteronomy-15-15">15</a> <a href="#deuteronomy-15-16">16</a> <a href="#deuteronomy-15-17">17</a> <a href="#deuteronomy-15-18">18</a> <a href="#deuteronomy-15-19">19</a> <a href="#deuteronomy-15-20">20</a></p>
<p id="deuteronomy-15-1"><span class="verse-num">15:1</span> <span class="verse-body">post aliquantum autem temporis cum dies triticeae messis instarent venit Samson invisere volens uxorem suam et adtulit ei hedum de capris cumque cubiculum eius solito vellet intrare prohibuit eum pater illius dicens</span></p>
<p id="deuteronomy-15-2"><span class="verse-num">15:2</span> <span class="verse-body">putavi quod odisses eam et ideo tradidi illam amico tuo sed habet sororem quae iunior et pulchrior illa est sit tibi pro ea uxor</span></p>
<p id="deuteronomy-15-3"><span class="verse-num">15:3</span> <span class="verse-body">cui respondit Samson ab hac die non erit culpa in me contra Philistheos faciam enim vobis mala</span></p>
<p id="deuteronomy-15-4"><span class="verse-num">15:4</span> <span class="verse-body">perrexitque et cepit trecentas vulpes caudasque earum iunxit ad caudas et faces ligavit in medio</span></p>
<p id="deuteronomy-15-5"><span class="verse-num">15:5</span> <span class="verse-body">quas igne succendens dimisit ut huc illucque discurrerent quae statim perrexerunt in segetes Philisthinorum quibus succensis et conportatae iam fruges et adhuc stantes in stipula concrematae sunt in tantum ut vineas quoque et oliveta flamma consumeret</span></p>
<p id="deuteronomy-15-6"><span class="verse-num">15:6</span> <span class="verse-body">dixeruntque Philisthim quis fecit hanc rem quibus dictum est Samson gener Thamnathei quia tulit uxorem eius et alteri tradidit haec operatus est ascenderuntque Philisthim et conbuserunt tam mulierem quam patrem eius</span></p>
<p id="deuteronomy-15-7"><span class="verse-num">15:7</span> <span class="verse-body">quibus ait Samson licet haec feceritis tamen adhuc ex vobis expetam ultionem et tunc quiescam</span></p>
<p id="deuteronomy-15-8"><span class="verse-num">15:8</span> <span class="verse-body">percussitque eos ingenti plaga ita ut stupentes suram femori inponerent et descendens habitavit in spelunca petrae Aetham</span></p>
<p id="deuteronomy-15-9"><span class="verse-num">15:9</span> <span class="verse-body">igitur ascendentes Philisthim in terra Iuda castrametati sunt et in loco qui postea vocatus est Lehi id est Maxilla eorum est fusus exercitus</span></p>
<p id="deuteronomy-15-10"><span class="verse-num">15:10</span> <span class="verse-body">dixeruntque ad eos de tribu Iuda cur ascendistis adversum nos qui responderunt ut ligemus Samson venimus et reddamus ei quae in nos operatus est</span></p>
<p id="deuteronomy-15-11"><span class="verse-num">15:11</span> <span class="verse-body">descenderunt ergo tria milia virorum de Iuda ad specum silicis Aetham dixeruntque ad Samson nescis quod Philisthim imperent nobis quare hoc facere voluisti quibus ille ait sicut fecerunt mihi feci eis</span></p>
<p id="deuteronomy-15-12"><span class="verse-num">15:12</span> <span class="verse-body">ligare inquiunt te venimus et tradere in manus Philisthinorum iurate respondit mihi quod non me occidatis</span></p>
<p id="deuteronomy-15-13"><span class="verse-num">15:13</span> <span class="verse-body">dixerunt non te occidimus sed vinctum tradimus ligaveruntque eum duobus novis funibus et tulerunt de petra Aetham</span></p>
<p id="deuteronomy-15-14"><span class="verse-num">15:14</span> <span class="verse-body">qui cum venisset ad locum Maxillae et Philisthim vociferantes occurrissent ei inruit spiritus Domini in eum et sicut solent ad odorem ignis lina consumi ita vincula quibus ligatus erat dissipata sunt et soluta</span></p>
<p id="deuteronomy-15-15"><span class="verse-num">15:15</span> <span class="verse-body">inventamque maxillam id est mandibulam asini quae iacebat arripiens interfecit in ea mille viros</span></p>
<p id="deuteronomy-15-16"><span class="verse-num">15:16</span> <span class="verse-body">et ait in maxilla asini in mandibula pulli asinarum delevi eos et percussi mille viros</span></p>
<p id="deuteronomy-15-17"><span class="verse-num">15:17</span> <span class="verse-body">cumque haec canens verba conplesset proiecit mandibulam de manu et vocavit nomen loci illius Ramathlehi quod interpretatur elevatio Maxillae</span></p>
<p id="deuteronomy-15-18"><span class="verse-num">15:18</span> <span class="verse-body">sitiensque valde clamavit ad Dominum et ait tu dedisti in manu servi tui salutem hanc maximam atque victoriam et en siti morior incidamque in manus incircumcisorum</span></p>
<p id="deuteronomy-15-19"><span class="verse-num">15:19</span> <span class="verse-body">aperuit itaque Dominus molarem dentem in maxilla asini et egressae sunt ex eo aquae quibus haustis refocilavit spiritum et vires recepit idcirco appellatum est nomen loci illius Fons invocantis de maxilla usque in praesentem diem</span></p>
<p id="deuteronomy-15-20"><span class="verse-num">15:20</span> <span class="verse-body">iudicavitque Israhel in diebus Philisthim viginti annis __________________________________________________________________</span></p>
<h2 id="deuteronomy-ch-16">Chapter 16</h2>
<p class="verses"><a href="#deuteronomy-16-1">1</a> <a href="#deuteronomy-16-2">2</a> <a href="#deuteronomy-16-3">3</a> <a href="#deuteronomy-16-4">4</a> <a href="#deuteronomy-16-5">5</a> <a href="#deuteronomy-16-6">6</a> <a href="#deuteronomy-16-7">7</a> <a href="#deuteronomy-16-8">8</a> <a href="#deuteronomy-16-9">9</a> <a href="#deuteronomy-16-10">10</a> <a href="#deuteronomy-16-11">11</a> <a href="#deuteronomy-16-12">12</a> <a href="#deuteronomy-16-13">13</a> <a href="#deuteronomy-16-14">14</a> <a href="#deuteronomy-16-15">15</a> <a href="#deuteronomy-16-16">16</a> <a href="#deuteronomy-16-17">17</a> <a href="#deuteronomy-16-18">18</a> <a href="#deuteronomy-16-19">19</a> <a href="#deuteronomy-16-20">20</a> <a href="#deuteronomy-16-21">21</a> <a href="#deuteronomy-16-22">22</a> <a href="#deuteronomy-16-23">23</a> <a href="#deuteronomy-16-24">24</a> <a href="#deuteronomy-16-25">25</a> <a href="#deuteronomy-16-26">26</a> <a href="#deuteronomy-16-27">27</a> <a href="#deuteronomy-16-28">28</a> <a href="#deuteronomy-16-29">29</a> <a href="#deuteronomy-16-30">30</a> <a href="#deuteronomy-16-31">31</a></p>
<p id="deuteronomy-16-1"><span class="verse-num">16:1</span> <span class="verse-body">abiit quoque in Gazam et vidit ibi meretricem mulierem ingressusque est ad eam</span></p>
<p id="deuteronomy-16-2"><span class="verse-num">16:2</span> <span class="verse-body">quod cum audissent Philisthim et percrebruisset apud eos intrasse urbem Samson circumdederunt eum positis in porta civitatis custodibus et ibi tota nocte cum silentio praestolantes ut facto mane exeuntem occiderent</span></p>
<p id="deuteronomy-16-3"><span class="verse-num">16:3</span> <span class="verse-body">dormivit autem Samson usque ad noctis medium et inde consurgens adprehendit ambas portae fores cum postibus suis et sera inpositasque umeris portavit ad verticem montis qui respicit Hebron</span></p>
<p id="deuteronomy-16-4"><span class="verse-num">16:4</span> <span class="verse-body">post haec amavit mulierem quae habitabat in valle Sorech et vocabatur Dalila</span></p>
<p id="deuteronomy-16-5"><span class="verse-num">16:5</span> <span class="verse-body">veneruntque ad eam principes Philisthinorum atque dixerunt decipe eum et disce ab illo in quo tantam habeat fortitudinem et quomodo eum superare valeamus et vinctum adfligere quod si feceris dabimus tibi singuli mille centum argenteos</span></p>
<p id="deuteronomy-16-6"><span class="verse-num">16:6</span> <span class="verse-body">locuta est ergo Dalila ad Samson dic mihi obsecro in quo sit tua maxima fortitudo et quid sit quo ligatus erumpere nequeas</span></p>
<p id="deuteronomy-16-7"><span class="verse-num">16:7</span> <span class="verse-body">cui respondit Samson si septem nervicis funibus necdum siccis et adhuc humentibus ligatus fuero infirmus ero ut ceteri homines</span></p>
<p id="deuteronomy-16-8"><span class="verse-num">16:8</span> <span class="verse-body">adtuleruntque ad eam satrapae Philisthinorum septem funes ut dixerat quibus vinxit eum</span></p>
<p id="deuteronomy-16-9"><span class="verse-num">16:9</span> <span class="verse-body">latentibus apud se insidiis et in cubiculo finem rei expectantibus clamavitque ad eum Philisthim super te Samson qui rupit vincula quomodo si rumpat quis filum de stuppae tortum putamine cum odorem ignis acceperit et non est cognitum in quo esset fortitudo eius</span></p>
<p id="deuteronomy-16-10"><span class="verse-num">16:10</span> <span class="verse-body">dixitque ad eum Dalila ecce inlusisti mihi et falsum locutus es saltim nunc indica quo ligari debeas</span></p>
<p id="deuteronomy-16-11"><span class="verse-num">16:11</span> <span class="verse-body">cui ille respondit si ligatus fuero novis funibus qui numquam fuerunt in opere infirmus ero et aliorum hominum similis</span></p>
<p id="deuteronomy-16-12"><span class="verse-num">16:12</span> <span class="verse-body">quibus rursum Dalila vinxit eum et clamavit Philisthim super te Samson in cubiculo insidiis praeparatis qui ita rupit vincula quasi fila telarum</span></p>
<p id="deuteronomy-16-13"><span class="verse-num">16:13</span> <span class="verse-body">dixitque Dalila rursum ad eum usquequo decipis me et falsum loqueris ostende quo vinciri debeas si inquit septem crines capitis mei cum licio plexueris et clavum his circumligatum terrae fixeris infirmus ero</span></p>
<p id="deuteronomy-16-14"><span class="verse-num">16:14</span> <span class="verse-body">quod cum fecisset Dalila dixit ad eum Philisthim super te Samson qui consurgens de somno extraxit clavum cum crinibus et licio</span></p>
<p id="deuteronomy-16-15"><span class="verse-num">16:15</span> <span class="verse-body">dixitque ad eum Dalila quomodo dicis quod ames me cum animus tuus non sit mecum per tres vices mentitus es mihi et noluisti dicere in quo sit tua maxima fortitudo</span></p>
<p id="deuteronomy-16-16"><span class="verse-num">16:16</span> <span class="verse-body">cumque molesta ei esset et per multos dies iugiter adhereret spatium ad quietem non tribuens defecit anima eius et ad mortem usque lassata est</span></p>
<p id="deuteronomy-16-17"><span class="verse-num">16:17</span> <span class="verse-body">tunc aperiens veritatem rei dixit ad eam ferrum numquam ascendit super caput meum quia nazareus id est consecratus Deo sum de utero matris meae si rasum fuerit caput meum recedet a me fortitudo mea et deficiam eroque ut ceteri homines</span></p>
<p id="deuteronomy-16-18"><span class="verse-num">16:18</span> <span class="verse-body">videns illa quod confessus ei esset omnem animum suum misit ad principes Philisthinorum atque mandavit ascendite adhuc semel quia nunc mihi aperuit cor suum qui ascenderunt adsumpta pecunia quam promiserant</span></p>
<p id="deuteronomy-16-19"><span class="verse-num">16:19</span> <span class="verse-body">at illa dormire eum fecit super genua sua et in sinu suo reclinare caput vocavitque tonsorem et rasit septem crines eius et coepit abicere eum et a se repellere statim enim ab eo fortitudo discessit</span></p>
<p id="deuteronomy-16-20"><span class="verse-num">16:20</span> <span class="verse-body">dixitque Philisthim super te Samson qui de somno consurgens dixit in animo suo egrediar sicut ante feci et me excutiam nesciens quod Dominus recessisset ab eo</span></p>
<p id="deuteronomy-16-21"><span class="verse-num">16:21</span> <span class="verse-body">quem cum adprehendissent Philisthim statim eruerunt oculos eius et duxerunt Gazam vinctum catenis et clausum in carcere molere fecerunt</span></p>
<p id="deuteronomy-16-22"><span class="verse-num">16:22</span> <span class="verse-body">iamque capilli eius renasci coeperant</span></p>
<p id="deuteronomy-16-23"><span class="verse-num">16:23</span> <span class="verse-body">et principes Philisthinorum convenerunt in unum ut immolarent hostias magnificas Dagon deo suo et epularentur dicentes tradidit deus noster inimicum nostrum Samson in manus nostras</span></p>
<p id="deuteronomy-16-24"><span class="verse-num">16:24</span> <span class="verse-body">quod etiam populus videns laudabat deum suum eademque dicebat tradidit deus noster in manus nostras adversarium qui delevit terram nostram et occidit plurimos</span></p>
<p id="deuteronomy-16-25"><span class="verse-num">16:25</span> <span class="verse-body">laetantesque per convivia sumptis iam epulis praeceperunt ut vocaretur Samson et ante eos luderet qui adductus de carcere ludebat ante eos feceruntque eum stare inter duas columnas</span></p>
<p id="deuteronomy-16-26"><span class="verse-num">16:26</span> <span class="verse-body">qui dixit puero regenti gressus suos dimitte me ut tangam columnas quibus omnis inminet domus ut recliner super eas et paululum requiescam</span></p>
<p id="deuteronomy-16-27"><span class="verse-num">16:27</span> <span class="verse-body">domus autem plena erat virorum ac mulierum et erant ibi omnes principes Philisthinorum ac de tecto et solario circiter tria milia utriusque sexus spectabant ludentem Samson</span></p>
<p id="deuteronomy-16-28"><span class="verse-num">16:28</span> <span class="verse-body">at ille invocato Domino ait Domine Deus memento mei et redde nunc mihi pristinam fortitudinem Deus meus ut ulciscar me de hostibus meis et pro amissione duorum luminum unam ultionem recipiam</span></p>
<p id="deuteronomy-16-29"><span class="verse-num">16:29</span> <span class="verse-body">et adprehendens ambas columnas quibus innitebatur domus alteramque earum dextera et alteram leva tenens</span></p>
<p id="deuteronomy-16-30"><span class="verse-num">16:30</span> <span class="verse-body">ait moriatur anima mea cum Philisthim concussisque fortiter columnis cecidit domus super omnes principes et ceteram multitudinem quae ibi erat multoque plures interfecit moriens quam ante vivus occiderat</span></p>
<p id="deuteronomy-16-31"><span class="verse-num">16:31</span> <span class="verse-body">descendentes autem fratres eius et universa cognatio tulerunt corpus eius et sepelierunt inter Saraa et Esthaol in sepulchro patris Manue iudicavitque Israhel viginti annis __________________________________________________________________</span></p>
<h2 id="deuteronomy-ch-17">Chapter 17</h2>
<p class="verses"><a href="#deuteronomy-17-1">1</a> <a href="#deuteronomy-17-2">2</a> <a href="#deuteronomy-17-3">3</a> <a href="#deuteronomy-17-4">4</a> <a href="#deuteronomy-17-5">5</a> <a href="#deuteronomy-17-6">6</a> <a href="#deuteronomy-17-7">7</a> <a href="#deuteronomy-17-8">8</a> <a href="#deuteronomy-17-9">9</a> <a href="#deuteronomy-17-10">10</a> <a href="#deuteronomy-17-11">11</a> <a href="#deuteronomy-17-12">12</a> <a href="#deuteronomy-17-13">13</a></p>
<p id="deuteronomy-17-1"><span class="verse-num">17:1</span> <span class="verse-body">fuit eo tempore vir quidam de monte Ephraim nomine Michas</span></p>
<p id="deuteronomy-17-2"><span class="verse-num">17:2</span> <span class="verse-body">qui dixit matri suae mille centum argenteos quos separaveras tibi et super quibus me audiente iuraveras ecce ego habeo et apud me sunt cui illa respondit benedictus filius meus Domino</span></p>
<p id="deuteronomy-17-3"><span class="verse-num">17:3</span> <span class="verse-body">reddidit ergo eos matri suae quae dixerat ei consecravi et vovi argentum hoc Domino ut de manu mea suscipiat filius meus et faciat sculptile atque conflatile et nunc trado illud tibi</span></p>
<p id="deuteronomy-17-4"><span class="verse-num">17:4</span> <span class="verse-body">reddidit igitur matri suae quae tulit ducentos argenteos et dedit eos argentario ut faceret ex eis sculptile atque conflatile quod fuit in domo Micha</span></p>
<p id="deuteronomy-17-5"><span class="verse-num">17:5</span> <span class="verse-body">qui aediculam quoque in ea Deo separavit et fecit ephod ac therafin id est vestem sacerdotalem et idola implevitque unius filiorum suorum manum et factus est ei sacerdos</span></p>
<p id="deuteronomy-17-6"><span class="verse-num">17:6</span> <span class="verse-body">in diebus illis non erat rex in Israhel sed unusquisque quod sibi rectum videbatur hoc faciebat</span></p>
<p id="deuteronomy-17-7"><span class="verse-num">17:7</span> <span class="verse-body">fuit quoque alter adulescens de Bethleem Iuda et cognatione eius eratque ipse Levites et habitabat ibi</span></p>
<p id="deuteronomy-17-8"><span class="verse-num">17:8</span> <span class="verse-body">egressusque de civitate Bethleem peregrinari voluit ubicumque sibi commodum repperisset cumque venisset in monte Ephraim iter faciens et declinasset parumper in domum Micha</span></p>
<p id="deuteronomy-17-9"><span class="verse-num">17:9</span> <span class="verse-body">interrogatus est ab eo unde venis qui respondit Levita sum de Bethleem Iuda et vado ut habitem ubi potuero et utile mihi esse perspexero</span></p>
<p id="deuteronomy-17-10"><span class="verse-num">17:10</span> <span class="verse-body">mane inquit apud me et esto mihi parens ac sacerdos daboque tibi per annos singulos decem argenteos ac vestem duplicem et quae ad victum necessaria sunt</span></p>
<p id="deuteronomy-17-11"><span class="verse-num">17:11</span> <span class="verse-body">adquievit et mansit apud hominem fuitque illi quasi unus de filiis</span></p>
<p id="deuteronomy-17-12"><span class="verse-num">17:12</span> <span class="verse-body">implevitque Micha manum eius et habuit apud se puerum sacerdotem</span></p>
<p id="deuteronomy-17-13"><span class="verse-num">17:13</span> <span class="verse-body">nunc scio dicens quod bene mihi faciat Deus habenti levitici generis sacerdotem __________________________________________________________________</span></p>
<h2 id="deuteronomy-ch-18">Chapter 18</h2>
<p class="verses"><a href="#deuteronomy-18-1">1</a> <a href="#deuteronomy-18-2">2</a> <a href="#deuteronomy-18-3">3</a> <a href="#deuteronomy-18-4">4</a> <a href="#deuteronomy-18-5">5</a> <a href="#deuteronomy-18-6">6</a> <a href="#deuteronomy-18-7">7</a> <a href="#deuteronomy-18-8">8</a> <a href="#deuteronomy-18-9">9</a> <a href="#deuteronomy-18-10">10</a> <a href="#deuteronomy-18-11">11</a> <a href="#deuteronomy-18-12">12</a> <a href="#deuteronomy-18-13">13</a> <a href="#deuteronomy-18-14">14</a> <a href="#deuteronomy-18-15">15</a> <a href="#deuteronomy-18-16">16</a> <a href="#deuteronomy-18-17">17</a> <a href="#deuteronomy-18-18">18</a> <a href="#deuteronomy-18-19">19</a> <a href="#deuteronomy-18-20">20</a> <a href="#deuteronomy-18-21">21</a> <a href="#deuteronomy-18-22">22</a> <a href="#deuteronomy-18-23">23</a> <a href="#deuteronomy-18-24">24</a> <a href="#deuteronomy-18-25">25</a> <a href="#deuteronomy-18-26">26</a> <a href="#deuteronomy-18-27">27</a> <a href="#deuteronomy-18-28">28</a> <a href="#deuteronomy-18-29">29</a> <a href="#deuteronomy-18-30">30</a> <a href="#deuteronomy-18-31">31</a></p>
<p id="deuteronomy-18-1"><span class="verse-num">18:1</span> <span class="verse-body">in diebus illis non erat rex in Israhel et tribus Dan quaerebat possessionem sibi ut habitaret in ea usque ad illum enim diem inter ceteras tribus sortem non acceperat</span></p>
<p id="deuteronomy-18-2"><span class="verse-num">18:2</span> <span class="verse-body">miserunt igitur filii Dan stirpis et familiae suae quinque viros fortissimos de Saraa et Esthaol ut explorarent terram et diligenter inspicerent dixeruntque eis ite et considerate terram qui cum pergentes venissent in montem Ephraim et intrassent domum Micha requieverunt ibi</span></p>
<p id="deuteronomy-18-3"><span class="verse-num">18:3</span> <span class="verse-body">et agnoscentes vocem adulescentis Levitae utentesque illius diversorio dixerunt ad eum quis te huc adduxit quid hic agis quam ob causam huc venire voluisti</span></p>
<p id="deuteronomy-18-4"><span class="verse-num">18:4</span> <span class="verse-body">qui respondit eis haec et haec praestitit mihi Michas et me mercede conduxit ut sim ei sacerdos</span></p>
<p id="deuteronomy-18-5"><span class="verse-num">18:5</span> <span class="verse-body">rogaveruntque eum ut consuleret Dominum et scire possent an prospero itinere pergerent et res haberet effectum</span></p>
<p id="deuteronomy-18-6"><span class="verse-num">18:6</span> <span class="verse-body">qui respondit eis ite cum pace Dominus respicit viam vestram et iter quo pergitis</span></p>
<p id="deuteronomy-18-7"><span class="verse-num">18:7</span> <span class="verse-body">euntes itaque quinque viri venerunt Lais videruntque populum habitantem in ea absque ullo timore iuxta Sidoniorum consuetudinem securum et quietum nullo eis penitus resistente magnarumque opum et procul a Sidone atque a cunctis hominibus separatum</span></p>
<p id="deuteronomy-18-8"><span class="verse-num">18:8</span> <span class="verse-body">reversique ad fratres suos in Saraa et Esthaol et quid egissent sciscitantibus responderunt</span></p>
<p id="deuteronomy-18-9"><span class="verse-num">18:9</span> <span class="verse-body">surgite et ascendamus ad eos vidimus enim terram valde opulentam et uberem nolite neglegere nolite cessare eamus et possideamus eam nullus erit labor</span></p>
<p id="deuteronomy-18-10"><span class="verse-num">18:10</span> <span class="verse-body">intrabimus ad securos in regionem latissimam tradetque nobis Dominus locum in quo nullius rei est penuria eorum quae gignuntur in terra</span></p>
<p id="deuteronomy-18-11"><span class="verse-num">18:11</span> <span class="verse-body">profecti igitur sunt de cognatione Dan id est de Saraa et Esthaol sescenti viri accincti armis bellicis</span></p>
<p id="deuteronomy-18-12"><span class="verse-num">18:12</span> <span class="verse-body">ascendentesque manserunt in Cariathiarim Iudae qui locus ex eo tempore castrorum Dan nomen accepit et est post tergum Cariathiarim</span></p>
<p id="deuteronomy-18-13"><span class="verse-num">18:13</span> <span class="verse-body">inde transierunt in montem Ephraim cumque venissent ad domum Micha</span></p>
<p id="deuteronomy-18-14"><span class="verse-num">18:14</span> <span class="verse-body">dixerunt quinque viri qui prius missi fuerant ad considerandam terram Lais ceteris fratribus suis nostis quod in domibus istis sit ephod et therafin et sculptile atque conflatile videte quid vobis placeat</span></p>
<p id="deuteronomy-18-15"><span class="verse-num">18:15</span> <span class="verse-body">et cum paululum declinassent ingressi sunt domum adulescentis Levitae qui erat in domo Micha salutaveruntque eum verbis pacificis</span></p>
<p id="deuteronomy-18-16"><span class="verse-num">18:16</span> <span class="verse-body">sescenti autem viri ita ut erant armati stabant ante ostium</span></p>
<p id="deuteronomy-18-17"><span class="verse-num">18:17</span> <span class="verse-body">at illi qui ingressi fuerant domum iuvenis sculptile et ephod et therafin atque conflatile tollere nitebantur et sacerdos stabat ante ostium sescentis viris fortissimis haut procul expectantibus</span></p>
<p id="deuteronomy-18-18"><span class="verse-num">18:18</span> <span class="verse-body">tulerunt igitur qui intraverant sculptile ephod et idola atque conflatile quibus dixit sacerdos quid facitis</span></p>
<p id="deuteronomy-18-19"><span class="verse-num">18:19</span> <span class="verse-body">cui responderunt tace et pone digitum super os tuum venique nobiscum ut habeamus te patrem et sacerdotem quid tibi melius est ut sis sacerdos in domo unius viri an in una tribu et familia in Israhel</span></p>
<p id="deuteronomy-18-20"><span class="verse-num">18:20</span> <span class="verse-body">quod cum audisset adquievit sermonibus eorum et tulit ephod et idola ac sculptile et cum eis profectus est</span></p>
<p id="deuteronomy-18-21"><span class="verse-num">18:21</span> <span class="verse-body">qui cum pergerent et ante se ire fecissent parvulos et iumenta et omne quod erat pretiosum</span></p>
<p id="deuteronomy-18-22"><span class="verse-num">18:22</span> <span class="verse-body">iamque a domo Michae essent procul viri qui habitabant in aedibus Michae conclamantes secuti sunt</span></p>
<p id="deuteronomy-18-23"><span class="verse-num">18:23</span> <span class="verse-body">et post tergum clamare coeperunt qui cum respexissent dixerunt ad Micham quid tibi vis cur clamas</span></p>
<p id="deuteronomy-18-24"><span class="verse-num">18:24</span> <span class="verse-body">qui respondit deos meos quos mihi feci tulistis et sacerdotem et omnia quae habeo et dicitis quid tibi est</span></p>
<p id="deuteronomy-18-25"><span class="verse-num">18:25</span> <span class="verse-body">dixeruntque ei filii Dan cave ne ultra loquaris ad nos et veniant ad te viri animo concitati et ipse cum omni domo tua pereas</span></p>
<p id="deuteronomy-18-26"><span class="verse-num">18:26</span> <span class="verse-body">et sic coepto itinere perrexerunt videns autem Micha quod fortiores se essent reversus est in domum suam</span></p>
<p id="deuteronomy-18-27"><span class="verse-num">18:27</span> <span class="verse-body">sescenti autem viri tulerunt sacerdotem et quae supra diximus veneruntque in Lais ad populum quiescentem atque securum et percusserunt eos in ore gladii urbemque incendio tradiderunt</span></p>
<p id="deuteronomy-18-28"><span class="verse-num">18:28</span> <span class="verse-body">nullo penitus ferente praesidium eo quod procul habitarent a Sidone et cum nullo hominum haberent quicquam societatis ac negotii erat autem civitas sita in regione Roob quam rursum extruentes habitaverunt in ea</span></p>
<p id="deuteronomy-18-29"><span class="verse-num">18:29</span> <span class="verse-body">vocato nomine civitatis Dan iuxta vocabulum patris sui quem genuerat Israhel quae prius Lais dicebatur</span></p>
<p id="deuteronomy-18-30"><span class="verse-num">18:30</span> <span class="verse-body">posueruntque sibi sculptile et Ionathan filium Gersan filii Mosi ac filios eius sacerdotes in tribu Dan usque ad diem captivitatis suae</span></p>
<p id="deuteronomy-18-31"><span class="verse-num">18:31</span> <span class="verse-body">mansitque apud eos idolum Michae omni tempore quo fuit domus Dei in Silo in diebus illis non erat rex in Israhel __________________________________________________________________</span></p>
<h2 id="deuteronomy-ch-19">Chapter 19</h2>
<p class="verses"><a href="#deuteronomy-19-1">1</a> <a href="#deuteronomy-19-2">2</a> <a href="#deuteronomy-19-3">3</a> <a href="#deuteronomy-19-4">4</a> <a href="#deuteronomy-19-5">5</a> <a href="#deuteronomy-19-6">6</a> <a href="#deuteronomy-19-7">7</a> <a href="#deuteronomy-19-8">8</a> <a href="#deuteronomy-19-9">9</a> <a href="#deuteronomy-19-10">10</a> <a href="#deuteronomy-19-11">11</a> <a href="#deuteronomy-19-12">12</a> <a href="#deuteronomy-19-13">13</a> <a href="#deuteronomy-19-14">14</a> <a href="#deuteronomy-19-15">15</a> <a href="#deuteronomy-19-16">16</a> <a href="#deuteronomy-19-17">17</a> <a href="#deuteronomy-19-18">18</a> <a href="#deuteronomy-19-19">19</a> <a href="#deuteronomy-19-20">20</a> <a href="#deuteronomy-19-21">21</a> <a href="#deuteronomy-19-22">22</a> <a href="#deuteronomy-19-23">23</a> <a href="#deuteronomy-19-24">24</a> <a href="#deuteronomy-19-25">25</a> <a href="#deuteronomy-19-26">26</a> <a href="#deuteronomy-19-27">27</a> <a href="#deuteronomy-19-28">28</a> <a href="#deuteronomy-19-29">29</a> <a href="#deuteronomy-19-30">30</a></p>
<p id="deuteronomy-19-1"><span class="verse-num">19:1</span> <span class="verse-body">fuit quidam vir Levites habitans in latere montis Ephraim qui accepit uxorem de Bethleem Iuda</span></p>
<p id="deuteronomy-19-2"><span class="verse-num">19:2</span> <span class="verse-body">quae reliquit eum et reversa est in domum patris sui Bethleem mansitque apud eum quattuor mensibus</span></p>
<p id="deuteronomy-19-3"><span class="verse-num">19:3</span> <span class="verse-body">secutusque est eam vir suus volens ei reconciliari atque blandiri et secum reducere habens in comitatu puerum et duos asinos quae suscepit eum et introduxit in domum patris sui quod cum audisset socer eius eumque vidisset occurrit ei laetus</span></p>
<p id="deuteronomy-19-4"><span class="verse-num">19:4</span> <span class="verse-body">et amplexatus est hominem mansitque gener in domo soceri tribus diebus comedens cum eo et bibens familiariter</span></p>
<p id="deuteronomy-19-5"><span class="verse-num">19:5</span> <span class="verse-body">die autem quarto de nocte consurgens proficisci voluit quem tenuit socer et ait ad eum gusta prius pauxillum panis et conforta stomachum et sic proficisceris</span></p>
<p id="deuteronomy-19-6"><span class="verse-num">19:6</span> <span class="verse-body">sederuntque simul et comederunt ac biberunt dixitque pater puellae ad generum suum quaeso te ut hodie hic maneas pariterque laetemur</span></p>
<p id="deuteronomy-19-7"><span class="verse-num">19:7</span> <span class="verse-body">at ille consurgens coepit velle proficisci et nihilominus obnixe eum socer tenuit et apud se fecit manere</span></p>
<p id="deuteronomy-19-8"><span class="verse-num">19:8</span> <span class="verse-body">mane facto parabat Levites iter cui rursum socer oro te inquit ut paululum cibi capias et adsumptis viribus donec increscat dies postea proficiscaris comederunt ergo simul</span></p>
<p id="deuteronomy-19-9"><span class="verse-num">19:9</span> <span class="verse-body">surrexitque adulescens ut pergeret cum uxore sua et puero cui rursum locutus est socer considera quod dies ad occasum declivior sit et propinquet ad vesperum mane apud me etiam hodie et duc laetum diem et cras proficisceris ut vadas in domum tuam</span></p>
<p id="deuteronomy-19-10"><span class="verse-num">19:10</span> <span class="verse-body">noluit gener adquiescere sermonibus eius sed statim perrexit et venit contra Iebus quae altero nomine vocabatur Hierusalem ducens secum duos asinos onustos et concubinam</span></p>
<p id="deuteronomy-19-11"><span class="verse-num">19:11</span> <span class="verse-body">iamque aderant iuxta Iebus et dies mutabatur in noctem dixitque puer ad dominum suum veni obsecro declinemus ad urbem Iebuseorum et maneamus in ea</span></p>
<p id="deuteronomy-19-12"><span class="verse-num">19:12</span> <span class="verse-body">cui respondit dominus non ingrediar oppidum gentis alienae quae non est de filiis Israhel sed transibo usque Gabaa</span></p>
<p id="deuteronomy-19-13"><span class="verse-num">19:13</span> <span class="verse-body">et cum illuc pervenero manebimus in ea aut certe in urbe Rama</span></p>
<p id="deuteronomy-19-14"><span class="verse-num">19:14</span> <span class="verse-body">transierunt igitur Iebus et coeptum carpebant iter occubuitque eis sol iuxta Gabaa quae est in tribu Beniamin</span></p>
<p id="deuteronomy-19-15"><span class="verse-num">19:15</span> <span class="verse-body">deverteruntque ad eam ut manerent ibi quo cum intrassent sedebant in platea civitatis et nullus eos recipere volebat hospitio</span></p>
<p id="deuteronomy-19-16"><span class="verse-num">19:16</span> <span class="verse-body">et ecce apparuit homo senex revertens de agro et de opere suo vespere qui et ipse erat de monte Ephraim et peregrinus habitabat in Gabaa homines autem regionis illius erant filii Iemini</span></p>
<p id="deuteronomy-19-17"><span class="verse-num">19:17</span> <span class="verse-body">elevatisque oculis vidit senex sedentem hominem cum sarcinulis suis in platea civitatis et dixit ad eum unde venis et quo vadis</span></p>
<p id="deuteronomy-19-18"><span class="verse-num">19:18</span> <span class="verse-body">qui respondit ei profecti sumus de Bethleem Iuda et pergimus ad locum nostrum qui est in latere montis Ephraim unde ieramus Bethleem et nunc vadimus ad domum Dei nullusque nos sub tectum suum vult recipere</span></p>
<p id="deuteronomy-19-19"><span class="verse-num">19:19</span> <span class="verse-body">habentes paleas et faenum in asinorum pabulum et panem ac vinum in meos et ancillae tuae usus et pueri qui mecum est nulla re indigemus nisi hospitio</span></p>
<p id="deuteronomy-19-20"><span class="verse-num">19:20</span> <span class="verse-body">cui respondit senex pax tecum sit ego praebebo omnia quae necessaria sunt tantum quaeso ne in platea maneas</span></p>
<p id="deuteronomy-19-21"><span class="verse-num">19:21</span> <span class="verse-body">introduxitque eum in domum suam et pabulum asinis praebuit ac postquam laverunt pedes suos recepit eos in convivium</span></p>
<p id="deuteronomy-19-22"><span class="verse-num">19:22</span> <span class="verse-body">illis epulantibus et post laborem itineris cibo ac potu reficientibus corpora venerunt viri civitatis illius filii Belial id est absque iugo et circumdantes domum senis fores pulsare coeperunt clamantes ad dominum domus atque dicentes educ virum qui ingressus est domum tuam ut abutamur eo</span></p>
<p id="deuteronomy-19-23"><span class="verse-num">19:23</span> <span class="verse-body">egressusque est ad eos senex et ait nolite fratres nolite facere malum hoc quia ingressus est homo hospitium meum et cessate ab hac stultitia</span></p>
<p id="deuteronomy-19-24"><span class="verse-num">19:24</span> <span class="verse-body">habeo filiam virginem et hic homo habet concubinam educam eas ad vos ut humilietis eas et vestram libidinem conpleatis tantum obsecro ne scelus hoc contra naturam operemini in virum</span></p>
<p id="deuteronomy-19-25"><span class="verse-num">19:25</span> <span class="verse-body">nolebant adquiescere sermonibus eius quod cernens homo eduxit ad eos concubinam suam et eis tradidit inludendam qua cum tota nocte abusi essent dimiserunt eam mane</span></p>
<p id="deuteronomy-19-26"><span class="verse-num">19:26</span> <span class="verse-body">at mulier recedentibus tenebris venit ad ostium domus ubi manebat dominus suus et ibi corruit</span></p>
<p id="deuteronomy-19-27"><span class="verse-num">19:27</span> <span class="verse-body">mane facto surrexit homo et aperuit ostium ut coeptam expleret viam et ecce concubina eius iacebat ante ostium sparsis in limine manibus</span></p>
<p id="deuteronomy-19-28"><span class="verse-num">19:28</span> <span class="verse-body">cui ille putans eam quiescere loquebatur surge ut ambulemus qua nihil respondente intellegens quod erat tulit eam et inposuit asino reversusque est in domum suam</span></p>
<p id="deuteronomy-19-29"><span class="verse-num">19:29</span> <span class="verse-body">quam cum esset ingressus arripuit gladium et cadaver uxoris cum ossibus suis in duodecim partes ac frusta concidens misit in omnes terminos Israhel</span></p>
<p id="deuteronomy-19-30"><span class="verse-num">19:30</span> <span class="verse-body">quod cum vidissent singuli conclamabant numquam res talis facta est in Israhel ex eo die quo ascenderunt patres nostri de Aegypto usque in praesens tempus ferte sententiam et in commune decernite quid facto opus sit __________________________________________________________________</span></p>
<h2 id="deuteronomy-ch-20">Chapter 20</h2>
<p class="verses"><a href="#deuteronomy-20-1">1</a> <a href="#deuteronomy-20-2">2</a> <a href="#deuteronomy-20-3">3</a> <a href="#deuteronomy-20-4">4</a> <a href="#deuteronomy-20-5">5</a> <a href="#deuteronomy-20-6">6</a> <a href="#deuteronomy-20-7">7</a> <a href="#deuteronomy-20-8">8</a> <a href="#deuteronomy-20-9">9</a> <a href="#deuteronomy-20-10">10</a> <a href="#deuteronomy-20-11">11</a> <a href="#deuteronomy-20-12">12</a> <a href="#deuteronomy-20-13">13</a> <a href="#deuteronomy-20-14">14</a> <a href="#deuteronomy-20-15">15</a> <a href="#deuteronomy-20-16">16</a> <a href="#deuteronomy-20-17">17</a> <a href="#deuteronomy-20-18">18</a> <a href="#deuteronomy-20-19">19</a> <a href="#deuteronomy-20-20">20</a> <a href="#deuteronomy-20-21">21</a> <a href="#deuteronomy-20-22">22</a> <a href="#deuteronomy-20-23">23</a> <a href="#deuteronomy-20-24">24</a> <a href="#deuteronomy-20-25">25</a> <a href="#deuteronomy-20-26">26</a> <a href="#deuteronomy-20-27">27</a> <a href="#deuteronomy-20-28">28</a> <a href="#deuteronomy-20-29">29</a> <a href="#deuteronomy-20-30">30</a> <a href="#deuteronomy-20-31">31</a> <a href="#deuteronomy-20-32">32</a> <a href="#deuteronomy-20-33">33</a> <a href="#deuteronomy-20-34">34</a> <a href="#deuteronomy-20-35">35</a> <a href="#deuteronomy-20-36">36</a> <a href="#deuteronomy-20-37">37</a> <a href="#deuteronomy-20-38">38</a> <a href="#deuteronomy-20-39">39</a> <a href="#deuteronomy-20-40">40</a> <a href="#deuteronomy-20-41">41</a> <a href="#deuteronomy-20-42">42</a> <a href="#deuteronomy-20-43">43</a> <a href="#deuteronomy-20-44">44</a> <a href="#deuteronomy-20-45">45</a> <a href="#deuteronomy-20-46">46</a> <a href="#deuteronomy-20-47">47</a> <a href="#deuteronomy-20-48">48</a></p>
<p id="deuteronomy-20-1"><span class="verse-num">20:1</span> <span class="verse-body">egressi sunt itaque omnes filii Israhel et pariter congregati quasi vir unus de Dan usque Bersabee et terra Galaad ad Dominum in Maspha</span></p>
<p id="deuteronomy-20-2"><span class="verse-num">20:2</span> <span class="verse-body">omnesque anguli populorum et cunctae tribus Israhel in ecclesiam populi Dei convenerunt quadringenta milia peditum pugnatorum</span></p>
<p id="deuteronomy-20-3"><span class="verse-num">20:3</span> <span class="verse-body">nec latuit filios Beniamin quod ascendissent filii Israhel in Maspha interrogatusque Levita maritus mulieris interfectae quomodo tantum scelus perpetratum esset</span></p>
<p id="deuteronomy-20-4"><span class="verse-num">20:4</span> <span class="verse-body">respondit veni in Gabaa Beniamin cum uxore mea illucque deverti</span></p>
<p id="deuteronomy-20-5"><span class="verse-num">20:5</span> <span class="verse-body">et ecce homines civitatis illius circumdederunt nocte domum in qua manebam volentes me occidere et uxorem meam incredibili libidinis furore vexantes denique mortua est</span></p>
<p id="deuteronomy-20-6"><span class="verse-num">20:6</span> <span class="verse-body">quam arreptam in frusta concidi misique partes in omnes terminos possessionis vestrae quia numquam tantum nefas et tam grande piaculum factum est in Israhel</span></p>
<p id="deuteronomy-20-7"><span class="verse-num">20:7</span> <span class="verse-body">adestis omnes filii Israhel decernite quid facere debeatis</span></p>
<p id="deuteronomy-20-8"><span class="verse-num">20:8</span> <span class="verse-body">stansque omnis populus quasi unius hominis sermone respondit non recedemus in tabernacula nostra nec suam quisquam intrabit domum</span></p>
<p id="deuteronomy-20-9"><span class="verse-num">20:9</span> <span class="verse-body">sed hoc contra Gabaa in commune faciemus</span></p>
<p id="deuteronomy-20-10"><span class="verse-num">20:10</span> <span class="verse-body">decem viri eligantur e centum ex omnibus tribubus Israhel et centum de mille et mille de decem milibus ut conportent exercitui cibaria et possimus pugnantes contra Gabaa Beniamin reddere ei pro scelere quod meretur</span></p>
<p id="deuteronomy-20-11"><span class="verse-num">20:11</span> <span class="verse-body">convenitque universus Israhel ad civitatem quasi unus homo eadem mente unoque consilio</span></p>
<p id="deuteronomy-20-12"><span class="verse-num">20:12</span> <span class="verse-body">et miserunt nuntios ad omnem tribum Beniamin qui dicerent cur tantum nefas in vobis reppertum est</span></p>
<p id="deuteronomy-20-13"><span class="verse-num">20:13</span> <span class="verse-body">tradite homines de Gabaa qui hoc flagitium perpetrarunt ut moriantur et auferatur malum de Israhel qui noluerunt fratrum suorum filiorum Israhel audire mandatum</span></p>
<p id="deuteronomy-20-14"><span class="verse-num">20:14</span> <span class="verse-body">sed ex cunctis urbibus quae suae sortis erant convenerunt in Gabaa ut illis ferrent auxilium et contra universum Israhel populum dimicarent</span></p>
<p id="deuteronomy-20-15"><span class="verse-num">20:15</span> <span class="verse-body">inventique sunt viginti quinque milia de Beniamin educentium gladium praeter habitatores Gabaa</span></p>
<p id="deuteronomy-20-16"><span class="verse-num">20:16</span> <span class="verse-body">qui septingenti erant viri fortissimi ita sinistra ut dextra proeliantes et sic fundis ad certum iacientes lapides ut capillum quoque possent percutere et nequaquam in alteram partem ictus lapidis deferretur</span></p>
<p id="deuteronomy-20-17"><span class="verse-num">20:17</span> <span class="verse-body">virorum quoque Israhel absque filiis Beniamin inventa sunt quadringenta milia educentium gladios et paratorum ad pugnam</span></p>
<p id="deuteronomy-20-18"><span class="verse-num">20:18</span> <span class="verse-body">qui surgentes venerunt in domum Dei hoc est in Silo consulueruntque eum atque dixerunt quis erit in exercitu nostro princeps certaminis contra filios Beniamin quibus respondit Dominus Iudas sit dux vester</span></p>
<p id="deuteronomy-20-19"><span class="verse-num">20:19</span> <span class="verse-body">statimque filii Israhel surgentes mane castrametati sunt iuxta Gabaa</span></p>
<p id="deuteronomy-20-20"><span class="verse-num">20:20</span> <span class="verse-body">et inde procedentes ad pugnam contra Beniamin urbem obpugnare coeperunt</span></p>
<p id="deuteronomy-20-21"><span class="verse-num">20:21</span> <span class="verse-body">egressique filii Beniamin de Gabaa occiderunt de filiis Israhel die illo viginti duo milia viros</span></p>
<p id="deuteronomy-20-22"><span class="verse-num">20:22</span> <span class="verse-body">rursum filii Israhel et fortitudine et numero confidentes in eodem loco in quo prius certaverant aciem direxerunt</span></p>
<p id="deuteronomy-20-23"><span class="verse-num">20:23</span> <span class="verse-body">ita tamen ut prius ascenderent et flerent coram Domino usque ad noctem consulerentque eum et dicerent debeo ultra procedere ad dimicandum contra filios Beniamin fratres meos an non quibus ille respondit ascendite ad eum et inite certamen</span></p>
<p id="deuteronomy-20-24"><span class="verse-num">20:24</span> <span class="verse-body">cumque filii Israhel altero die contra Beniamin ad proelium processissent</span></p>
<p id="deuteronomy-20-25"><span class="verse-num">20:25</span> <span class="verse-body">eruperunt filii Beniamin de portis Gabaa et occurrentes eis tanta in illos caede baccati sunt ut decem et octo milia virorum educentium gladium prosternerent</span></p>
<p id="deuteronomy-20-26"><span class="verse-num">20:26</span> <span class="verse-body">quam ob rem omnes filii Israhel venerunt in domum Dei et sedentes flebant coram Domino ieiunaveruntque illo die usque ad vesperam et obtulerunt ei holocausta et pacificas victimas</span></p>
<p id="deuteronomy-20-27"><span class="verse-num">20:27</span> <span class="verse-body">et super statu suo interrogaverunt eo tempore ibi erat arca foederis Dei</span></p>
<p id="deuteronomy-20-28"><span class="verse-num">20:28</span> <span class="verse-body">et Finees filius Eleazari filii Aaron praepositus domus consuluerunt igitur Dominum atque dixerunt exire ultra debemus ad pugnam contra filios Beniamin fratres nostros an quiescere quibus ait Dominus ascendite cras enim tradam eos in manus vestras</span></p>
<p id="deuteronomy-20-29"><span class="verse-num">20:29</span> <span class="verse-body">posueruntque filii Israhel insidias per circuitum urbis Gabaa</span></p>
<p id="deuteronomy-20-30"><span class="verse-num">20:30</span> <span class="verse-body">et tertia vice sicut semel et bis contra Beniamin exercitum produxerunt</span></p>
<p id="deuteronomy-20-31"><span class="verse-num">20:31</span> <span class="verse-body">sed et filii Beniamin audacter eruperunt de civitate et fugientes adversarios longius persecuti sunt ita ut vulnerarent ex eis sicut primo et secundo die et caederent per duas semitas terga vertentes quarum una ferebat in Bethel altera in Gabaa atque prosternerent triginta circiter viros</span></p>
<p id="deuteronomy-20-32"><span class="verse-num">20:32</span> <span class="verse-body">putaverunt enim solito eos more cedere qui fugam arte simulantes iniere consilium ut abstraherent eos de civitate et quasi fugientes ad supradictas semitas perducerent</span></p>
<p id="deuteronomy-20-33"><span class="verse-num">20:33</span> <span class="verse-body">omnes itaque filii Israhel surgentes de sedibus suis tetenderunt aciem in loco qui vocatur Baalthamar insidiae quoque quae circa urbem erant paulatim se aperire coeperunt</span></p>
<p id="deuteronomy-20-34"><span class="verse-num">20:34</span> <span class="verse-body">et ab occidentali urbis parte procedere sed et alia decem milia virorum de universo Israhel habitatores urbis ad certamina provocabant ingravatumque est bellum contra filios Beniamin et non intellexerunt quod ex omni parte illis instaret interitus</span></p>
<p id="deuteronomy-20-35"><span class="verse-num">20:35</span> <span class="verse-body">percussitque eos Dominus in conspectu filiorum Israhel et interfecerunt ex eis in illo die viginti quinque milia et centum viros omnes bellatores et educentes gladium</span></p>
<p id="deuteronomy-20-36"><span class="verse-num">20:36</span> <span class="verse-body">filii autem Beniamin cum se inferiores esse vidissent coeperunt fugere quod cernentes filii Israhel dederunt eis ad fugiendum locum ut ad praeparatas insidias devenirent quas iuxta urbem posuerant</span></p>
<p id="deuteronomy-20-37"><span class="verse-num">20:37</span> <span class="verse-body">qui cum repente de latibulis surrexissent et Beniamin terga caedentibus daret ingressi sunt civitatem et percusserunt eam in ore gladii</span></p>
<p id="deuteronomy-20-38"><span class="verse-num">20:38</span> <span class="verse-body">signum autem dederant filii Israhel his quos in insidiis conlocaverant ut postquam urbem cepissent ignem accenderent et ascendente in altum fumo captam urbem demonstrarent</span></p>
<p id="deuteronomy-20-39"><span class="verse-num">20:39</span> <span class="verse-body">quod cum cernerent filii Israhel in ipso certamine positi putaverunt enim filii Beniamin eos fugere et instantius sequebantur caesis de exercitu eorum triginta viris</span></p>
<p id="deuteronomy-20-40"><span class="verse-num">20:40</span> <span class="verse-body">et viderent quasi columnam fumi de civitate conscendere Beniamin quoque retro aspiciens captam cerneret civitatem et flammas in sublime ferri</span></p>
<p id="deuteronomy-20-41"><span class="verse-num">20:41</span> <span class="verse-body">qui prius simulaverant fugam versa facie fortius resistebant quod cum vidissent filii Beniamin in fugam versi sunt</span></p>
<p id="deuteronomy-20-42"><span class="verse-num">20:42</span> <span class="verse-body">et ad viam deserti ire coeperunt illuc quoque eos adversariis persequentibus sed et hii qui urbem succenderant occurrerunt eis</span></p>
<p id="deuteronomy-20-43"><span class="verse-num">20:43</span> <span class="verse-body">atque ita factum est ut ex utraque parte ab hostibus caederentur nec erat ulla morientium requies ceciderunt atque prostrati sunt ad orientalem plagam urbis Gabaa</span></p>
<p id="deuteronomy-20-44"><span class="verse-num">20:44</span> <span class="verse-body">fuerunt autem qui in eodem loco interfecti sunt decem et octo milia virorum omnes robustissimi pugnatores</span></p>
<p id="deuteronomy-20-45"><span class="verse-num">20:45</span> <span class="verse-body">quod cum vidissent qui remanserant de Beniamin fugerunt in solitudinem et pergebant ad petram cuius vocabulum est Remmon in illa quoque fuga palantes et in diversa tendentes occiderunt quinque milia viros et cum ultra tenderent persecuti sunt eos et interfecerunt etiam alios duo milia</span></p>
<p id="deuteronomy-20-46"><span class="verse-num">20:46</span> <span class="verse-body">et sic factum est ut omnes qui ceciderant de Beniamin in diversis locis essent viginti quinque milia pugnatores ad bella promptissimi</span></p>
<p id="deuteronomy-20-47"><span class="verse-num">20:47</span> <span class="verse-body">remanserunt itaque de omni numero Beniamin qui evadere potuerant et fugere in solitudinem sescenti viri sederuntque in petra Remmon mensibus quattuor</span></p>
<p id="deuteronomy-20-48"><span class="verse-num">20:48</span> <span class="verse-body">regressi autem filii Israhel omnes reliquias civitatis a viris usque ad iumenta gladio percusserunt cunctasque urbes et viculos Beniamin vorax flamma consumpsit __________________________________________________________________</span></p>
<h2 id="deuteronomy-ch-21">Chapter 21</h2>
<p class="verses"><a href="#deuteronomy-21-1">1</a> <a href="#deuteronomy-21-2">2</a> <a href="#deuteronomy-21-3">3</a> <a href="#deuteronomy-21-4">4</a> <a href="#deuteronomy-21-5">5</a> <a href="#deuteronomy-21-6">6</a> <a href="#deuteronomy-21-7">7</a> <a href="#deuteronomy-21-8">8</a> <a href="#deuteronomy-21-9">9</a> <a href="#deuteronomy-21-10">10</a> <a href="#deuteronomy-21-11">11</a> <a href="#deuteronomy-21-12">12</a> <a href="#deuteronomy-21-13">13</a> <a href="#deuteronomy-21-14">14</a> <a href="#deuteronomy-21-15">15</a> <a href="#deuteronomy-21-16">16</a> <a href="#deuteronomy-21-17">17</a> <a href="#deuteronomy-21-18">18</a> <a href="#deuteronomy-21-19">19</a> <a href="#deuteronomy-21-20">20</a> <a href="#deuteronomy-21-21">21</a> <a href="#deuteronomy-21-22">22</a> <a href="#deuteronomy-21-23">23</a></p>
<p id="deuteronomy-21-1"><span class="verse-num">21:1</span> <span class="verse-body">iuraverunt quoque filii Israhel in Maspha et dixerunt nullus nostrum dabit filiis Beniamin de filiabus suis uxorem</span></p>
<p id="deuteronomy-21-2"><span class="verse-num">21:2</span> <span class="verse-body">veneruntque omnes ad domum Dei in Silo et in conspectu eius sedentes usque ad vesperam levaverunt vocem et magno ululatu coeperunt flere dicentes</span></p>
<p id="deuteronomy-21-3"><span class="verse-num">21:3</span> <span class="verse-body">quare Domine Deus Israhel factum est hoc malum in populo tuo ut hodie una tribus auferretur ex nobis</span></p>
<p id="deuteronomy-21-4"><span class="verse-num">21:4</span> <span class="verse-body">altera autem die diluculo consurgentes extruxerunt altare obtuleruntque ibi holocausta et pacificas victimas et dixerunt</span></p>
<p id="deuteronomy-21-5"><span class="verse-num">21:5</span> <span class="verse-body">quis non ascendit in exercitu Domini de universis tribubus Israhel grandi enim se iuramento constrinxerant cum essent in Maspha interfici eos qui defuissent</span></p>
<p id="deuteronomy-21-6"><span class="verse-num">21:6</span> <span class="verse-body">ductique paenitentia filii Israhel super fratre suo Beniamin coeperunt dicere ablata est una tribus de Israhel</span></p>
<p id="deuteronomy-21-7"><span class="verse-num">21:7</span> <span class="verse-body">unde uxores accipient omnes enim in commune iuravimus non daturos nos his filias nostras</span></p>
<p id="deuteronomy-21-8"><span class="verse-num">21:8</span> <span class="verse-body">idcirco dixerunt quis est de universis tribubus Israhel qui non ascendit ad Dominum in Maspha et ecce inventi sunt habitatores Iabisgalaad in illo exercitu non fuisse</span></p>
<p id="deuteronomy-21-9"><span class="verse-num">21:9</span> <span class="verse-body">eo quoque tempore cum essent in Silo nullus ex eis ibi reppertus est</span></p>
<p id="deuteronomy-21-10"><span class="verse-num">21:10</span> <span class="verse-body">miserunt itaque decem milia viros robustissimos et praeceperunt eis ite et percutite habitatores Iabisgalaad in ore gladii tam uxores quam parvulos eorum</span></p>
<p id="deuteronomy-21-11"><span class="verse-num">21:11</span> <span class="verse-body">et hoc erit quod observare debetis omne generis masculini et mulieres quae cognoverunt viros interficite</span></p>
<p id="deuteronomy-21-12"><span class="verse-num">21:12</span> <span class="verse-body">inventaeque sunt de Iabisgalaad quadringentae virgines quae nescierunt viri torum et adduxerunt eas in castra in Silo in terra Chanaan</span></p>
<p id="deuteronomy-21-13"><span class="verse-num">21:13</span> <span class="verse-body">miseruntque nuntios ad filios Beniamin qui erant in petra Remmon et praeceperunt eis ut eos in pace susciperent</span></p>
<p id="deuteronomy-21-14"><span class="verse-num">21:14</span> <span class="verse-body">veneruntque filii Beniamin in illo tempore et datae sunt eis uxores de filiabus Iabisgalaad alias autem non reppererunt quas simili modo traderent</span></p>
<p id="deuteronomy-21-15"><span class="verse-num">21:15</span> <span class="verse-body">universusque Israhel valde doluit et egit paenitudinem super interfectione unius tribus ex Israhel</span></p>
<p id="deuteronomy-21-16"><span class="verse-num">21:16</span> <span class="verse-body">dixeruntque maiores natu quid faciemus reliquis qui non acceperunt uxores omnes in Beniamin feminae conciderunt</span></p>
<p id="deuteronomy-21-17"><span class="verse-num">21:17</span> <span class="verse-body">et magna nobis cura ingentique studio providendum est ne una tribus deleatur ex Israhel</span></p>
<p id="deuteronomy-21-18"><span class="verse-num">21:18</span> <span class="verse-body">filias nostras eis dare non possumus constricti iuramento et maledictione qua diximus maledictus qui dederit de filiabus suis uxorem Beniamin</span></p>
<p id="deuteronomy-21-19"><span class="verse-num">21:19</span> <span class="verse-body">ceperuntque consilium atque dixerunt ecce sollemnitas Domini est in Silo anniversaria quae sita est ad septentrionem urbis Bethel et ad orientalem plagam viae quae de Bethel tendit ad Sycimam et ad meridiem oppidi Lebona</span></p>
<p id="deuteronomy-21-20"><span class="verse-num">21:20</span> <span class="verse-body">praeceperuntque filiis Beniamin atque dixerunt ite et latete in vineis</span></p>
<p id="deuteronomy-21-21"><span class="verse-num">21:21</span> <span class="verse-body">cumque videritis filias Silo ad ducendos choros ex more procedere exite repente de vineis et rapite eas singuli uxores singulas et pergite in terram Beniamin</span></p>
<p id="deuteronomy-21-22"><span class="verse-num">21:22</span> <span class="verse-body">cumque venerint patres earum ac fratres et adversum vos queri coeperint atque iurgari dicemus eis miseremini eorum non enim rapuerunt eas iure bellantium atque victorum sed rogantibus ut acciperent non dedistis et a vestra parte peccatum est</span></p>
<p id="deuteronomy-21-23"><span class="verse-num">21:23</span> <span class="verse-body">feceruntque filii Beniamin ut sibi fuerat imperatum et iuxta numerum suum rapuerunt sibi de his quae ducebant choros uxores singulas abieruntque in possessionem suam aedificantes urbes et habitantes in eis __________________________________________________________________</span></p>
