<h1>1 Kings</h1>
<p class="chapters"><a href="#1-kings-ch-1">1</a> <a href="#1-kings-ch-2">2</a> <a href="#1-kings-ch-3">3</a> <a href="#1-kings-ch-4">4</a> <a href="#1-kings-ch-5">5</a> <a href="#1-kings-ch-6">6</a> <a href="#1-kings-ch-7">7</a> <a href="#1-kings-ch-8">8</a> <a href="#1-kings-ch-9">9</a> <a href="#1-kings-ch-10">10</a> <a href="#1-kings-ch-11">11</a> <a href="#1-kings-ch-12">12</a> <a href="#1-kings-ch-13">13</a> <a href="#1-kings-ch-14">14</a> <a href="#1-kings-ch-15">15</a> <a href="#1-kings-ch-16">16</a> <a href="#1-kings-ch-17">17</a> <a href="#1-kings-ch-18">18</a> <a href="#1-kings-ch-19">19</a> <a href="#1-kings-ch-20">20</a> <a href="#1-kings-ch-21">21</a> <a href="#1-kings-ch-22">22</a></p>
<h2 id="1-kings-ch-1">Chapter 1</h2>
<p class="verses"><a href="#1-kings-1-1">1</a> <a href="#1-kings-1-2">2</a> <a href="#1-kings-1-3">3</a> <a href="#1-kings-1-4">4</a> <a href="#1-kings-1-5">5</a> <a href="#1-kings-1-6">6</a> <a href="#1-kings-1-7">7</a> <a href="#1-kings-1-8">8</a> <a href="#1-kings-1-9">9</a> <a href="#1-kings-1-10">10</a> <a href="#1-kings-1-11">11</a> <a href="#1-kings-1-12">12</a> <a href="#1-kings-1-13">13</a> <a href="#1-kings-1-14">14</a> <a href="#1-kings-1-15">15</a> <a href="#1-kings-1-16">16</a> <a href="#1-kings-1-17">17</a> <a href="#1-kings-1-18">18</a> <a href="#1-kings-1-19">19</a> <a href="#1-kings-1-20">20</a> <a href="#1-kings-1-21">21</a> <a href="#1-kings-1-22">22</a> <a href="#1-kings-1-23">23</a> <a href="#1-kings-1-24">24</a> <a href="#1-kings-1-25">25</a> <a href="#1-kings-1-26">26</a> <a href="#1-kings-1-27">27</a> <a href="#1-kings-1-28">28</a> <a href="#1-kings-1-29">29</a> <a href="#1-kings-1-30">30</a> <a href="#1-kings-1-31">31</a> <a href="#1-kings-1-32">32</a> <a href="#1-kings-1-33">33</a> <a href="#1-kings-1-34">34</a> <a href="#1-kings-1-35">35</a> <a href="#1-kings-1-36">36</a> <a href="#1-kings-1-37">37</a> <a href="#1-kings-1-38">38</a> <a href="#1-kings-1-39">39</a> <a href="#1-kings-1-40">40</a> <a href="#1-kings-1-41">41</a> <a href="#1-kings-1-42">42</a> <a href="#1-kings-1-43">43</a> <a href="#1-kings-1-44">44</a> <a href="#1-kings-1-45">45</a> <a href="#1-kings-1-46">46</a> <a href="#1-kings-1-47">47</a> <a href="#1-kings-1-48">48</a> <a href="#1-kings-1-49">49</a> <a href="#1-kings-1-50">50</a> <a href="#1-kings-1-51">51</a> <a href="#1-kings-1-52">52</a> <a href="#1-kings-1-53">53</a></p>
<p id="1-kings-1-1"><span class="verse-num">1:1</span> <span class="verse-body">et rex David senuerat habebatque aetatis plurimos dies cumque operiretur vestibus non calefiebat</span></p>
<p id="1-kings-1-2"><span class="verse-num">1:2</span> <span class="verse-body">dixerunt ergo ei servi sui quaeramus domino nostro regi adulescentulam virginem et stet coram rege et foveat eum dormiatque in sinu tuo et calefaciat dominum nostrum regem</span></p>
<p id="1-kings-1-3"><span class="verse-num">1:3</span> <span class="verse-body">quaesierunt igitur adulescentulam speciosam in omnibus finibus Israhel et invenerunt Abisag Sunamitin et adduxerunt eam ad regem</span></p>
<p id="1-kings-1-4"><span class="verse-num">1:4</span> <span class="verse-body">erat autem puella pulchra nimis dormiebatque cum rege et ministrabat ei rex vero non cognovit eam</span></p>
<p id="1-kings-1-5"><span class="verse-num">1:5</span> <span class="verse-body">Adonias autem filius Aggith elevabatur dicens ego regnabo fecitque sibi currum et equites et quinquaginta viros qui ante eum currerent</span></p>
<p id="1-kings-1-6"><span class="verse-num">1:6</span> <span class="verse-body">nec corripuit eum pater suus aliquando dicens quare hoc fecisti erat autem et ipse pulcher valde secundus natu post Absalom</span></p>
<p id="1-kings-1-7"><span class="verse-num">1:7</span> <span class="verse-body">et sermo ei cum Ioab filio Sarviae et cum Abiathar sacerdote qui adiuvabant partes Adoniae</span></p>
<p id="1-kings-1-8"><span class="verse-num">1:8</span> <span class="verse-body">Sadoc vero sacerdos et Banaias filius Ioiadae et Nathan propheta et Semei et Rhei et robur exercitus David non erat cum Adonia</span></p>
<p id="1-kings-1-9"><span class="verse-num">1:9</span> <span class="verse-body">immolatis ergo Adonias arietibus et vitulis et universis pinguibus iuxta lapidem Zoheleth qui erat vicinus fonti Rogel vocavit universos fratres suos filios regis et omnes viros Iuda servos regis</span></p>
<p id="1-kings-1-10"><span class="verse-num">1:10</span> <span class="verse-body">Nathan autem prophetam et Banaiam et robustos quosque et Salomonem fratrem suum non vocavit</span></p>
<p id="1-kings-1-11"><span class="verse-num">1:11</span> <span class="verse-body">dixit itaque Nathan ad Bethsabee matrem Salomonis num audisti quod regnaverit Adonias filius Aggith et dominus noster David hoc ignorat</span></p>
<p id="1-kings-1-12"><span class="verse-num">1:12</span> <span class="verse-body">nunc ergo veni accipe a me consilium et salva animam tuam filiique tui Salomonis</span></p>
<p id="1-kings-1-13"><span class="verse-num">1:13</span> <span class="verse-body">vade et ingredere ad regem David et dic ei nonne tu domine mi rex iurasti mihi ancillae tuae dicens quod Salomon filius tuus regnabit post me et ipse sedebit in solio meo quare ergo regnavit Adonias</span></p>
<p id="1-kings-1-14"><span class="verse-num">1:14</span> <span class="verse-body">et adhuc ibi te loquente cum rege ego veniam post te et conplebo sermones tuos</span></p>
<p id="1-kings-1-15"><span class="verse-num">1:15</span> <span class="verse-body">ingressa est itaque Bethsabee ad regem in cubiculo rex autem senuerat nimis et Abisag Sunamitis ministrabat ei</span></p>
<p id="1-kings-1-16"><span class="verse-num">1:16</span> <span class="verse-body">inclinavit se Bethsabee et adoravit regem ad quam rex quid tibi inquit vis</span></p>
<p id="1-kings-1-17"><span class="verse-num">1:17</span> <span class="verse-body">quae respondens ait domine mi tu iurasti per Dominum Deum tuum ancillae tuae Salomon filius tuus regnabit post me et ipse sedebit in solio meo</span></p>
<p id="1-kings-1-18"><span class="verse-num">1:18</span> <span class="verse-body">et ecce nunc Adonias regnavit te domine mi rex ignorante</span></p>
<p id="1-kings-1-19"><span class="verse-num">1:19</span> <span class="verse-body">mactavit boves et pinguia quaeque et arietes plurimos et vocavit omnes filios regis Abiathar quoque sacerdotem et Ioab principem militiae Salomonem autem servum tuum non vocavit</span></p>
<p id="1-kings-1-20"><span class="verse-num">1:20</span> <span class="verse-body">verumtamen domine mi rex in te oculi respiciunt totius Israhel ut indices eis qui sedere debeat in solio tuo domine mi rex post te</span></p>
<p id="1-kings-1-21"><span class="verse-num">1:21</span> <span class="verse-body">eritque cum dormierit dominus meus rex cum patribus suis erimus ego et filius meus Salomon peccatores</span></p>
<p id="1-kings-1-22"><span class="verse-num">1:22</span> <span class="verse-body">adhuc illa loquente cum rege Nathan prophetes venit</span></p>
<p id="1-kings-1-23"><span class="verse-num">1:23</span> <span class="verse-body">et nuntiaverunt regi dicentes adest Nathan propheta cumque introisset ante conspectum regis et adorasset eum pronus in terram</span></p>
<p id="1-kings-1-24"><span class="verse-num">1:24</span> <span class="verse-body">dixit Nathan domine mi rex tu dixisti Adonias regnet post me et ipse sedeat super thronum meum</span></p>
<p id="1-kings-1-25"><span class="verse-num">1:25</span> <span class="verse-body">quia descendit hodie et immolavit boves et pinguia et arietes plurimos et vocavit universos filios regis et principes exercitus Abiathar quoque sacerdotem illisque vescentibus et bibentibus coram eo et dicentibus vivat rex Adonias</span></p>
<p id="1-kings-1-26"><span class="verse-num">1:26</span> <span class="verse-body">me servum tuum et Sadoc sacerdotem et Banaiam filium Ioiadae et Salomonem famulum tuum non vocavit</span></p>
<p id="1-kings-1-27"><span class="verse-num">1:27</span> <span class="verse-body">numquid a domino meo rege exivit hoc verbum et mihi non indicasti servo tuo qui sessurus esset super thronum domini mei regis post eum</span></p>
<p id="1-kings-1-28"><span class="verse-num">1:28</span> <span class="verse-body">et respondit rex David dicens vocate ad me Bethsabee quae cum fuisset ingressa coram rege et stetisset ante eum</span></p>
<p id="1-kings-1-29"><span class="verse-num">1:29</span> <span class="verse-body">iuravit rex et ait vivit Dominus qui eruit animam meam de omni angustia</span></p>
<p id="1-kings-1-30"><span class="verse-num">1:30</span> <span class="verse-body">quia sicut iuravi tibi per Dominum Deum Israhel dicens Salomon filius tuus regnabit post me et ipse sedebit super solium meum pro me sic faciam hodie</span></p>
<p id="1-kings-1-31"><span class="verse-num">1:31</span> <span class="verse-body">submissoque Bethsabee in terram vultu adoravit regem dicens vivat dominus meus rex David in aeternum</span></p>
<p id="1-kings-1-32"><span class="verse-num">1:32</span> <span class="verse-body">dixit quoque rex David vocate mihi Sadoc sacerdotem et Nathan propheten et Banaiam filium Ioiadae qui cum ingressi fuissent coram rege</span></p>
<p id="1-kings-1-33"><span class="verse-num">1:33</span> <span class="verse-body">dixit ad eos tollite vobiscum servos domini vestri et inponite Salomonem filium meum super mulam meam et ducite eum in Gion</span></p>
<p id="1-kings-1-34"><span class="verse-num">1:34</span> <span class="verse-body">et unguat eum ibi Sadoc sacerdos et Nathan propheta in regem super Israhel et canetis bucina atque dicetis vivat rex Salomon</span></p>
<p id="1-kings-1-35"><span class="verse-num">1:35</span> <span class="verse-body">et ascendetis post eum et veniet et sedebit super solium meum et ipse regnabit pro me illique praecipiam ut sit dux super Israhel et super Iudam</span></p>
<p id="1-kings-1-36"><span class="verse-num">1:36</span> <span class="verse-body">et respondit Banaias filius Ioiadae regi dicens amen sic loquatur Dominus Deus domini mei regis</span></p>
<p id="1-kings-1-37"><span class="verse-num">1:37</span> <span class="verse-body">quomodo fuit Dominus cum domino meo rege sic sit cum Salomone et sublimius faciat solium eius a solio domini mei regis David</span></p>
<p id="1-kings-1-38"><span class="verse-num">1:38</span> <span class="verse-body">descendit ergo Sadoc sacerdos et Nathan propheta et Banaias filius Ioiadae et Cherethi et Felethi et inposuerunt Salomonem super mulam regis David et adduxerunt eum in Gion</span></p>
<p id="1-kings-1-39"><span class="verse-num">1:39</span> <span class="verse-body">sumpsitque Sadoc sacerdos cornu olei de tabernaculo et unxit Salomonem et cecinerunt bucina et dixit omnis populus vivat rex Salomon</span></p>
<p id="1-kings-1-40"><span class="verse-num">1:40</span> <span class="verse-body">et ascendit universa multitudo post eum et populus canentium tibiis et laetantium gaudio magno et insonuit terra ad clamorem eorum</span></p>
<p id="1-kings-1-41"><span class="verse-num">1:41</span> <span class="verse-body">audivit autem Adonias et omnes qui invitati fuerant ab eo iamque convivium finitum erat sed et Ioab audita voce tubae ait quid sibi vult clamor civitatis tumultuantis</span></p>
<p id="1-kings-1-42"><span class="verse-num">1:42</span> <span class="verse-body">adhuc illo loquente Ionathan filius Abiathar sacerdotis venit cui dixit Adonias ingredere quia vir fortis es et bona nuntians</span></p>
<p id="1-kings-1-43"><span class="verse-num">1:43</span> <span class="verse-body">responditque Ionathan Adoniae nequaquam dominus enim noster rex David regem constituit Salomonem</span></p>
<p id="1-kings-1-44"><span class="verse-num">1:44</span> <span class="verse-body">misitque cum eo Sadoc sacerdotem et Nathan prophetam et Banaiam filium Ioiadae et Cherethi et Felethi et inposuerunt eum super mulam regis</span></p>
<p id="1-kings-1-45"><span class="verse-num">1:45</span> <span class="verse-body">unxeruntque eum Sadoc sacerdos et Nathan propheta regem in Gion et ascenderunt inde laetantes et insonuit civitas haec est vox quam audistis</span></p>
<p id="1-kings-1-46"><span class="verse-num">1:46</span> <span class="verse-body">sed et Salomon sedit super solio regni</span></p>
<p id="1-kings-1-47"><span class="verse-num">1:47</span> <span class="verse-body">et ingressi servi regis benedixerunt domino nostro regi David dicentes amplificet Deus nomen Salomonis super nomen tuum et magnificet thronum eius super thronum tuum et adoravit rex in lectulo suo</span></p>
<p id="1-kings-1-48"><span class="verse-num">1:48</span> <span class="verse-body">insuper et haec locutus est benedictus Dominus Deus Israhel qui dedit hodie sedentem in solio meo videntibus oculis meis</span></p>
<p id="1-kings-1-49"><span class="verse-num">1:49</span> <span class="verse-body">territi sunt ergo et surrexerunt omnes qui invitati fuerant ab Adonia et ivit unusquisque in viam suam</span></p>
<p id="1-kings-1-50"><span class="verse-num">1:50</span> <span class="verse-body">Adonias autem timens Salomonem surrexit et abiit tenuitque cornu altaris</span></p>
<p id="1-kings-1-51"><span class="verse-num">1:51</span> <span class="verse-body">et nuntiaverunt Salomoni dicentes ecce Adonias timens regem Salomonem tenuit cornu altaris dicens iuret mihi hodie rex Salomon quod non interficiat servum suum gladio</span></p>
<p id="1-kings-1-52"><span class="verse-num">1:52</span> <span class="verse-body">dixitque Salomon si fuerit vir bonus non cadet ne unus quidem capillus eius in terram sin autem malum inventum fuerit in eo morietur</span></p>
<p id="1-kings-1-53"><span class="verse-num">1:53</span> <span class="verse-body">misit ergo rex Salomon et eduxit eum ab altari et ingressus adoravit regem Salomonem dixitque ei Salomon vade in domum tuam</span></p>
<h2 id="1-kings-ch-2">Chapter 2</h2>
<p class="verses"><a href="#1-kings-2-1">1</a> <a href="#1-kings-2-2">2</a> <a href="#1-kings-2-3">3</a> <a href="#1-kings-2-4">4</a> <a href="#1-kings-2-5">5</a> <a href="#1-kings-2-6">6</a> <a href="#1-kings-2-7">7</a> <a href="#1-kings-2-8">8</a> <a href="#1-kings-2-9">9</a> <a href="#1-kings-2-10">10</a> <a href="#1-kings-2-11">11</a> <a href="#1-kings-2-12">12</a> <a href="#1-kings-2-13">13</a> <a href="#1-kings-2-14">14</a> <a href="#1-kings-2-15">15</a> <a href="#1-kings-2-16">16</a> <a href="#1-kings-2-17">17</a> <a href="#1-kings-2-18">18</a> <a href="#1-kings-2-19">19</a> <a href="#1-kings-2-20">20</a> <a href="#1-kings-2-21">21</a> <a href="#1-kings-2-22">22</a> <a href="#1-kings-2-23">23</a> <a href="#1-kings-2-24">24</a> <a href="#1-kings-2-25">25</a> <a href="#1-kings-2-26">26</a> <a href="#1-kings-2-27">27</a> <a href="#1-kings-2-28">28</a> <a href="#1-kings-2-29">29</a> <a href="#1-kings-2-30">30</a> <a href="#1-kings-2-31">31</a> <a href="#1-kings-2-32">32</a> <a href="#1-kings-2-33">33</a> <a href="#1-kings-2-34">34</a> <a href="#1-kings-2-35">35</a> <a href="#1-kings-2-36">36</a> <a href="#1-kings-2-37">37</a> <a href="#1-kings-2-38">38</a> <a href="#1-kings-2-39">39</a> <a href="#1-kings-2-40">40</a> <a href="#1-kings-2-41">41</a> <a href="#1-kings-2-42">42</a> <a href="#1-kings-2-43">43</a> <a href="#1-kings-2-44">44</a> <a href="#1-kings-2-45">45</a> <a href="#1-kings-2-46">46</a></p>
<p id="1-kings-2-1"><span class="verse-num">2:1</span> <span class="verse-body">adpropinquaverant autem dies David ut moreretur praecepitque Salomoni filio suo dicens</span></p>
<p id="1-kings-2-2"><span class="verse-num">2:2</span> <span class="verse-body">ego ingredior viam universae terrae confortare et esto vir</span></p>
<p id="1-kings-2-3"><span class="verse-num">2:3</span> <span class="verse-body">et observa custodias Domini Dei tui ut ambules in viis eius et custodias caerimonias eius et praecepta eius et iudicia et testimonia sicut scriptum est in lege Mosi ut intellegas universa quae facis et quocumque te verteris</span></p>
<p id="1-kings-2-4"><span class="verse-num">2:4</span> <span class="verse-body">ut confirmet Dominus sermones suos quos locutus est de me dicens si custodierint filii tui viam suam et ambulaverint coram me in veritate in omni corde suo et in omni anima sua non auferetur tibi vir de solio Israhel</span></p>
<p id="1-kings-2-5"><span class="verse-num">2:5</span> <span class="verse-body">tu quoque nosti quae fecerit mihi Ioab filius Sarviae quae fecerit duobus principibus exercitus Israhel Abner filio Ner et Amasa filio Iether quos occidit et effudit sanguinem belli in pace et posuit cruorem proelii in balteo suo qui erat circa lumbos eius et in calciamento suo quod erat in pedibus eius</span></p>
<p id="1-kings-2-6"><span class="verse-num">2:6</span> <span class="verse-body">facies ergo iuxta sapientiam tuam et non deduces canitiem eius pacifice ad inferos</span></p>
<p id="1-kings-2-7"><span class="verse-num">2:7</span> <span class="verse-body">sed et filiis Berzellai Galaaditis reddes gratiam eruntque comedentes in mensa tua occurrerunt enim mihi quando fugiebam a facie Absalom fratris tui</span></p>
<p id="1-kings-2-8"><span class="verse-num">2:8</span> <span class="verse-body">habes quoque apud te Semei filium Gera filii Iemini de Baurim qui maledixit mihi maledictione pessima quando ibam ad Castra sed quia descendit mihi in occursum cum transirem Iordanem et iuravi ei per Dominum dicens non te interficiam gladio</span></p>
<p id="1-kings-2-9"><span class="verse-num">2:9</span> <span class="verse-body">tu noli pati esse eum innoxium vir autem sapiens es et scies quae facias ei deducesque canos eius cum sanguine ad infernum</span></p>
<p id="1-kings-2-10"><span class="verse-num">2:10</span> <span class="verse-body">dormivit igitur David cum patribus suis et sepultus est in civitate David</span></p>
<p id="1-kings-2-11"><span class="verse-num">2:11</span> <span class="verse-body">dies autem quibus regnavit David super Israhel quadraginta anni sunt in Hebron regnavit septem annis in Hierusalem triginta tribus</span></p>
<p id="1-kings-2-12"><span class="verse-num">2:12</span> <span class="verse-body">Salomon autem sedit super thronum David patris sui et firmatum est regnum eius nimis</span></p>
<p id="1-kings-2-13"><span class="verse-num">2:13</span> <span class="verse-body">et ingressus est Adonias filius Aggith ad Bethsabee matrem Salomonis quae dixit ei pacificusne ingressus tuus qui respondit pacificus</span></p>
<p id="1-kings-2-14"><span class="verse-num">2:14</span> <span class="verse-body">addiditque sermo mihi est ad te cui ait loquere et ille</span></p>
<p id="1-kings-2-15"><span class="verse-num">2:15</span> <span class="verse-body">tu inquit nosti quia meum erat regnum et me proposuerat omnis Israhel sibi in regem sed translatum est regnum et factum est fratris mei a Domino enim constitutum est ei</span></p>
<p id="1-kings-2-16"><span class="verse-num">2:16</span> <span class="verse-body">nunc ergo petitionem unam deprecor a te ne confundas faciem meam quae dixit ad eum loquere</span></p>
<p id="1-kings-2-17"><span class="verse-num">2:17</span> <span class="verse-body">et ille ait precor ut dicas Salomoni regi neque enim negare tibi quicquam potest ut det mihi Abisag Sunamitin uxorem</span></p>
<p id="1-kings-2-18"><span class="verse-num">2:18</span> <span class="verse-body">et ait Bethsabee bene ego loquar pro te regi</span></p>
<p id="1-kings-2-19"><span class="verse-num">2:19</span> <span class="verse-body">venit ergo Bethsabee ad regem Salomonem ut loqueretur ei pro Adonia et surrexit rex in occursum eius adoravitque eam et sedit super thronum suum positus quoque est thronus matri regis quae sedit ad dexteram eius</span></p>
<p id="1-kings-2-20"><span class="verse-num">2:20</span> <span class="verse-body">dixitque ei petitionem unam parvulam ego deprecor a te ne confundas faciem meam dixit ei rex pete mater mi neque enim fas est ut avertam faciem tuam</span></p>
<p id="1-kings-2-21"><span class="verse-num">2:21</span> <span class="verse-body">quae ait detur Abisag Sunamitis Adoniae fratri tuo uxor</span></p>
<p id="1-kings-2-22"><span class="verse-num">2:22</span> <span class="verse-body">responditque rex Salomon et dixit matri suae quare postulas Abisag Sunamitin Adoniae postula ei et regnum ipse est enim frater meus maior me et habet Abiathar sacerdotem et Ioab filium Sarviae</span></p>
<p id="1-kings-2-23"><span class="verse-num">2:23</span> <span class="verse-body">iuravit itaque rex Salomon per Dominum dicens haec faciat mihi Deus et haec addat quia contra animam suam locutus est Adonias verbum hoc</span></p>
<p id="1-kings-2-24"><span class="verse-num">2:24</span> <span class="verse-body">et nunc vivit Dominus qui firmavit me et conlocavit super solium David patris mei et qui fecit mihi domum sicut locutus est quia hodie occidetur Adonias</span></p>
<p id="1-kings-2-25"><span class="verse-num">2:25</span> <span class="verse-body">misitque rex Salomon per manum Banaiae filii Ioiadae qui interfecit eum et mortuus est</span></p>
<p id="1-kings-2-26"><span class="verse-num">2:26</span> <span class="verse-body">Abiathar quoque sacerdoti dixit rex vade in Anathot ad agrum tuum es quidem vir mortis sed hodie te non interficiam quia portasti arcam Domini Dei coram David patre meo et sustinuisti laborem in omnibus in quibus laboravit pater meus</span></p>
<p id="1-kings-2-27"><span class="verse-num">2:27</span> <span class="verse-body">eiecit ergo Salomon Abiathar ut non esset sacerdos Domini ut impleretur sermo Domini quem locutus est super domum Heli in Silo</span></p>
<p id="1-kings-2-28"><span class="verse-num">2:28</span> <span class="verse-body">venit autem nuntius ad Ioab quod Ioab declinasset post Adoniam et post Absalom non declinasset fugit ergo Ioab in tabernaculum Domini et adprehendit cornu altaris</span></p>
<p id="1-kings-2-29"><span class="verse-num">2:29</span> <span class="verse-body">nuntiatumque est regi Salomoni quod fugisset Ioab in tabernaculum Domini et esset iuxta altare misitque Salomon Banaiam filium Ioiadae dicens vade interfice eum</span></p>
<p id="1-kings-2-30"><span class="verse-num">2:30</span> <span class="verse-body">venit Banaias ad tabernaculum Domini et dixit ei haec dicit rex egredere qui ait non egrediar sed hic moriar renuntiavit Banaias regi sermonem dicens haec locutus est Ioab et haec respondit mihi</span></p>
<p id="1-kings-2-31"><span class="verse-num">2:31</span> <span class="verse-body">dixitque ei rex fac sicut locutus est et interfice eum et sepeli et amovebis sanguinem innocentem qui effusus est a Ioab a me et a domo patris mei</span></p>
<p id="1-kings-2-32"><span class="verse-num">2:32</span> <span class="verse-body">et reddat Dominus sanguinem eius super caput eius quia interfecit duos viros iustos melioresque se et occidit eos gladio patre meo David ignorante Abner filium Ner principem militiae Israhel et Amasa filium Iether principem exercitus Iuda</span></p>
<p id="1-kings-2-33"><span class="verse-num">2:33</span> <span class="verse-body">et revertetur sanguis illorum in caput Ioab et in caput seminis eius in sempiternum David autem et semini eius et domui et throno illius sit pax usque in aeternum a Domino</span></p>
<p id="1-kings-2-34"><span class="verse-num">2:34</span> <span class="verse-body">ascendit itaque Banaias filius Ioiadae et adgressus eum interfecit sepultusque est in domo sua in deserto</span></p>
<p id="1-kings-2-35"><span class="verse-num">2:35</span> <span class="verse-body">et constituit rex Banaiam filium Ioiadae pro eo super exercitum et Sadoc sacerdotem posuit pro Abiathar</span></p>
<p id="1-kings-2-36"><span class="verse-num">2:36</span> <span class="verse-body">misit quoque rex et vocavit Semei dixitque ei aedifica tibi domum in Hierusalem et habita ibi et non egredieris inde huc atque illuc</span></p>
<p id="1-kings-2-37"><span class="verse-num">2:37</span> <span class="verse-body">quacumque autem die egressus fueris et transieris torrentem Cedron scito te interficiendum sanguis tuus erit super caput tuum</span></p>
<p id="1-kings-2-38"><span class="verse-num">2:38</span> <span class="verse-body">dixitque Semei regi bonus sermo sicut locutus est dominus meus rex sic faciet servus tuus habitavit itaque Semei in Hierusalem diebus multis</span></p>
<p id="1-kings-2-39"><span class="verse-num">2:39</span> <span class="verse-body">factum est autem post annos tres ut fugerent servi Semei ad Achis filium Maacha regem Geth nuntiatumque est Semei quod servi eius essent in Geth</span></p>
<p id="1-kings-2-40"><span class="verse-num">2:40</span> <span class="verse-body">et surrexit Semei et stravit asinum suum ivitque in Geth ad Achis ad requirendos servos suos et adduxit eos de Geth</span></p>
<p id="1-kings-2-41"><span class="verse-num">2:41</span> <span class="verse-body">nuntiatum est autem Salomoni quod isset Semei in Geth de Hierusalem et redisset</span></p>
<p id="1-kings-2-42"><span class="verse-num">2:42</span> <span class="verse-body">et mittens vocavit eum dixitque illi nonne testificatus sum tibi per Dominum et praedixi tibi quacumque die egressus ieris huc et illuc scito te esse moriturum et respondisti mihi bonus sermo audivi</span></p>
<p id="1-kings-2-43"><span class="verse-num">2:43</span> <span class="verse-body">quare ergo non custodisti iusiurandum Domini et praeceptum quod praeceperam tibi</span></p>
<p id="1-kings-2-44"><span class="verse-num">2:44</span> <span class="verse-body">dixitque rex ad Semei tu nosti omne malum cuius tibi conscium est cor tuum quod fecisti David patri meo reddidit Dominus malitiam tuam in caput tuum</span></p>
<p id="1-kings-2-45"><span class="verse-num">2:45</span> <span class="verse-body">et rex Salomon benedictus et thronus David erit stabilis coram Domino usque in sempiternum</span></p>
<p id="1-kings-2-46"><span class="verse-num">2:46</span> <span class="verse-body">iussit itaque rex Banaiae filio Ioiadae qui egressus percussit eum et mortuus est</span></p>
<h2 id="1-kings-ch-3">Chapter 3</h2>
<p class="verses"><a href="#1-kings-3-1">1</a> <a href="#1-kings-3-2">2</a> <a href="#1-kings-3-3">3</a> <a href="#1-kings-3-4">4</a> <a href="#1-kings-3-5">5</a> <a href="#1-kings-3-6">6</a> <a href="#1-kings-3-7">7</a> <a href="#1-kings-3-8">8</a> <a href="#1-kings-3-9">9</a> <a href="#1-kings-3-10">10</a> <a href="#1-kings-3-11">11</a> <a href="#1-kings-3-12">12</a> <a href="#1-kings-3-13">13</a> <a href="#1-kings-3-14">14</a> <a href="#1-kings-3-15">15</a> <a href="#1-kings-3-16">16</a> <a href="#1-kings-3-17">17</a> <a href="#1-kings-3-18">18</a> <a href="#1-kings-3-19">19</a> <a href="#1-kings-3-20">20</a> <a href="#1-kings-3-21">21</a> <a href="#1-kings-3-22">22</a> <a href="#1-kings-3-23">23</a> <a href="#1-kings-3-24">24</a> <a href="#1-kings-3-25">25</a> <a href="#1-kings-3-26">26</a> <a href="#1-kings-3-27">27</a> <a href="#1-kings-3-28">28</a></p>
<p id="1-kings-3-1"><span class="verse-num">3:1</span> <span class="verse-body">confirmatum est igitur regnum in manu Salomonis et adfinitate coniunctus est Pharaoni regi Aegypti accepit namque filiam eius et adduxit in civitatem David donec conpleret aedificans domum suam et domum Domini et murum Hierusalem per circuitum</span></p>
<p id="1-kings-3-2"><span class="verse-num">3:2</span> <span class="verse-body">et tamen populus immolabat in excelsis non enim aedificatum erat templum nomini Domini usque in die illo</span></p>
<p id="1-kings-3-3"><span class="verse-num">3:3</span> <span class="verse-body">dilexit autem Salomon Dominum ambulans in praeceptis David patris sui excepto quod in excelsis immolabat et accendebat thymiama</span></p>
<p id="1-kings-3-4"><span class="verse-num">3:4</span> <span class="verse-body">abiit itaque in Gabaon ut immolaret ibi illud quippe erat excelsum maximum mille hostias in holocaustum obtulit Salomon super altare illud in Gabaon</span></p>
<p id="1-kings-3-5"><span class="verse-num">3:5</span> <span class="verse-body">apparuit Dominus Salomoni per somnium nocte dicens postula quod vis ut dem tibi</span></p>
<p id="1-kings-3-6"><span class="verse-num">3:6</span> <span class="verse-body">et ait Salomon tu fecisti cum servo tuo David patre meo misericordiam magnam sicut ambulavit in conspectu tuo in veritate et iustitia et recto corde tecum custodisti ei misericordiam tuam grandem et dedisti ei filium sedentem super thronum eius sicut et hodie</span></p>
<p id="1-kings-3-7"><span class="verse-num">3:7</span> <span class="verse-body">et nunc Domine Deus tu regnare fecisti servum tuum pro David patre meo ego autem sum puer parvus et ignorans egressum et introitum meum</span></p>
<p id="1-kings-3-8"><span class="verse-num">3:8</span> <span class="verse-body">et servus tuus in medio est populi quem elegisti populi infiniti qui numerari et supputari non potest prae multitudine</span></p>
<p id="1-kings-3-9"><span class="verse-num">3:9</span> <span class="verse-body">dabis ergo servo tuo cor docile ut iudicare possit populum tuum et discernere inter malum et bonum quis enim potest iudicare populum istum populum tuum hunc multum</span></p>
<p id="1-kings-3-10"><span class="verse-num">3:10</span> <span class="verse-body">placuit ergo sermo coram Domino quod Salomon rem huiuscemodi postulasset</span></p>
<p id="1-kings-3-11"><span class="verse-num">3:11</span> <span class="verse-body">et dixit Deus Salomoni quia postulasti verbum hoc et non petisti tibi dies multos nec divitias aut animam inimicorum tuorum sed postulasti tibi sapientiam ad discernendum iudicium</span></p>
<p id="1-kings-3-12"><span class="verse-num">3:12</span> <span class="verse-body">ecce feci tibi secundum sermones tuos et dedi tibi cor sapiens et intellegens in tantum ut nullus ante te similis tui fuerit nec post te surrecturus sit</span></p>
<p id="1-kings-3-13"><span class="verse-num">3:13</span> <span class="verse-body">sed et haec quae non postulasti dedi tibi divitias scilicet et gloriam ut nemo fuerit similis tui in regibus cunctis retro diebus</span></p>
<p id="1-kings-3-14"><span class="verse-num">3:14</span> <span class="verse-body">si autem ambulaveris in viis meis et custodieris praecepta mea et mandata mea sicut ambulavit pater tuus longos faciam dies tuos</span></p>
<p id="1-kings-3-15"><span class="verse-num">3:15</span> <span class="verse-body">igitur evigilavit Salomon et intellexit quod esset somnium cumque venisset Hierusalem stetit coram arca foederis Domini et obtulit holocausta et fecit victimas pacificas et grande convivium universis famulis suis</span></p>
<p id="1-kings-3-16"><span class="verse-num">3:16</span> <span class="verse-body">tunc venerunt duae mulieres meretrices ad regem steteruntque coram eo</span></p>
<p id="1-kings-3-17"><span class="verse-num">3:17</span> <span class="verse-body">quarum una ait obsecro mi domine ego et mulier haec habitabamus in domo una et peperi apud eam in cubiculo</span></p>
<p id="1-kings-3-18"><span class="verse-num">3:18</span> <span class="verse-body">tertia vero die postquam ego peperi peperit et haec et eramus simul nullusque alius in domo nobiscum exceptis nobis duabus</span></p>
<p id="1-kings-3-19"><span class="verse-num">3:19</span> <span class="verse-body">mortuus est autem filius mulieris huius nocte dormiens quippe oppressit eum</span></p>
<p id="1-kings-3-20"><span class="verse-num">3:20</span> <span class="verse-body">et consurgens intempesta nocte silentio tulit filium meum de latere meo ancillae tuae dormientis et conlocavit in sinu suo suum autem filium qui erat mortuus posuit in sinu meo</span></p>
<p id="1-kings-3-21"><span class="verse-num">3:21</span> <span class="verse-body">cumque surrexissem mane ut darem lac filio meo apparuit mortuus quem diligentius intuens clara luce deprehendi non esse meum quem genueram</span></p>
<p id="1-kings-3-22"><span class="verse-num">3:22</span> <span class="verse-body">responditque altera mulier non est ita sed filius tuus mortuus est meus autem vivit e contrario illa dicebat mentiris filius quippe meus vivit et filius tuus mortuus est atque in hunc modum contendebant coram rege</span></p>
<p id="1-kings-3-23"><span class="verse-num">3:23</span> <span class="verse-body">tunc rex ait haec dicit filius meus vivit et filius tuus mortuus est et ista respondit non sed filius tuus mortuus est et filius meus vivit</span></p>
<p id="1-kings-3-24"><span class="verse-num">3:24</span> <span class="verse-body">dixit ergo rex adferte mihi gladium cumque adtulissent gladium coram rege</span></p>
<p id="1-kings-3-25"><span class="verse-num">3:25</span> <span class="verse-body">dividite inquit infantem vivum in duas partes et date dimidiam partem uni et dimidiam partem alteri</span></p>
<p id="1-kings-3-26"><span class="verse-num">3:26</span> <span class="verse-body">dixit autem mulier cuius filius erat vivus ad regem commota sunt quippe viscera eius super filio suo obsecro domine date illi infantem vivum et nolite interficere eum contra illa dicebat nec mihi nec tibi sit dividatur</span></p>
<p id="1-kings-3-27"><span class="verse-num">3:27</span> <span class="verse-body">respondens rex ait date huic infantem vivum et non occidatur haec est mater eius</span></p>
<p id="1-kings-3-28"><span class="verse-num">3:28</span> <span class="verse-body">audivit itaque omnis Israhel iudicium quod iudicasset rex et timuerunt regem videntes sapientiam Dei esse in eo ad faciendum iudicium</span></p>
<h2 id="1-kings-ch-4">Chapter 4</h2>
<p class="verses"><a href="#1-kings-4-1">1</a> <a href="#1-kings-4-2">2</a> <a href="#1-kings-4-3">3</a> <a href="#1-kings-4-4">4</a> <a href="#1-kings-4-5">5</a> <a href="#1-kings-4-6">6</a> <a href="#1-kings-4-7">7</a> <a href="#1-kings-4-8">8</a> <a href="#1-kings-4-9">9</a> <a href="#1-kings-4-10">10</a> <a href="#1-kings-4-11">11</a> <a href="#1-kings-4-12">12</a> <a href="#1-kings-4-13">13</a> <a href="#1-kings-4-14">14</a> <a href="#1-kings-4-15">15</a> <a href="#1-kings-4-16">16</a> <a href="#1-kings-4-17">17</a> <a href="#1-kings-4-18">18</a> <a href="#1-kings-4-19">19</a> <a href="#1-kings-4-20">20</a> <a href="#1-kings-4-21">21</a> <a href="#1-kings-4-22">22</a> <a href="#1-kings-4-23">23</a> <a href="#1-kings-4-24">24</a> <a href="#1-kings-4-25">25</a> <a href="#1-kings-4-26">26</a> <a href="#1-kings-4-27">27</a> <a href="#1-kings-4-28">28</a> <a href="#1-kings-4-29">29</a> <a href="#1-kings-4-30">30</a> <a href="#1-kings-4-31">31</a> <a href="#1-kings-4-32">32</a> <a href="#1-kings-4-33">33</a> <a href="#1-kings-4-34">34</a></p>
<p id="1-kings-4-1"><span class="verse-num">4:1</span> <span class="verse-body">erat autem rex Salomon regnans super omnem Israhel</span></p>
<p id="1-kings-4-2"><span class="verse-num">4:2</span> <span class="verse-body">et hii principes quos habebat Azarias filius Sadoc sacerdos</span></p>
<p id="1-kings-4-3"><span class="verse-num">4:3</span> <span class="verse-body">Helioreph et Ahia filii Sesa scribae Iosaphat filius Ahilud a commentariis</span></p>
<p id="1-kings-4-4"><span class="verse-num">4:4</span> <span class="verse-body">Banaias filius Ioiadae super exercitum Sadoc autem et Abiathar sacerdotes</span></p>
<p id="1-kings-4-5"><span class="verse-num">4:5</span> <span class="verse-body">Azarias filius Nathan super eos qui adsistebant regi Zabud filius Nathan sacerdos amicus regis</span></p>
<p id="1-kings-4-6"><span class="verse-num">4:6</span> <span class="verse-body">et Ahisar praepositus domus et Adoniram filius Abda super tributa</span></p>
<p id="1-kings-4-7"><span class="verse-num">4:7</span> <span class="verse-body">habebat autem Salomon duodecim praefectos super omnem Israhel qui praebebant annonam regi et domui eius per singulos enim menses in anno singuli necessaria ministrabant</span></p>
<p id="1-kings-4-8"><span class="verse-num">4:8</span> <span class="verse-body">et haec nomina eorum Benhur in monte Ephraim</span></p>
<p id="1-kings-4-9"><span class="verse-num">4:9</span> <span class="verse-body">Bendecar in Macces et in Salebbim et in Bethsemes et Helon Bethanan</span></p>
<p id="1-kings-4-10"><span class="verse-num">4:10</span> <span class="verse-body">Benesed in Araboth ipsius erat Soccho et omnis terra Epher</span></p>
<p id="1-kings-4-11"><span class="verse-num">4:11</span> <span class="verse-body">Benabinadab cuius omnis Nepthad Dor Tapheth filiam Salomonis habebat uxorem</span></p>
<p id="1-kings-4-12"><span class="verse-num">4:12</span> <span class="verse-body">Bana filius Ahilud regebat Thanac et Mageddo et universam Bethsan quae est iuxta Sarthana subter Hiezrahel a Bethsan usque Abelmeula e regione Iecmaan</span></p>
<p id="1-kings-4-13"><span class="verse-num">4:13</span> <span class="verse-body">Bengaber in Ramoth Galaad habebat Avothiair filii Manasse in Galaad ipse praeerat in omni regione Argob quae est in Basan sexaginta civitatibus magnis atque muratis quae habebant seras aereas</span></p>
<p id="1-kings-4-14"><span class="verse-num">4:14</span> <span class="verse-body">Ahinadab filius Addo praeerat in Manaim</span></p>
<p id="1-kings-4-15"><span class="verse-num">4:15</span> <span class="verse-body">Ahimaas in Nepthali sed et ipse habebat Basmath filiam Salomonis in coniugio</span></p>
<p id="1-kings-4-16"><span class="verse-num">4:16</span> <span class="verse-body">Baana filius Usi in Aser et in Balod</span></p>
<p id="1-kings-4-17"><span class="verse-num">4:17</span> <span class="verse-body">Iosaphat filius Pharue in Isachar</span></p>
<p id="1-kings-4-18"><span class="verse-num">4:18</span> <span class="verse-body">Semei filius Hela in Beniamin</span></p>
<p id="1-kings-4-19"><span class="verse-num">4:19</span> <span class="verse-body">Gaber filius Uri in terra Galaad in terra Seon regis Amorrei et Og regis Basan super omnia quae erant in illa terra</span></p>
<p id="1-kings-4-20"><span class="verse-num">4:20</span> <span class="verse-body">Iuda et Israhel innumerabiles sicut harena maris in multitudine comedentes et bibentes atque laetantes</span></p>
<p id="1-kings-4-21"><span class="verse-num">4:21</span> <span class="verse-body">Salomon autem erat in dicione sua habens omnia regna sicut a flumine terrae Philisthim usque ad terminum Aegypti offerentium sibi munera et servientium ei cunctis diebus vitae eius</span></p>
<p id="1-kings-4-22"><span class="verse-num">4:22</span> <span class="verse-body">erat autem cibus Salomonis per dies singulos triginta chori similae et sexaginta chori farinae</span></p>
<p id="1-kings-4-23"><span class="verse-num">4:23</span> <span class="verse-body">decem boves pingues et viginti boves pascuales et centum arietes excepta venatione cervorum caprearum atque bubalorum et avium altilium</span></p>
<p id="1-kings-4-24"><span class="verse-num">4:24</span> <span class="verse-body">ipse enim obtinebat omnem regionem quae erat trans flumen quasi a Thapsa usque Gazam et cunctos reges illarum regionum et habebat pacem ex omni parte in circuitu</span></p>
<p id="1-kings-4-25"><span class="verse-num">4:25</span> <span class="verse-body">habitabatque Iudas et Israhel absque timore ullo unusquisque sub vite sua et sub ficu sua a Dan usque Bersabee cunctis diebus Salomonis</span></p>
<p id="1-kings-4-26"><span class="verse-num">4:26</span> <span class="verse-body">et habebat Salomon quadraginta milia praesepia equorum currulium et duodecim milia equestrium</span></p>
<p id="1-kings-4-27"><span class="verse-num">4:27</span> <span class="verse-body">nutriebantque eos supradicti regis praefecti sed et necessaria mensae regis Salomonis cum ingenti cura praebebant in tempore suo</span></p>
<p id="1-kings-4-28"><span class="verse-num">4:28</span> <span class="verse-body">hordeum quoque et paleas equorum et iumentorum deferebant in locum ubi erat rex iuxta constitutum sibi</span></p>
<p id="1-kings-4-29"><span class="verse-num">4:29</span> <span class="verse-body">dedit quoque Deus sapientiam Salomoni et prudentiam multam nimis et latitudinem cordis quasi harenam quae est in litore maris</span></p>
<p id="1-kings-4-30"><span class="verse-num">4:30</span> <span class="verse-body">et praecedebat sapientia Salomonis sapientiam omnium Orientalium et Aegyptiorum</span></p>
<p id="1-kings-4-31"><span class="verse-num">4:31</span> <span class="verse-body">et erat sapientior cunctis hominibus sapientior Aethan Ezraita et Heman et Chalcal et Dorda filiis Maol et erat nominatus in universis gentibus per circuitum</span></p>
<p id="1-kings-4-32"><span class="verse-num">4:32</span> <span class="verse-body">locutus est quoque Salomon tria milia parabolas et fuerunt carmina eius quinque et mille</span></p>
<p id="1-kings-4-33"><span class="verse-num">4:33</span> <span class="verse-body">et disputavit super lignis a cedro quae est in Libano usque ad hysopum quae egreditur de pariete et disseruit de iumentis et volucribus et reptilibus et piscibus</span></p>
<p id="1-kings-4-34"><span class="verse-num">4:34</span> <span class="verse-body">et veniebant de cunctis populis ad audiendam sapientiam Salomonis et ab universis regibus terrae qui audiebant sapientiam eius</span></p>
<h2 id="1-kings-ch-5">Chapter 5</h2>
<p class="verses"><a href="#1-kings-5-1">1</a> <a href="#1-kings-5-2">2</a> <a href="#1-kings-5-3">3</a> <a href="#1-kings-5-4">4</a> <a href="#1-kings-5-5">5</a> <a href="#1-kings-5-6">6</a> <a href="#1-kings-5-7">7</a> <a href="#1-kings-5-8">8</a> <a href="#1-kings-5-9">9</a> <a href="#1-kings-5-10">10</a> <a href="#1-kings-5-11">11</a> <a href="#1-kings-5-12">12</a> <a href="#1-kings-5-13">13</a> <a href="#1-kings-5-14">14</a> <a href="#1-kings-5-15">15</a> <a href="#1-kings-5-16">16</a> <a href="#1-kings-5-17">17</a> <a href="#1-kings-5-18">18</a></p>
<p id="1-kings-5-1"><span class="verse-num">5:1</span> <span class="verse-body">misit quoque Hiram rex Tyri servos suos ad Salomonem audivit enim quod ipsum unxissent regem pro patre eius quia amicus fuerat Hiram David omni tempore</span></p>
<p id="1-kings-5-2"><span class="verse-num">5:2</span> <span class="verse-body">misit autem et Salomon ad Hiram dicens</span></p>
<p id="1-kings-5-3"><span class="verse-num">5:3</span> <span class="verse-body">tu scis voluntatem David patris mei et quia non potuerit aedificare domum nomini Domini Dei sui propter bella inminentia per circuitum donec daret Dominus eos sub vestigio pedum eius</span></p>
<p id="1-kings-5-4"><span class="verse-num">5:4</span> <span class="verse-body">nunc autem requiem dedit Deus meus mihi per circuitum non est Satan neque occursus malus</span></p>
<p id="1-kings-5-5"><span class="verse-num">5:5</span> <span class="verse-body">quam ob rem cogito aedificare templum nomini Domini Dei mei sicut locutus est Dominus David patri meo dicens filius tuus quem dabo pro te super solium tuum ipse aedificabit domum nomini meo</span></p>
<p id="1-kings-5-6"><span class="verse-num">5:6</span> <span class="verse-body">praecipe igitur ut praecidant mihi cedros de Libano et servi mei sint cum servis tuis mercedem autem servorum tuorum dabo tibi quamcumque praeceperis scis enim quoniam non est in populo meo vir qui noverit ligna caedere sicut Sidonii</span></p>
<p id="1-kings-5-7"><span class="verse-num">5:7</span> <span class="verse-body">cum ergo audisset Hiram verba Salomonis laetatus est valde et ait benedictus Dominus hodie qui dedit David filium sapientissimum super populum hunc plurimum</span></p>
<p id="1-kings-5-8"><span class="verse-num">5:8</span> <span class="verse-body">et misit Hiram ad Salomonem dicens audivi quaecumque mandasti mihi ego faciam omnem voluntatem tuam in lignis cedrinis et abiegnis</span></p>
<p id="1-kings-5-9"><span class="verse-num">5:9</span> <span class="verse-body">servi mei deponent ea de Libano ad mare et ego conponam ea in ratibus in mari usque ad locum quem significaveris mihi et adplicabo ea ibi et tu tolles ea praebebisque necessaria mihi ut detur cibus domui meae</span></p>
<p id="1-kings-5-10"><span class="verse-num">5:10</span> <span class="verse-body">itaque Hiram dabat Salomoni ligna cedrina et ligna abiegna iuxta omnem voluntatem eius</span></p>
<p id="1-kings-5-11"><span class="verse-num">5:11</span> <span class="verse-body">Salomon autem praebebat Hiram viginti milia chororum tritici in cibum domui eius et viginti choros purissimi olei haec tribuebat Salomon Hiram per annos singulos</span></p>
<p id="1-kings-5-12"><span class="verse-num">5:12</span> <span class="verse-body">dedit quoque Dominus sapientiam Salomoni sicut locutus est ei et erat pax inter Hiram et Salomonem et percusserunt foedus ambo</span></p>
<p id="1-kings-5-13"><span class="verse-num">5:13</span> <span class="verse-body">legitque rex Salomon operas de omni Israhel et erat indictio triginta milia virorum</span></p>
<p id="1-kings-5-14"><span class="verse-num">5:14</span> <span class="verse-body">mittebatque eos in Libanum decem milia per menses singulos vicissim ita ut duobus mensibus essent in domibus suis et Adoniram erat super huiuscemodi indictione</span></p>
<p id="1-kings-5-15"><span class="verse-num">5:15</span> <span class="verse-body">fuerunt itaque Salomoni septuaginta milia eorum qui onera portabant et octoginta milia latomorum in monte</span></p>
<p id="1-kings-5-16"><span class="verse-num">5:16</span> <span class="verse-body">absque praepositis qui praeerant singulis operibus numero trium milium et trecentorum praecipientium populo et his qui faciebant opus</span></p>
<p id="1-kings-5-17"><span class="verse-num">5:17</span> <span class="verse-body">praecepitque rex ut tollerent lapides grandes lapides pretiosos in fundamentum templi et quadrarent eos</span></p>
<p id="1-kings-5-18"><span class="verse-num">5:18</span> <span class="verse-body">quos dolaverunt cementarii Salomonis et cementarii Hiram porro Biblii praeparaverunt ligna et lapides ad aedificandam domum</span></p>
<h2 id="1-kings-ch-6">Chapter 6</h2>
<p class="verses"><a href="#1-kings-6-1">1</a> <a href="#1-kings-6-2">2</a> <a href="#1-kings-6-3">3</a> <a href="#1-kings-6-4">4</a> <a href="#1-kings-6-5">5</a> <a href="#1-kings-6-6">6</a> <a href="#1-kings-6-7">7</a> <a href="#1-kings-6-8">8</a> <a href="#1-kings-6-9">9</a> <a href="#1-kings-6-10">10</a> <a href="#1-kings-6-11">11</a> <a href="#1-kings-6-12">12</a> <a href="#1-kings-6-13">13</a> <a href="#1-kings-6-14">14</a> <a href="#1-kings-6-15">15</a> <a href="#1-kings-6-16">16</a> <a href="#1-kings-6-17">17</a> <a href="#1-kings-6-18">18</a> <a href="#1-kings-6-19">19</a> <a href="#1-kings-6-20">20</a> <a href="#1-kings-6-21">21</a> <a href="#1-kings-6-22">22</a> <a href="#1-kings-6-23">23</a> <a href="#1-kings-6-24">24</a> <a href="#1-kings-6-25">25</a> <a href="#1-kings-6-26">26</a> <a href="#1-kings-6-27">27</a> <a href="#1-kings-6-28">28</a> <a href="#1-kings-6-29">29</a> <a href="#1-kings-6-30">30</a> <a href="#1-kings-6-31">31</a> <a href="#1-kings-6-32">32</a> <a href="#1-kings-6-33">33</a> <a href="#1-kings-6-34">34</a> <a href="#1-kings-6-35">35</a> <a href="#1-kings-6-36">36</a> <a href="#1-kings-6-37">37</a> <a href="#1-kings-6-38">38</a></p>
<p id="1-kings-6-1"><span class="verse-num">6:1</span> <span class="verse-body">factum est igitur quadringentesimo et octogesimo anno egressionis filiorum Israhel de terra Aegypti in anno quarto mense zio ipse est mensis secundus regis Salomonis super Israhel aedificare coepit domum Domino</span></p>
<p id="1-kings-6-2"><span class="verse-num">6:2</span> <span class="verse-body">domus autem quam aedificabat rex Salomon Domino habebat sexaginta cubitos in longitudine et viginti cubitos in latitudine et triginta cubitos in altitudine</span></p>
<p id="1-kings-6-3"><span class="verse-num">6:3</span> <span class="verse-body">et porticus erat ante templum viginti cubitorum longitudinis iuxta mensuram latitudinis templi et habebat decem cubitos latitudinis ante faciem templi</span></p>
<p id="1-kings-6-4"><span class="verse-num">6:4</span> <span class="verse-body">fecitque in templo fenestras obliquas</span></p>
<p id="1-kings-6-5"><span class="verse-num">6:5</span> <span class="verse-body">et aedificavit super parietem templi tabulata per gyrum in parietibus domus per circuitum templi et oraculi et fecit latera in circuitu</span></p>
<p id="1-kings-6-6"><span class="verse-num">6:6</span> <span class="verse-body">tabulatum quod subter erat quinque cubitos habebat latitudinis et medium tabulatum sex cubitorum latitudinis et tertium tabulatum septem habens cubitos latitudinis trabes autem posuit in domo per circuitum forinsecus ut non hererent muris templi</span></p>
<p id="1-kings-6-7"><span class="verse-num">6:7</span> <span class="verse-body">domus autem cum aedificaretur lapidibus dedolatis atque perfectis aedificata est et malleus et securis et omne ferramentum non sunt audita in domo cum aedificaretur</span></p>
<p id="1-kings-6-8"><span class="verse-num">6:8</span> <span class="verse-body">ostium lateris medii in parte erat domus dexterae et per cocleam ascendebant in medium cenaculum et a medio in tertium</span></p>
<p id="1-kings-6-9"><span class="verse-num">6:9</span> <span class="verse-body">et aedificavit domum et consummavit eam texit quoque domum laquearibus cedrinis</span></p>
<p id="1-kings-6-10"><span class="verse-num">6:10</span> <span class="verse-body">et aedificavit tabulatum super omnem domum quinque cubitis altitudinis et operuit domum lignis cedrinis</span></p>
<p id="1-kings-6-11"><span class="verse-num">6:11</span> <span class="verse-body">et factus est sermo Domini ad Salomonem dicens</span></p>
<p id="1-kings-6-12"><span class="verse-num">6:12</span> <span class="verse-body">domus haec quam aedificas si ambulaveris in praeceptis meis et iudicia mea feceris et custodieris omnia mandata mea gradiens per ea firmabo sermonem meum tibi quem locutus sum ad David patrem tuum</span></p>
<p id="1-kings-6-13"><span class="verse-num">6:13</span> <span class="verse-body">et habitabo in medio filiorum Israhel et non derelinquam populum meum Israhel</span></p>
<p id="1-kings-6-14"><span class="verse-num">6:14</span> <span class="verse-body">igitur aedificavit Salomon domum et consummavit eam</span></p>
<p id="1-kings-6-15"><span class="verse-num">6:15</span> <span class="verse-body">et aedificavit parietes domus intrinsecus tabulatis cedrinis a pavimento domus usque ad summitatem parietum et usque ad laquearia operuit lignis intrinsecus et texit pavimentum domus tabulis abiegnis</span></p>
<p id="1-kings-6-16"><span class="verse-num">6:16</span> <span class="verse-body">aedificavitque viginti cubitorum ad posteriorem partem templi tabulata cedrina a pavimento usque ad superiora et fecit interiorem domum oraculi in sanctum sanctorum</span></p>
<p id="1-kings-6-17"><span class="verse-num">6:17</span> <span class="verse-body">porro quadraginta cubitorum erat ipsum templum pro foribus oraculi</span></p>
<p id="1-kings-6-18"><span class="verse-num">6:18</span> <span class="verse-body">et cedro omnis domus intrinsecus vestiebatur habens tornaturas suas et iuncturas fabrefactas et celaturas eminentes omnia cedrinis tabulis vestiebantur nec omnino lapis apparere poterat in pariete</span></p>
<p id="1-kings-6-19"><span class="verse-num">6:19</span> <span class="verse-body">oraculum autem in medio domus in interiori parte fecerat ut poneret ibi arcam foederis Domini</span></p>
<p id="1-kings-6-20"><span class="verse-num">6:20</span> <span class="verse-body">porro oraculum habebat viginti cubitos longitudinis et viginti cubitos latitudinis et viginti cubitos altitudinis et operuit illud atque vestivit auro purissimo sed et altare vestivit cedro</span></p>
<p id="1-kings-6-21"><span class="verse-num">6:21</span> <span class="verse-body">domum quoque ante oraculum operuit auro purissimo et adfixit lamminas clavis aureis</span></p>
<p id="1-kings-6-22"><span class="verse-num">6:22</span> <span class="verse-body">nihilque erat in templo quod non auro tegeretur sed et totum altare oraculi texit auro</span></p>
<p id="1-kings-6-23"><span class="verse-num">6:23</span> <span class="verse-body">et fecit in oraculo duo cherubin de lignis olivarum decem cubitorum altitudinis</span></p>
<p id="1-kings-6-24"><span class="verse-num">6:24</span> <span class="verse-body">quinque cubitorum ala cherub una et quinque cubitorum ala cherub altera id est decem cubitos habentes a summitate alae usque ad alae alterius summitatem</span></p>
<p id="1-kings-6-25"><span class="verse-num">6:25</span> <span class="verse-body">decem quoque cubitorum erat cherub secundus mensura pari et opus unum erat in duobus cherubin</span></p>
<p id="1-kings-6-26"><span class="verse-num">6:26</span> <span class="verse-body">id est altitudinem habebat unus cherub decem cubitorum et similiter cherub secundus</span></p>
<p id="1-kings-6-27"><span class="verse-num">6:27</span> <span class="verse-body">posuitque cherubin in medio templi interioris extendebant autem alas suas cherubin et tangebat ala una parietem et ala cherub secundi tangebat parietem alterum alae autem alterae in media parte templi se invicem contingebant</span></p>
<p id="1-kings-6-28"><span class="verse-num">6:28</span> <span class="verse-body">texit quoque cherubin auro</span></p>
<p id="1-kings-6-29"><span class="verse-num">6:29</span> <span class="verse-body">et omnes parietes templi per circuitum scalpsit variis celaturis et torno et fecit in eis cherubin et palmas et picturas varias quasi prominentes de pariete et egredientes</span></p>
<p id="1-kings-6-30"><span class="verse-num">6:30</span> <span class="verse-body">sed et pavimentum domus texit auro intrinsecus et extrinsecus</span></p>
<p id="1-kings-6-31"><span class="verse-num">6:31</span> <span class="verse-body">et in ingressu oraculi fecit ostiola de lignis olivarum postesque angulorum quinque</span></p>
<p id="1-kings-6-32"><span class="verse-num">6:32</span> <span class="verse-body">et duo ostia de lignis olivarum et scalpsit in eis picturam cherubin et palmarum species et anaglyfa valde prominentia et texit ea auro et operuit tam cherubin quam palmas et cetera auro</span></p>
<p id="1-kings-6-33"><span class="verse-num">6:33</span> <span class="verse-body">fecitque in introitum templi postes de lignis olivarum quadrangulatos</span></p>
<p id="1-kings-6-34"><span class="verse-num">6:34</span> <span class="verse-body">et duo ostia de lignis abiegnis altrinsecus et utrumque ostium duplex erat et se invicem tenens aperiebatur</span></p>
<p id="1-kings-6-35"><span class="verse-num">6:35</span> <span class="verse-body">et scalpsit cherubin et palmas et celaturas valde eminentes operuitque omnia lamminis aureis opere quadro ad regulam</span></p>
<p id="1-kings-6-36"><span class="verse-num">6:36</span> <span class="verse-body">et aedificavit atrium interius tribus ordinibus lapidum politorum et uno ordine lignorum cedri</span></p>
<p id="1-kings-6-37"><span class="verse-num">6:37</span> <span class="verse-body">anno quarto fundata est domus Domini in mense zio</span></p>
<p id="1-kings-6-38"><span class="verse-num">6:38</span> <span class="verse-body">et in anno undecimo mense bul ipse est mensis octavus perfecta est domus in omni opere suo et in universis utensilibus aedificavitque eam annis septem</span></p>
<h2 id="1-kings-ch-7">Chapter 7</h2>
<p class="verses"><a href="#1-kings-7-1">1</a> <a href="#1-kings-7-2">2</a> <a href="#1-kings-7-3">3</a> <a href="#1-kings-7-4">4</a> <a href="#1-kings-7-5">5</a> <a href="#1-kings-7-6">6</a> <a href="#1-kings-7-7">7</a> <a href="#1-kings-7-8">8</a> <a href="#1-kings-7-9">9</a> <a href="#1-kings-7-10">10</a> <a href="#1-kings-7-11">11</a> <a href="#1-kings-7-12">12</a> <a href="#1-kings-7-13">13</a> <a href="#1-kings-7-14">14</a> <a href="#1-kings-7-15">15</a> <a href="#1-kings-7-16">16</a> <a href="#1-kings-7-17">17</a> <a href="#1-kings-7-18">18</a> <a href="#1-kings-7-19">19</a> <a href="#1-kings-7-20">20</a> <a href="#1-kings-7-21">21</a> <a href="#1-kings-7-22">22</a> <a href="#1-kings-7-23">23</a> <a href="#1-kings-7-24">24</a> <a href="#1-kings-7-25">25</a> <a href="#1-kings-7-26">26</a> <a href="#1-kings-7-27">27</a> <a href="#1-kings-7-28">28</a> <a href="#1-kings-7-29">29</a> <a href="#1-kings-7-30">30</a> <a href="#1-kings-7-31">31</a> <a href="#1-kings-7-32">32</a> <a href="#1-kings-7-33">33</a> <a href="#1-kings-7-34">34</a> <a href="#1-kings-7-35">35</a> <a href="#1-kings-7-36">36</a> <a href="#1-kings-7-37">37</a> <a href="#1-kings-7-38">38</a> <a href="#1-kings-7-39">39</a> <a href="#1-kings-7-40">40</a> <a href="#1-kings-7-41">41</a> <a href="#1-kings-7-42">42</a> <a href="#1-kings-7-43">43</a> <a href="#1-kings-7-44">44</a> <a href="#1-kings-7-45">45</a> <a href="#1-kings-7-46">46</a> <a href="#1-kings-7-47">47</a> <a href="#1-kings-7-48">48</a> <a href="#1-kings-7-49">49</a> <a href="#1-kings-7-50">50</a> <a href="#1-kings-7-51">51</a></p>
<p id="1-kings-7-1"><span class="verse-num">7:1</span> <span class="verse-body">domum autem suam aedificavit Salomon tredecim annis et ad perfectum usque perduxit</span></p>
<p id="1-kings-7-2"><span class="verse-num">7:2</span> <span class="verse-body">aedificavit quoque domum saltus Libani centum cubitorum longitudinis et quinquaginta cubitorum latitudinis et triginta cubitorum altitudinis et quattuor deambulacra inter columnas cedrinas ligna quippe cedrina exciderat in columnas</span></p>
<p id="1-kings-7-3"><span class="verse-num">7:3</span> <span class="verse-body">et tabulatis cedrinis vestivit totam cameram quae quadraginta quinque columnis sustentabatur unus autem ordo habebat columnas quindecim</span></p>
<p id="1-kings-7-4"><span class="verse-num">7:4</span> <span class="verse-body">contra se invicem positas</span></p>
<p id="1-kings-7-5"><span class="verse-num">7:5</span> <span class="verse-body">et e regione se respicientes aequali spatio inter columnas et super columnas quadrangulata ligna in cunctis aequalia</span></p>
<p id="1-kings-7-6"><span class="verse-num">7:6</span> <span class="verse-body">et porticum columnarum fecit quinquaginta cubitorum longitudinis et triginta cubitorum latitudinis et alteram porticum in facie maioris porticus et columnas et epistylia super columnas</span></p>
<p id="1-kings-7-7"><span class="verse-num">7:7</span> <span class="verse-body">porticum quoque solii in qua tribunal est fecit et texit lignis cedrinis a pavimento usque ad summitatem</span></p>
<p id="1-kings-7-8"><span class="verse-num">7:8</span> <span class="verse-body">et domuncula in qua sedetur ad iudicandum erat in media porticu simili opere domum quoque fecit filiae Pharaonis quam uxorem duxerat Salomon tali opere quali et hanc porticum</span></p>
<p id="1-kings-7-9"><span class="verse-num">7:9</span> <span class="verse-body">omnia lapidibus pretiosis qui ad normam quandam atque mensuram tam intrinsecus quam extrinsecus serrati erant a fundamento usque ad summitatem parietum et intrinsecus usque ad atrium maius</span></p>
<p id="1-kings-7-10"><span class="verse-num">7:10</span> <span class="verse-body">fundamenta autem de lapidibus pretiosis lapidibus magnis decem sive octo cubitorum</span></p>
<p id="1-kings-7-11"><span class="verse-num">7:11</span> <span class="verse-body">et desuper lapides pretiosi aequalis mensurae secti erant similiterque de cedro</span></p>
<p id="1-kings-7-12"><span class="verse-num">7:12</span> <span class="verse-body">et atrium maius rotundum trium ordinum de lapidibus sectis et unius ordinis dolata cedro necnon et in atrio domus Domini interiori et in porticu domus</span></p>
<p id="1-kings-7-13"><span class="verse-num">7:13</span> <span class="verse-body">misit quoque rex Salomon et tulit Hiram de Tyro</span></p>
<p id="1-kings-7-14"><span class="verse-num">7:14</span> <span class="verse-body">filium mulieris viduae de tribu Nepthali patre Tyrio artificem aerarium et plenum sapientia et intellegentia et doctrina ad faciendum omne opus ex aere qui cum venisset ad regem Salomonem fecit omne opus eius</span></p>
<p id="1-kings-7-15"><span class="verse-num">7:15</span> <span class="verse-body">et finxit duas columnas aereas decem et octo cubitorum altitudinis columnam unam et linea duodecim cubitorum ambiebat columnam utramque</span></p>
<p id="1-kings-7-16"><span class="verse-num">7:16</span> <span class="verse-body">duo quoque capitella fecit quae ponerentur super capita columnarum fusili aere quinque cubitorum altitudinis capitellum unum et quinque cubitorum altitudinis capitellum alterum</span></p>
<p id="1-kings-7-17"><span class="verse-num">7:17</span> <span class="verse-body">et quasi in modum retis et catenarum sibi invicem miro opere contextarum utrumque capitellum columnarum fusile erat septena versuum retiacula in capitello uno et septena retiacula in capitello altero</span></p>
<p id="1-kings-7-18"><span class="verse-num">7:18</span> <span class="verse-body">et perfecit columnas et duos ordines per circuitum retiaculorum singulorum ut tegerent capitella quae erant super summitatem malogranatorum eodem modo fecit et capitello secundo</span></p>
<p id="1-kings-7-19"><span class="verse-num">7:19</span> <span class="verse-body">capitella autem quae erant super capita columnarum quasi opere lilii fabricata erant in porticu quattuor cubitorum</span></p>
<p id="1-kings-7-20"><span class="verse-num">7:20</span> <span class="verse-body">et rursum alia capitella in summitate columnarum desuper iuxta mensuram columnae contra retiacula malogranatorum autem ducenti ordines erant in circuitu capitelli secundi</span></p>
<p id="1-kings-7-21"><span class="verse-num">7:21</span> <span class="verse-body">et statuit duas columnas in porticum templi cumque statuisset columnam dexteram vocavit eam nomine Iachin similiter erexit columnam secundam et vocavit nomen eius Booz</span></p>
<p id="1-kings-7-22"><span class="verse-num">7:22</span> <span class="verse-body">et super capita columnarum opus in modum lilii posuit perfectumque est opus columnarum</span></p>
<p id="1-kings-7-23"><span class="verse-num">7:23</span> <span class="verse-body">fecit quoque mare fusile decem cubitorum a labio usque ad labium rotundum in circuitu quinque cubitorum altitudo eius et resticula triginta cubitorum cingebat illud per circuitum</span></p>
<p id="1-kings-7-24"><span class="verse-num">7:24</span> <span class="verse-body">et scalptura subter labium circumibat illud decem cubitis ambiens mare duo ordines scalpturarum histriatarum erant fusiles</span></p>
<p id="1-kings-7-25"><span class="verse-num">7:25</span> <span class="verse-body">et stabat super duodecim boves e quibus tres respiciebant ad aquilonem et tres ad occidentem et tres ad meridiem et tres ad orientem et mare super eos desuper erat quorum posteriora universa intrinsecus latitabant</span></p>
<p id="1-kings-7-26"><span class="verse-num">7:26</span> <span class="verse-body">grossitudo autem luteris trium unciarum erat labiumque eius quasi labium calicis et folium repandi lilii duo milia batos capiebat</span></p>
<p id="1-kings-7-27"><span class="verse-num">7:27</span> <span class="verse-body">et fecit bases decem aereas quattuor cubitorum longitudinis bases singulas et quattuor cubitorum latitudinis et trium cubitorum altitudinis</span></p>
<p id="1-kings-7-28"><span class="verse-num">7:28</span> <span class="verse-body">et ipsum opus basium interrasile erat et scalpturae inter iuncturas</span></p>
<p id="1-kings-7-29"><span class="verse-num">7:29</span> <span class="verse-body">et inter coronulas et plectas leones et boves et cherubin et in iuncturis similiter desuper et subter leones et boves quasi lora ex aere dependentia</span></p>
<p id="1-kings-7-30"><span class="verse-num">7:30</span> <span class="verse-body">et quattuor rotae per bases singulas et axes aerei et per quattuor partes quasi umeruli subter luterem fusiles contra se invicem respectantes</span></p>
<p id="1-kings-7-31"><span class="verse-num">7:31</span> <span class="verse-body">os quoque luteris intrinsecus erat in capitis summitate et quod forinsecus apparebat unius cubiti erat totum rotundum pariterque habebat unum cubitum et dimidium in angulis autem columnarum variae celaturae erant et media intercolumnia quadrata non rotunda</span></p>
<p id="1-kings-7-32"><span class="verse-num">7:32</span> <span class="verse-body">quattuor quoque rotae quae per quattuor angulos basis erant coherebant subter basi una rota habebat altitudinis cubitum et semis</span></p>
<p id="1-kings-7-33"><span class="verse-num">7:33</span> <span class="verse-body">tales autem rotae erant quales solent in curru fieri et axes earum et radii et canti et modioli omnia fusilia</span></p>
<p id="1-kings-7-34"><span class="verse-num">7:34</span> <span class="verse-body">nam et umeruli illi quattuor per singulos angulos basis unius ex ipsa basi fusiles et coniuncti erant</span></p>
<p id="1-kings-7-35"><span class="verse-num">7:35</span> <span class="verse-body">in summitate autem basis erat quaedam rotunditas dimidii cubiti ita fabrefacta ut luter desuper possit inponi habens celaturas suas et scalpturas varias ex semet ipso</span></p>
<p id="1-kings-7-36"><span class="verse-num">7:36</span> <span class="verse-body">scalpsit quoque in tabulatis illis quae erant ex aere et in angulis cherubin et leones et palmas quasi in similitudinem stantis hominis ut non celata sed adposita per circuitum viderentur</span></p>
<p id="1-kings-7-37"><span class="verse-num">7:37</span> <span class="verse-body">in hunc modum fecit decem bases fusura una et mensura scalpturaque consimili</span></p>
<p id="1-kings-7-38"><span class="verse-num">7:38</span> <span class="verse-body">fecit quoque decem luteres aereos quadraginta batos capiebat luter unus eratque quattuor cubitorum singulosque luteres per singulas id est decem bases posuit</span></p>
<p id="1-kings-7-39"><span class="verse-num">7:39</span> <span class="verse-body">et constituit decem bases quinque ad dexteram partem templi et quinque ad sinistram mare autem posuit ad dexteram partem templi contra orientem ad meridiem</span></p>
<p id="1-kings-7-40"><span class="verse-num">7:40</span> <span class="verse-body">fecit ergo Hiram lebetas et scutras et amulas et perfecit omne opus regis Salomonis in templo Domini</span></p>
<p id="1-kings-7-41"><span class="verse-num">7:41</span> <span class="verse-body">columnas duas et funiculos capitulorum super capitella columnarum duos et retiacula duo ut operirent duos funiculos qui erant super capita columnarum</span></p>
<p id="1-kings-7-42"><span class="verse-num">7:42</span> <span class="verse-body">et malogranata quadringenta in duobus retiaculis duos versus malogranatorum in retiaculis singulis ad operiendos funiculos capitellorum qui erant super capita columnarum</span></p>
<p id="1-kings-7-43"><span class="verse-num">7:43</span> <span class="verse-body">et bases decem et luteres decem super bases</span></p>
<p id="1-kings-7-44"><span class="verse-num">7:44</span> <span class="verse-body">et mare unum et boves duodecim subter mare</span></p>
<p id="1-kings-7-45"><span class="verse-num">7:45</span> <span class="verse-body">et lebetas et scutras et amulas omnia vasa quae fecit Hiram regi Salomoni in domo Domini de aurichalco erant</span></p>
<p id="1-kings-7-46"><span class="verse-num">7:46</span> <span class="verse-body">in campestri regione Iordanis fudit ea rex in argillosa terra inter Socchoth et Sarthan</span></p>
<p id="1-kings-7-47"><span class="verse-num">7:47</span> <span class="verse-body">et posuit Salomon omnia vasa propter multitudinem autem nimiam non erat pondus aeris</span></p>
<p id="1-kings-7-48"><span class="verse-num">7:48</span> <span class="verse-body">fecitque Salomon omnia vasa in domo Domini altare aureum et mensam super quam ponerentur panes propositionis auream</span></p>
<p id="1-kings-7-49"><span class="verse-num">7:49</span> <span class="verse-body">et candelabra aurea quinque ad dexteram et quinque ad sinistram contra oraculum ex auro primo et quasi lilii flores et lucernas desuper aureas et forcipes aureos</span></p>
<p id="1-kings-7-50"><span class="verse-num">7:50</span> <span class="verse-body">et hydrias et fuscinulas et fialas et mortariola et turibula de auro purissimo et cardines ostiorum domus interioris sancti sanctorum et ostiorum domus templi ex auro erant</span></p>
<p id="1-kings-7-51"><span class="verse-num">7:51</span> <span class="verse-body">et perfecit omne opus quod faciebat Salomon in domo Domini et intulit quae sanctificaverat David pater suus argentum et aurum et vasa reposuitque in thesauris domus Domini</span></p>
<h2 id="1-kings-ch-8">Chapter 8</h2>
<p class="verses"><a href="#1-kings-8-1">1</a> <a href="#1-kings-8-2">2</a> <a href="#1-kings-8-3">3</a> <a href="#1-kings-8-4">4</a> <a href="#1-kings-8-5">5</a> <a href="#1-kings-8-6">6</a> <a href="#1-kings-8-7">7</a> <a href="#1-kings-8-8">8</a> <a href="#1-kings-8-9">9</a> <a href="#1-kings-8-10">10</a> <a href="#1-kings-8-11">11</a> <a href="#1-kings-8-12">12</a> <a href="#1-kings-8-13">13</a> <a href="#1-kings-8-14">14</a> <a href="#1-kings-8-15">15</a> <a href="#1-kings-8-16">16</a> <a href="#1-kings-8-17">17</a> <a href="#1-kings-8-18">18</a> <a href="#1-kings-8-19">19</a> <a href="#1-kings-8-20">20</a> <a href="#1-kings-8-21">21</a> <a href="#1-kings-8-22">22</a> <a href="#1-kings-8-23">23</a> <a href="#1-kings-8-24">24</a> <a href="#1-kings-8-25">25</a> <a href="#1-kings-8-26">26</a> <a href="#1-kings-8-27">27</a> <a href="#1-kings-8-28">28</a> <a href="#1-kings-8-29">29</a> <a href="#1-kings-8-30">30</a> <a href="#1-kings-8-31">31</a> <a href="#1-kings-8-32">32</a> <a href="#1-kings-8-33">33</a> <a href="#1-kings-8-34">34</a> <a href="#1-kings-8-35">35</a> <a href="#1-kings-8-36">36</a> <a href="#1-kings-8-37">37</a> <a href="#1-kings-8-38">38</a> <a href="#1-kings-8-39">39</a> <a href="#1-kings-8-40">40</a> <a href="#1-kings-8-41">41</a> <a href="#1-kings-8-42">42</a> <a href="#1-kings-8-43">43</a> <a href="#1-kings-8-44">44</a> <a href="#1-kings-8-45">45</a> <a href="#1-kings-8-46">46</a> <a href="#1-kings-8-47">47</a> <a href="#1-kings-8-48">48</a> <a href="#1-kings-8-49">49</a> <a href="#1-kings-8-50">50</a> <a href="#1-kings-8-51">51</a> <a href="#1-kings-8-52">52</a> <a href="#1-kings-8-53">53</a> <a href="#1-kings-8-54">54</a> <a href="#1-kings-8-55">55</a> <a href="#1-kings-8-56">56</a> <a href="#1-kings-8-57">57</a> <a href="#1-kings-8-58">58</a> <a href="#1-kings-8-59">59</a> <a href="#1-kings-8-60">60</a> <a href="#1-kings-8-61">61</a> <a href="#1-kings-8-62">62</a> <a href="#1-kings-8-63">63</a> <a href="#1-kings-8-64">64</a> <a href="#1-kings-8-65">65</a> <a href="#1-kings-8-66">66</a></p>
<p id="1-kings-8-1"><span class="verse-num">8:1</span> <span class="verse-body">tunc congregavit omnes maiores natu Israhel cum principibus tribuum et duces familiarum filiorum Israhel ad regem Salomonem in Hierusalem ut deferrent arcam foederis Domini de civitate David id est de Sion</span></p>
<p id="1-kings-8-2"><span class="verse-num">8:2</span> <span class="verse-body">convenitque ad regem Salomonem universus Israhel in mense hethanim in sollemni die ipse est mensis septimus</span></p>
<p id="1-kings-8-3"><span class="verse-num">8:3</span> <span class="verse-body">veneruntque cuncti senes ex Israhel et tulerunt sacerdotes arcam</span></p>
<p id="1-kings-8-4"><span class="verse-num">8:4</span> <span class="verse-body">et portaverunt arcam Domini et tabernaculum foederis et omnia vasa sanctuarii quae erant in tabernaculo et ferebant ea sacerdotes et Levitae</span></p>
<p id="1-kings-8-5"><span class="verse-num">8:5</span> <span class="verse-body">rex autem Salomon et omnis multitudo Israhel quae convenerat ad eum gradiebatur cum illo ante arcam et immolabant oves et boves absque aestimatione et numero</span></p>
<p id="1-kings-8-6"><span class="verse-num">8:6</span> <span class="verse-body">et intulerunt sacerdotes arcam foederis Domini in locum suum in oraculum templi in sanctum sanctorum subter alas cherubin</span></p>
<p id="1-kings-8-7"><span class="verse-num">8:7</span> <span class="verse-body">siquidem cherubin expandebant alas super locum arcae et protegebant arcam et vectes eius desuper</span></p>
<p id="1-kings-8-8"><span class="verse-num">8:8</span> <span class="verse-body">cumque eminerent vectes et apparerent summitates eorum foris sanctuarium ante oraculum non apparebant ultra extrinsecus qui et fuerunt ibi usque in praesentem diem</span></p>
<p id="1-kings-8-9"><span class="verse-num">8:9</span> <span class="verse-body">in arca autem non est aliud nisi duae tabulae lapideae quas posuerat in ea Moses in Horeb quando pepigit foedus Dominus cum filiis Israhel cum egrederentur de terra Aegypti</span></p>
<p id="1-kings-8-10"><span class="verse-num">8:10</span> <span class="verse-body">factum est autem cum exissent sacerdotes de sanctuario nebula implevit domum Domini</span></p>
<p id="1-kings-8-11"><span class="verse-num">8:11</span> <span class="verse-body">et non poterant sacerdotes stare et ministrare propter nebulam impleverat enim gloria Domini domum Domini</span></p>
<p id="1-kings-8-12"><span class="verse-num">8:12</span> <span class="verse-body">tunc ait Salomon Dominus dixit ut habitaret in nebula</span></p>
<p id="1-kings-8-13"><span class="verse-num">8:13</span> <span class="verse-body">aedificans aedificavi domum in habitaculum tuum firmissimum solium tuum in sempiternum</span></p>
<p id="1-kings-8-14"><span class="verse-num">8:14</span> <span class="verse-body">convertitque rex faciem suam et benedixit omni ecclesiae Israhel omnis enim ecclesia Israhel stabat</span></p>
<p id="1-kings-8-15"><span class="verse-num">8:15</span> <span class="verse-body">et ait benedictus Dominus Deus Israhel qui locutus est ore suo ad David patrem meum et in manibus eius perfecit dicens</span></p>
<p id="1-kings-8-16"><span class="verse-num">8:16</span> <span class="verse-body">a die qua eduxi populum meum Israhel de Aegypto non elegi civitatem de universis tribubus Israhel ut aedificaretur domus et esset nomen meum ibi sed elegi David ut esset super populum meum Israhel</span></p>
<p id="1-kings-8-17"><span class="verse-num">8:17</span> <span class="verse-body">voluitque David pater meus aedificare domum nomini Domini Dei Israhel</span></p>
<p id="1-kings-8-18"><span class="verse-num">8:18</span> <span class="verse-body">et ait Dominus ad David patrem meum quod cogitasti in corde tuo aedificare domum nomini meo bene fecisti hoc ipsum mente tractans</span></p>
<p id="1-kings-8-19"><span class="verse-num">8:19</span> <span class="verse-body">verumtamen tu non aedificabis domum sed filius tuus qui egredietur de renibus tuis ipse aedificabit domum nomini meo</span></p>
<p id="1-kings-8-20"><span class="verse-num">8:20</span> <span class="verse-body">confirmavit Dominus sermonem suum quem locutus est stetique pro David patre meo et sedi super thronum Israhel sicut locutus est Dominus et aedificavi domum nomini Domini Dei Israhel</span></p>
<p id="1-kings-8-21"><span class="verse-num">8:21</span> <span class="verse-body">et constitui ibi locum arcae in qua foedus est Domini quod percussit cum patribus nostris quando egressi sunt de terra Aegypti</span></p>
<p id="1-kings-8-22"><span class="verse-num">8:22</span> <span class="verse-body">stetit autem Salomon ante altare Domini in conspectu ecclesiae Israhel et expandit manus suas in caelum</span></p>
<p id="1-kings-8-23"><span class="verse-num">8:23</span> <span class="verse-body">et ait Domine Deus Israhel non est similis tui Deus in caelo desuper et super terra deorsum qui custodis pactum et misericordiam servis tuis qui ambulant coram te in toto corde suo</span></p>
<p id="1-kings-8-24"><span class="verse-num">8:24</span> <span class="verse-body">qui custodisti servo tuo David patri meo quae locutus es ei ore locutus es et manibus perfecisti ut et haec dies probat</span></p>
<p id="1-kings-8-25"><span class="verse-num">8:25</span> <span class="verse-body">nunc igitur Domine Deus Israhel conserva famulo tuo David patri meo quae locutus es ei dicens non auferetur de te vir coram me qui sedeat super thronum Israhel ita tamen si custodierint filii tui viam suam ut ambulent coram me sicut tu ambulasti in conspectu meo</span></p>
<p id="1-kings-8-26"><span class="verse-num">8:26</span> <span class="verse-body">et nunc Deus Israhel firmentur verba tua quae locutus es servo tuo David patri meo</span></p>
<p id="1-kings-8-27"><span class="verse-num">8:27</span> <span class="verse-body">ergone putandum est quod vere Deus habitet super terram si enim caelum et caeli caelorum te capere non possunt quanto magis domus haec quam aedificavi</span></p>
<p id="1-kings-8-28"><span class="verse-num">8:28</span> <span class="verse-body">sed respice ad orationem servi tui et ad preces eius Domine Deus meus audi hymnum et orationem quam servus tuus orat coram te hodie</span></p>
<p id="1-kings-8-29"><span class="verse-num">8:29</span> <span class="verse-body">ut sint oculi tui aperti super domum hanc nocte et die super domum de qua dixisti erit nomen meum ibi ut exaudias orationem qua orat te servus tuus in loco isto</span></p>
<p id="1-kings-8-30"><span class="verse-num">8:30</span> <span class="verse-body">ut exaudias deprecationem servi tui et populi tui Israhel quodcumque oraverint in loco isto et exaudies in loco habitaculi tui in caelo et cum exaudieris propitius eris</span></p>
<p id="1-kings-8-31"><span class="verse-num">8:31</span> <span class="verse-body">si peccaverit homo in proximum suum et habuerit aliquod iuramentum quo teneatur adstrictus et venerit propter iuramentum coram altari tuo in domum tuam</span></p>
<p id="1-kings-8-32"><span class="verse-num">8:32</span> <span class="verse-body">tu exaudies in caelo et facies et iudicabis servos tuos condemnans impium et reddens viam suam super caput eius iustificansque iustum et retribuens ei secundum iustitiam suam</span></p>
<p id="1-kings-8-33"><span class="verse-num">8:33</span> <span class="verse-body">si fugerit populus tuus Israhel inimicos suos quia peccaturus est tibi et agentes paenitentiam et confitentes nomini tuo venerint et oraverint et deprecati te fuerint in domo hac</span></p>
<p id="1-kings-8-34"><span class="verse-num">8:34</span> <span class="verse-body">exaudi in caelo et dimitte peccatum populi tui Israhel et reduces eos in terram quam dedisti patribus eorum</span></p>
<p id="1-kings-8-35"><span class="verse-num">8:35</span> <span class="verse-body">si clausum fuerit caelum et non pluerit propter peccata eorum et orantes in loco isto paenitentiam egerint nomini tuo et a peccatis suis conversi fuerint propter adflictionem suam</span></p>
<p id="1-kings-8-36"><span class="verse-num">8:36</span> <span class="verse-body">exaudi eos in caelo et dimitte peccata servorum tuorum et populi tui Israhel et ostende eis viam bonam per quam ambulent et da pluviam super terram tuam quam dedisti populo tuo in possessionem</span></p>
<p id="1-kings-8-37"><span class="verse-num">8:37</span> <span class="verse-body">fames si oborta fuerit in terra aut pestilentia aut corruptus aer aurugo lucusta rubigo et adflixerit eum et inimicus eius portas obsidens omnis plaga universa infirmitas</span></p>
<p id="1-kings-8-38"><span class="verse-num">8:38</span> <span class="verse-body">cuncta devotatio et inprecatio quae acciderit omni homini de populo tuo Israhel si quis cognoverit plagam cordis sui et expanderit manus suas in domo hac</span></p>
<p id="1-kings-8-39"><span class="verse-num">8:39</span> <span class="verse-body">tu audies in caelo in loco habitationis tuae et repropitiaberis et facies ut des unicuique secundum omnes vias suas sicut videris cor eius quia tu nosti solus cor omnium filiorum hominum</span></p>
<p id="1-kings-8-40"><span class="verse-num">8:40</span> <span class="verse-body">ut timeant te cunctis diebus quibus vivunt super faciem terrae quam dedisti patribus nostris</span></p>
<p id="1-kings-8-41"><span class="verse-num">8:41</span> <span class="verse-body">insuper et alienigena qui non est de populo tuo Israhel cum venerit de terra longinqua propter nomen tuum audietur enim nomen tuum magnum et manus tua fortis et brachium tuum</span></p>
<p id="1-kings-8-42"><span class="verse-num">8:42</span> <span class="verse-body">extentum ubique cum venerit ergo et oraverit in loco hoc</span></p>
<p id="1-kings-8-43"><span class="verse-num">8:43</span> <span class="verse-body">tu exaudies in caelo in firmamento habitaculi tui et facies omnia pro quibus invocaverit te alienigena ut discant universi populi terrarum nomen tuum timere sicut populus tuus Israhel et probent quia nomen tuum invocatum est super domum hanc quam aedificavi</span></p>
<p id="1-kings-8-44"><span class="verse-num">8:44</span> <span class="verse-body">si egressus fuerit populus tuus ad bellum contra inimicos suos per viam quocumque miseris eos orabunt te contra viam civitatis quam elegisti et contra domum quam aedificavi nomini tuo</span></p>
<p id="1-kings-8-45"><span class="verse-num">8:45</span> <span class="verse-body">et exaudies in caelo orationem eorum et preces eorum et facies iudicium eorum</span></p>
<p id="1-kings-8-46"><span class="verse-num">8:46</span> <span class="verse-body">quod si peccaverint tibi non est enim homo qui non peccet et iratus tradideris eos inimicis suis et capti ducti fuerint in terram inimicorum longe vel prope</span></p>
<p id="1-kings-8-47"><span class="verse-num">8:47</span> <span class="verse-body">et egerint paenitentiam in corde suo in loco captivitatis et conversi deprecati te fuerint in captivitate sua dicentes peccavimus inique egimus impie gessimus</span></p>
<p id="1-kings-8-48"><span class="verse-num">8:48</span> <span class="verse-body">et reversi fuerint ad te in universo corde suo et tota anima sua in terra inimicorum suorum ad quam captivi ducti sunt et oraverint te contra viam terrae suae quam dedisti patribus eorum et civitatis quam elegisti et templi quod aedificavi nomini tuo</span></p>
<p id="1-kings-8-49"><span class="verse-num">8:49</span> <span class="verse-body">exaudies in caelo in firmamento solii tui orationem eorum et preces et facies iudicium eorum</span></p>
<p id="1-kings-8-50"><span class="verse-num">8:50</span> <span class="verse-body">et propitiaberis populo tuo qui peccavit tibi et omnibus iniquitatibus eorum quibus praevaricati sunt in te et dabis misericordiam coram eis qui eos captivos habuerint ut misereantur eis</span></p>
<p id="1-kings-8-51"><span class="verse-num">8:51</span> <span class="verse-body">populus enim tuus est et hereditas tua quos eduxisti de terra Aegypti de medio fornacis ferreae</span></p>
<p id="1-kings-8-52"><span class="verse-num">8:52</span> <span class="verse-body">ut sint oculi tui aperti ad deprecationem servi tui et populi tui Israhel et exaudias eos in universis pro quibus invocaverint te</span></p>
<p id="1-kings-8-53"><span class="verse-num">8:53</span> <span class="verse-body">tu enim separasti eos tibi in hereditatem de universis populis terrae sicut locutus es per Mosen servum tuum quando eduxisti patres nostros de Aegypto Domine Deus</span></p>
<p id="1-kings-8-54"><span class="verse-num">8:54</span> <span class="verse-body">factum est autem cum conplesset Salomon orans Dominum omnem orationem et deprecationem hanc surrexit de conspectu altaris Domini utrumque enim genu in terram fixerat et manus expanderat ad caelum</span></p>
<p id="1-kings-8-55"><span class="verse-num">8:55</span> <span class="verse-body">stetit ergo et benedixit omni ecclesiae Israhel voce magna dicens</span></p>
<p id="1-kings-8-56"><span class="verse-num">8:56</span> <span class="verse-body">benedictus Dominus qui dedit requiem populo suo Israhel iuxta omnia quae locutus est non cecidit ne unus quidem sermo ex omnibus bonis quae locutus est per Mosen servum suum</span></p>
<p id="1-kings-8-57"><span class="verse-num">8:57</span> <span class="verse-body">sit Dominus Deus noster nobiscum sicut fuit cum patribus nostris non derelinquens nos neque proiciens</span></p>
<p id="1-kings-8-58"><span class="verse-num">8:58</span> <span class="verse-body">sed inclinet corda nostra ad se ut ambulemus in universis viis eius et custodiamus mandata eius et caerimonias et iudicia quaecumque mandavit patribus nostris</span></p>
<p id="1-kings-8-59"><span class="verse-num">8:59</span> <span class="verse-body">et sint sermones mei isti quibus deprecatus sum coram Domino adpropinquantes Domino Deo nostro die et nocte ut faciat iudicium servo suo et populo suo Israhel per singulos dies</span></p>
<p id="1-kings-8-60"><span class="verse-num">8:60</span> <span class="verse-body">et sciant omnes populi terrae quia Dominus ipse est Deus et non est ultra absque eo</span></p>
<p id="1-kings-8-61"><span class="verse-num">8:61</span> <span class="verse-body">sit quoque cor nostrum perfectum cum Domino Deo nostro ut ambulemus in decretis eius et custodiamus mandata eius sicut et hodie</span></p>
<p id="1-kings-8-62"><span class="verse-num">8:62</span> <span class="verse-body">igitur rex et omnis Israhel cum eo immolabant victimas coram Domino</span></p>
<p id="1-kings-8-63"><span class="verse-num">8:63</span> <span class="verse-body">mactavitque Salomon hostias pacificas quas immolavit Domino boum viginti duo milia ovium centum viginti milia et dedicaverunt templum Domini rex et filii Israhel</span></p>
<p id="1-kings-8-64"><span class="verse-num">8:64</span> <span class="verse-body">in die illa sanctificavit rex medium atrii quod erat ante domum Domini fecit quippe ibi holocaustum et sacrificium et adipem pacificorum quia altare aereum quod erat coram Domino minus erat et capere non poterat holocausta et sacrificium et adipem pacificorum</span></p>
<p id="1-kings-8-65"><span class="verse-num">8:65</span> <span class="verse-body">fecit ergo Salomon in tempore illo festivitatem celebrem et omnis Israhel cum eo multitudo magna ab introitu Emath usque ad rivum Aegypti coram Domino Deo nostro septem diebus et septem diebus id est quattuordecim diebus</span></p>
<p id="1-kings-8-66"><span class="verse-num">8:66</span> <span class="verse-body">et in die octava dimisit populos qui benedicentes regi profecti sunt in tabernacula sua laetantes et alacri corde super omnibus bonis quae fecerat Dominus David servo suo et Israhel populo suo</span></p>
<h2 id="1-kings-ch-9">Chapter 9</h2>
<p class="verses"><a href="#1-kings-9-1">1</a> <a href="#1-kings-9-2">2</a> <a href="#1-kings-9-3">3</a> <a href="#1-kings-9-4">4</a> <a href="#1-kings-9-5">5</a> <a href="#1-kings-9-6">6</a> <a href="#1-kings-9-7">7</a> <a href="#1-kings-9-8">8</a> <a href="#1-kings-9-9">9</a> <a href="#1-kings-9-10">10</a> <a href="#1-kings-9-11">11</a> <a href="#1-kings-9-12">12</a> <a href="#1-kings-9-13">13</a> <a href="#1-kings-9-14">14</a> <a href="#1-kings-9-15">15</a> <a href="#1-kings-9-16">16</a> <a href="#1-kings-9-17">17</a> <a href="#1-kings-9-18">18</a> <a href="#1-kings-9-19">19</a> <a href="#1-kings-9-20">20</a> <a href="#1-kings-9-21">21</a> <a href="#1-kings-9-22">22</a> <a href="#1-kings-9-23">23</a> <a href="#1-kings-9-24">24</a> <a href="#1-kings-9-25">25</a> <a href="#1-kings-9-26">26</a> <a href="#1-kings-9-27">27</a> <a href="#1-kings-9-28">28</a></p>
<p id="1-kings-9-1"><span class="verse-num">9:1</span> <span class="verse-body">factum est autem cum perfecisset Salomon aedificium domus Domini et aedificium regis et omne quod optaverat et voluerat facere</span></p>
<p id="1-kings-9-2"><span class="verse-num">9:2</span> <span class="verse-body">apparuit Dominus ei secundo sicut apparuerat ei in Gabaon</span></p>
<p id="1-kings-9-3"><span class="verse-num">9:3</span> <span class="verse-body">dixitque Dominus ad eum exaudivi orationem tuam et deprecationem tuam qua deprecatus es coram me sanctificavi domum hanc quam aedificasti ut ponerem nomen meum ibi in sempiternum et erunt oculi mei et cor meum ibi cunctis diebus</span></p>
<p id="1-kings-9-4"><span class="verse-num">9:4</span> <span class="verse-body">tu quoque si ambulaveris coram me sicut ambulavit pater tuus in simplicitate cordis et in aequitate et feceris omnia quae praecepi tibi et legitima mea et iudicia mea servaveris</span></p>
<p id="1-kings-9-5"><span class="verse-num">9:5</span> <span class="verse-body">ponam thronum regni tui super Israhel in sempiternum sicut locutus sum David patri tuo dicens non auferetur de genere tuo vir de solio Israhel</span></p>
<p id="1-kings-9-6"><span class="verse-num">9:6</span> <span class="verse-body">si autem aversione aversi fueritis vos et filii vestri non sequentes me nec custodientes mandata mea et caerimonias quas proposui vobis sed abieritis et colueritis deos alienos et adoraveritis eos</span></p>
<p id="1-kings-9-7"><span class="verse-num">9:7</span> <span class="verse-body">auferam Israhel de superficie terrae quam dedi eis et templum quod sanctificavi nomini meo proiciam a conspectu meo eritque Israhel in proverbium et in fabulam cunctis populis</span></p>
<p id="1-kings-9-8"><span class="verse-num">9:8</span> <span class="verse-body">et domus haec erit in exemplum omnis qui transierit per eam stupebit et sibilabit et dicet quare fecit Dominus sic terrae huic et domui huic</span></p>
<p id="1-kings-9-9"><span class="verse-num">9:9</span> <span class="verse-body">et respondebunt quia dereliquerunt Dominum Deum suum qui eduxit patres eorum de terra Aegypti et secuti sunt deos alienos et adoraverunt eos et coluerunt idcirco induxit Dominus super eos omne malum hoc</span></p>
<p id="1-kings-9-10"><span class="verse-num">9:10</span> <span class="verse-body">expletis autem annis viginti postquam aedificaverat Salomon duas domos id est domum Domini et domum regis</span></p>
<p id="1-kings-9-11"><span class="verse-num">9:11</span> <span class="verse-body">Hiram rege Tyri praebente Salomoni ligna cedrina et abiegna et aurum iuxta omne quod opus habuerat tunc dedit Salomon Hiram viginti oppida in terra Galileae</span></p>
<p id="1-kings-9-12"><span class="verse-num">9:12</span> <span class="verse-body">egressusque est Hiram de Tyro ut videret oppida quae dederat ei Salomon et non placuerunt ei</span></p>
<p id="1-kings-9-13"><span class="verse-num">9:13</span> <span class="verse-body">et ait haecine sunt civitates quas dedisti mihi frater et appellavit eas terram Chabul usque in diem hanc</span></p>
<p id="1-kings-9-14"><span class="verse-num">9:14</span> <span class="verse-body">misit quoque Hiram ad regem centum viginti talenta auri</span></p>
<p id="1-kings-9-15"><span class="verse-num">9:15</span> <span class="verse-body">haec est summa expensarum quam obtulit rex Salomon ad aedificandam domum Domini et domum suam et Mello et murum Hierusalem et Eser et Mageddo et Gazer</span></p>
<p id="1-kings-9-16"><span class="verse-num">9:16</span> <span class="verse-body">Pharao rex Aegypti ascendit et cepit Gazer succenditque eam igni et Chananeum qui habitabat in civitate interfecit et dedit eam in dote filiae suae uxori Salomonis</span></p>
<p id="1-kings-9-17"><span class="verse-num">9:17</span> <span class="verse-body">aedificavit ergo Salomon Gazer et Bethoron inferiorem</span></p>
<p id="1-kings-9-18"><span class="verse-num">9:18</span> <span class="verse-body">et Baalath et Palmyram in terra solitudinis</span></p>
<p id="1-kings-9-19"><span class="verse-num">9:19</span> <span class="verse-body">et omnes vicos qui ad se pertinebant et erant absque muro munivit et civitates curruum et civitates equitum et quodcumque ei placuit ut aedificaret in Hierusalem et in Libano et in omni terra potestatis suae</span></p>
<p id="1-kings-9-20"><span class="verse-num">9:20</span> <span class="verse-body">universum populum qui remanserat de Amorreis et Hettheis et Ferezeis et Eveis et Iebuseis qui non sunt de filiis Israhel</span></p>
<p id="1-kings-9-21"><span class="verse-num">9:21</span> <span class="verse-body">horum filios qui remanserant in terra quos scilicet non potuerant filii Israhel exterminare fecit Salomon tributarios usque ad diem hanc</span></p>
<p id="1-kings-9-22"><span class="verse-num">9:22</span> <span class="verse-body">de filiis autem Israhel non constituit Salomon servire quemquam sed erant viri bellatores et ministri eius et principes et duces et praefecti curruum et equorum</span></p>
<p id="1-kings-9-23"><span class="verse-num">9:23</span> <span class="verse-body">erant autem principes super omnia opera Salomonis praepositi quingenti quinquaginta qui habebant subiectum populum et statutis operibus imperabant</span></p>
<p id="1-kings-9-24"><span class="verse-num">9:24</span> <span class="verse-body">filia autem Pharaonis ascendit de civitate David in domum suam quam aedificaverat ei tunc aedificavit Mello</span></p>
<p id="1-kings-9-25"><span class="verse-num">9:25</span> <span class="verse-body">offerebat quoque Salomon tribus vicibus per annos singulos holocausta et pacificas victimas super altare quod aedificaverat Domino et adolebat thymiama coram Domino perfectumque est templum</span></p>
<p id="1-kings-9-26"><span class="verse-num">9:26</span> <span class="verse-body">classem quoque fecit rex Salomon in Asiongaber quae est iuxta Ahilam in litore maris Rubri in terra Idumea</span></p>
<p id="1-kings-9-27"><span class="verse-num">9:27</span> <span class="verse-body">misitque Hiram in classe illa servos suos viros nauticos et gnaros maris cum servis Salomonis</span></p>
<p id="1-kings-9-28"><span class="verse-num">9:28</span> <span class="verse-body">qui cum venissent in Ophir sumptum inde aurum quadringentorum viginti talentorum detulerunt ad regem Salomonem</span></p>
<h2 id="1-kings-ch-10">Chapter 10</h2>
<p class="verses"><a href="#1-kings-10-1">1</a> <a href="#1-kings-10-2">2</a> <a href="#1-kings-10-3">3</a> <a href="#1-kings-10-4">4</a> <a href="#1-kings-10-5">5</a> <a href="#1-kings-10-6">6</a> <a href="#1-kings-10-7">7</a> <a href="#1-kings-10-8">8</a> <a href="#1-kings-10-9">9</a> <a href="#1-kings-10-10">10</a> <a href="#1-kings-10-11">11</a> <a href="#1-kings-10-12">12</a> <a href="#1-kings-10-13">13</a> <a href="#1-kings-10-14">14</a> <a href="#1-kings-10-15">15</a> <a href="#1-kings-10-16">16</a> <a href="#1-kings-10-17">17</a> <a href="#1-kings-10-18">18</a> <a href="#1-kings-10-19">19</a> <a href="#1-kings-10-20">20</a> <a href="#1-kings-10-21">21</a> <a href="#1-kings-10-22">22</a> <a href="#1-kings-10-23">23</a> <a href="#1-kings-10-24">24</a> <a href="#1-kings-10-25">25</a> <a href="#1-kings-10-26">26</a> <a href="#1-kings-10-27">27</a> <a href="#1-kings-10-28">28</a> <a href="#1-kings-10-29">29</a></p>
<p id="1-kings-10-1"><span class="verse-num">10:1</span> <span class="verse-body">sed et regina Saba audita fama Salomonis in nomine Domini venit temptare eum in enigmatibus</span></p>
<p id="1-kings-10-2"><span class="verse-num">10:2</span> <span class="verse-body">et ingressa Hierusalem multo comitatu et divitiis camelis portantibus aromata et aurum infinitum nimis et gemmas pretiosas venit ad Salomonem et locuta est ei universa quae habebat in corde suo</span></p>
<p id="1-kings-10-3"><span class="verse-num">10:3</span> <span class="verse-body">et docuit eam Salomon omnia verba quae proposuerat non fuit sermo qui regem posset latere et non responderet ei</span></p>
<p id="1-kings-10-4"><span class="verse-num">10:4</span> <span class="verse-body">videns autem regina Saba omnem sapientiam Salomonis et domum quam aedificaverat</span></p>
<p id="1-kings-10-5"><span class="verse-num">10:5</span> <span class="verse-body">et cibos mensae eius et habitacula servorum et ordinem ministrantium vestesque eorum et pincernas et holocausta quae offerebat in domo Domini non habebat ultra spiritum</span></p>
<p id="1-kings-10-6"><span class="verse-num">10:6</span> <span class="verse-body">dixitque ad regem verus est sermo quem audivi in terra mea</span></p>
<p id="1-kings-10-7"><span class="verse-num">10:7</span> <span class="verse-body">super sermonibus tuis et super sapientia tua et non credebam narrantibus mihi donec ipsa veni et vidi oculis meis et probavi quod media pars mihi nuntiata non fuerit maior est sapientia et opera tua quam rumor quem audivi</span></p>
<p id="1-kings-10-8"><span class="verse-num">10:8</span> <span class="verse-body">beati viri tui et beati servi tui hii qui stant coram te semper et audiunt sapientiam tuam</span></p>
<p id="1-kings-10-9"><span class="verse-num">10:9</span> <span class="verse-body">sit Dominus Deus tuus benedictus cui placuisti et posuit te super thronum Israhel eo quod dilexerit Dominus Israhel in sempiternum et constituit te regem ut faceres iudicium et iustitiam</span></p>
<p id="1-kings-10-10"><span class="verse-num">10:10</span> <span class="verse-body">dedit ergo regi centum viginti talenta auri et aromata multa nimis et gemmas pretiosas non sunt adlata ultra aromata tam multa quam ea quae dedit regina Saba regi Salomoni</span></p>
<p id="1-kings-10-11"><span class="verse-num">10:11</span> <span class="verse-body">sed et classis Hiram quae portabat aurum de Ophir adtulit ex Ophir ligna thyina multa nimis et gemmas pretiosas</span></p>
<p id="1-kings-10-12"><span class="verse-num">10:12</span> <span class="verse-body">fecitque rex de lignis thyinis fulchra domus Domini et domus regiae et citharas lyrasque cantoribus non sunt adlata huiuscemodi ligna thyina neque visa usque in praesentem diem</span></p>
<p id="1-kings-10-13"><span class="verse-num">10:13</span> <span class="verse-body">rex autem Salomon dedit reginae Saba omnia quae voluit et petivit ab eo exceptis his quae ultro obtulerat ei munere regio quae reversa est et abiit in terram suam cum servis suis</span></p>
<p id="1-kings-10-14"><span class="verse-num">10:14</span> <span class="verse-body">erat autem pondus auri quod adferebatur Salomoni per annos singulos sescentorum sexaginta sex talentorum auri</span></p>
<p id="1-kings-10-15"><span class="verse-num">10:15</span> <span class="verse-body">excepto eo quod offerebant viri qui super vectigalia erant et negotiatores universique scruta vendentes et omnes reges Arabiae ducesque terrae</span></p>
<p id="1-kings-10-16"><span class="verse-num">10:16</span> <span class="verse-body">fecit quoque rex Salomon ducenta scuta de auro puro sescentos auri siclos dedit in lamminas scuti unius</span></p>
<p id="1-kings-10-17"><span class="verse-num">10:17</span> <span class="verse-body">et trecentas peltas ex auro probato trecentae minae auri unam peltam vestiebant posuitque ea rex in domo silvae Libani</span></p>
<p id="1-kings-10-18"><span class="verse-num">10:18</span> <span class="verse-body">fecit etiam rex Salomon thronum de ebore grandem et vestivit eum auro fulvo nimis</span></p>
<p id="1-kings-10-19"><span class="verse-num">10:19</span> <span class="verse-body">qui habebat sex gradus et summitas throni rotunda erat in parte posteriori et duae manus hinc atque inde tenentes sedile et duo leones stabant iuxta manus singulas</span></p>
<p id="1-kings-10-20"><span class="verse-num">10:20</span> <span class="verse-body">et duodecim leunculi stantes super sex gradus hinc atque inde non est factum tale opus in universis regnis</span></p>
<p id="1-kings-10-21"><span class="verse-num">10:21</span> <span class="verse-body">sed et omnia vasa de quibus potabat rex Salomon erant aurea et universa supellex domus saltus Libani de auro purissimo non erat argentum nec alicuius pretii putabatur in diebus Salomonis</span></p>
<p id="1-kings-10-22"><span class="verse-num">10:22</span> <span class="verse-body">quia classis regis per mare cum classe Hiram semel per tres annos ibat in Tharsis deferens inde aurum et argentum dentes elefantorum et simias et pavos</span></p>
<p id="1-kings-10-23"><span class="verse-num">10:23</span> <span class="verse-body">magnificatus est ergo rex Salomon super omnes reges terrae divitiis et sapientia</span></p>
<p id="1-kings-10-24"><span class="verse-num">10:24</span> <span class="verse-body">et universa terra desiderabat vultum Salomonis ut audiret sapientiam eius quam dederat Deus in corde eius</span></p>
<p id="1-kings-10-25"><span class="verse-num">10:25</span> <span class="verse-body">et singuli deferebant ei munera vasa argentea et aurea vestes et arma bellica aromata quoque et equos et mulos per annos singulos</span></p>
<p id="1-kings-10-26"><span class="verse-num">10:26</span> <span class="verse-body">congregavitque Salomon currus et equites et facti sunt ei mille quadringenti currus et duodecim milia equitum et disposuit eos per civitates munitas et cum rege in Hierusalem</span></p>
<p id="1-kings-10-27"><span class="verse-num">10:27</span> <span class="verse-body">fecitque ut tanta esset abundantia argenti in Hierusalem quanta lapidum et cedrorum praebuit multitudinem quasi sycomoros quae nascuntur in campestribus</span></p>
<p id="1-kings-10-28"><span class="verse-num">10:28</span> <span class="verse-body">et educebantur equi Salomoni de Aegypto et de Coa negotiatores enim regis emebant de Coa et statuto pretio perducebant</span></p>
<p id="1-kings-10-29"><span class="verse-num">10:29</span> <span class="verse-body">egrediebatur autem quadriga ex Aegypto sescentis siclis argenti et equus centum quinquaginta atque in hunc modum cuncti reges Hettheorum et Syriae equos venundabant</span></p>
<h2 id="1-kings-ch-11">Chapter 11</h2>
<p class="verses"><a href="#1-kings-11-1">1</a> <a href="#1-kings-11-2">2</a> <a href="#1-kings-11-3">3</a> <a href="#1-kings-11-4">4</a> <a href="#1-kings-11-5">5</a> <a href="#1-kings-11-6">6</a> <a href="#1-kings-11-7">7</a> <a href="#1-kings-11-8">8</a> <a href="#1-kings-11-9">9</a> <a href="#1-kings-11-10">10</a> <a href="#1-kings-11-11">11</a> <a href="#1-kings-11-12">12</a> <a href="#1-kings-11-13">13</a> <a href="#1-kings-11-14">14</a> <a href="#1-kings-11-15">15</a> <a href="#1-kings-11-16">16</a> <a href="#1-kings-11-17">17</a> <a href="#1-kings-11-18">18</a> <a href="#1-kings-11-19">19</a> <a href="#1-kings-11-20">20</a> <a href="#1-kings-11-21">21</a> <a href="#1-kings-11-22">22</a> <a href="#1-kings-11-23">23</a> <a href="#1-kings-11-24">24</a> <a href="#1-kings-11-25">25</a> <a href="#1-kings-11-26">26</a> <a href="#1-kings-11-27">27</a> <a href="#1-kings-11-28">28</a> <a href="#1-kings-11-29">29</a> <a href="#1-kings-11-30">30</a> <a href="#1-kings-11-31">31</a> <a href="#1-kings-11-32">32</a> <a href="#1-kings-11-33">33</a> <a href="#1-kings-11-34">34</a> <a href="#1-kings-11-35">35</a> <a href="#1-kings-11-36">36</a> <a href="#1-kings-11-37">37</a> <a href="#1-kings-11-38">38</a> <a href="#1-kings-11-39">39</a> <a href="#1-kings-11-40">40</a> <a href="#1-kings-11-41">41</a> <a href="#1-kings-11-42">42</a> <a href="#1-kings-11-43">43</a></p>
<p id="1-kings-11-1"><span class="verse-num">11:1</span> <span class="verse-body">rex autem Salomon amavit mulieres alienigenas multas filiam quoque Pharaonis et Moabitidas et Ammanitidas Idumeas et Sidonias et Chettheas</span></p>
<p id="1-kings-11-2"><span class="verse-num">11:2</span> <span class="verse-body">de gentibus super quibus dixit Dominus filiis Israhel non ingrediemini ad eas neque de illis ingredientur ad vestras certissimo enim avertent corda vestra ut sequamini deos earum his itaque copulatus est Salomon ardentissimo amore</span></p>
<p id="1-kings-11-3"><span class="verse-num">11:3</span> <span class="verse-body">fueruntque ei uxores quasi reginae septingentae et concubinae trecentae et averterunt mulieres cor eius</span></p>
<p id="1-kings-11-4"><span class="verse-num">11:4</span> <span class="verse-body">cumque iam esset senex depravatum est per mulieres cor eius ut sequeretur deos alienos nec erat cor eius perfectum cum Domino Deo suo sicut cor David patris eius</span></p>
<p id="1-kings-11-5"><span class="verse-num">11:5</span> <span class="verse-body">sed colebat Salomon Astharthen deam Sidoniorum et Moloch idolum Ammanitarum</span></p>
<p id="1-kings-11-6"><span class="verse-num">11:6</span> <span class="verse-body">fecitque Salomon quod non placuerat coram Domino et non adimplevit ut sequeretur Dominum sicut pater eius</span></p>
<p id="1-kings-11-7"><span class="verse-num">11:7</span> <span class="verse-body">tunc aedificavit Salomon fanum Chamos idolo Moab in monte qui est contra Hierusalem et Moloch idolo filiorum Ammon</span></p>
<p id="1-kings-11-8"><span class="verse-num">11:8</span> <span class="verse-body">atque in hunc modum fecit universis uxoribus suis alienigenis quae adolebant tura et immolabant diis suis</span></p>
<p id="1-kings-11-9"><span class="verse-num">11:9</span> <span class="verse-body">igitur iratus est Dominus Salomoni quod aversa esset mens eius a Domino Deo Israhel qui apparuerat ei secundo</span></p>
<p id="1-kings-11-10"><span class="verse-num">11:10</span> <span class="verse-body">et praeceperat de verbo hoc ne sequeretur deos alienos et non custodivit quae mandavit ei Dominus</span></p>
<p id="1-kings-11-11"><span class="verse-num">11:11</span> <span class="verse-body">dixit itaque Dominus Salomoni quia habuisti hoc apud te et non custodisti pactum meum et praecepta mea quae mandavi tibi disrumpens scindam regnum tuum et dabo illud servo tuo</span></p>
<p id="1-kings-11-12"><span class="verse-num">11:12</span> <span class="verse-body">verumtamen in diebus tuis non faciam propter David patrem tuum de manu filii tui scindam illud</span></p>
<p id="1-kings-11-13"><span class="verse-num">11:13</span> <span class="verse-body">nec totum regnum auferam sed tribum unam dabo filio tuo propter David servum meum et Hierusalem quam elegi</span></p>
<p id="1-kings-11-14"><span class="verse-num">11:14</span> <span class="verse-body">suscitavit autem Dominus adversarium Salomoni Adad Idumeum de semine regio qui erat in Edom</span></p>
<p id="1-kings-11-15"><span class="verse-num">11:15</span> <span class="verse-body">cum enim esset David in Idumea et ascendisset Ioab princeps militiae ad sepeliendos eos qui fuerant interfecti et occidisset omne masculinum in Idumea</span></p>
<p id="1-kings-11-16"><span class="verse-num">11:16</span> <span class="verse-body">sex enim mensibus ibi moratus est Ioab et omnis Israhel donec interimerent omne masculinum in Idumea</span></p>
<p id="1-kings-11-17"><span class="verse-num">11:17</span> <span class="verse-body">fugit Adad ipse et viri idumei de servis patris eius cum eo ut ingrederetur Aegyptum erat autem Adad puer parvulus</span></p>
<p id="1-kings-11-18"><span class="verse-num">11:18</span> <span class="verse-body">cumque surrexissent de Madian venerunt in Pharan tuleruntque secum viros de Pharan et introierunt Aegyptum ad Pharaonem regem Aegypti qui dedit ei domum et cibos constituit et terram delegavit</span></p>
<p id="1-kings-11-19"><span class="verse-num">11:19</span> <span class="verse-body">et invenit Adad gratiam coram Pharao valde in tantum ut daret ei uxorem sororem uxoris suae germanam Tafnes reginae</span></p>
<p id="1-kings-11-20"><span class="verse-num">11:20</span> <span class="verse-body">genuitque ei soror Tafnes Genebath filium et nutrivit eum Tafnes in domo Pharaonis eratque Genebath habitans apud Pharaonem cum filiis eius</span></p>
<p id="1-kings-11-21"><span class="verse-num">11:21</span> <span class="verse-body">cumque audisset Adad in Aegypto dormisse David cum patribus suis et mortuum esse Ioab principem militiae dixit Pharaoni dimitte me ut vadam in terram meam</span></p>
<p id="1-kings-11-22"><span class="verse-num">11:22</span> <span class="verse-body">dixitque ei Pharao qua enim re apud me indiges ut quaeras ire ad terram tuam at ille respondit nulla sed obsecro ut dimittas me</span></p>
<p id="1-kings-11-23"><span class="verse-num">11:23</span> <span class="verse-body">suscitavit quoque ei Deus adversarium Razon filium Heliada qui fugerat Adadezer regem Soba dominum suum</span></p>
<p id="1-kings-11-24"><span class="verse-num">11:24</span> <span class="verse-body">et congregavit contra eum viros et factus est princeps latronum cum interficeret eos David abieruntque Damascum et habitaverunt ibi et constituerunt eum regem in Damasco</span></p>
<p id="1-kings-11-25"><span class="verse-num">11:25</span> <span class="verse-body">eratque adversarius Israhel cunctis diebus Salomonis et hoc est malum Adad et odium contra Israhel regnavitque in Syria</span></p>
<p id="1-kings-11-26"><span class="verse-num">11:26</span> <span class="verse-body">Hieroboam quoque filius Nabath Ephratheus de Sareda cuius mater erat nomine Sarva mulier vidua servus Salomonis levavit manum contra regem</span></p>
<p id="1-kings-11-27"><span class="verse-num">11:27</span> <span class="verse-body">et haec causa rebellionis adversus eum quia Salomon aedificavit Mello et coaequavit voraginem civitatis David patris sui</span></p>
<p id="1-kings-11-28"><span class="verse-num">11:28</span> <span class="verse-body">erat autem Hieroboam vir fortis et potens vidensque Salomon adulescentem bonae indolis et industrium constituerat eum praefectum super tributa universae domus Ioseph</span></p>
<p id="1-kings-11-29"><span class="verse-num">11:29</span> <span class="verse-body">factum est igitur in tempore illo ut Hieroboam egrederetur de Hierusalem et inveniret eum Ahias Silonites propheta in via opertus pallio novo erant autem duo tantum in agro</span></p>
<p id="1-kings-11-30"><span class="verse-num">11:30</span> <span class="verse-body">adprehendensque Ahia pallium suum novum quo opertus erat scidit in duodecim partes</span></p>
<p id="1-kings-11-31"><span class="verse-num">11:31</span> <span class="verse-body">et ait ad Hieroboam tolle tibi decem scissuras haec enim dicit Dominus Deus Israhel ecce ego scindam regnum de manu Salomonis et dabo tibi decem tribus</span></p>
<p id="1-kings-11-32"><span class="verse-num">11:32</span> <span class="verse-body">porro una tribus remanebit ei propter servum meum David et Hierusalem civitatem quam elegi ex omnibus tribubus Israhel</span></p>
<p id="1-kings-11-33"><span class="verse-num">11:33</span> <span class="verse-body">eo quod dereliquerint me et adoraverint Astharoth deam Sidoniorum et Chamos deum Moab et Melchom deum filiorum Ammon et non ambulaverint in viis meis ut facerent iustitiam coram me et praecepta mea et iudicia sicut David pater eius</span></p>
<p id="1-kings-11-34"><span class="verse-num">11:34</span> <span class="verse-body">nec auferam omne regnum de manu eius sed ducem ponam eum cunctis diebus vitae suae propter David servum meum quem elegi qui custodivit mandata mea et praecepta mea</span></p>
<p id="1-kings-11-35"><span class="verse-num">11:35</span> <span class="verse-body">auferam autem regnum de manu filii eius et dabo tibi decem tribus</span></p>
<p id="1-kings-11-36"><span class="verse-num">11:36</span> <span class="verse-body">filio autem eius dabo tribum unam ut remaneat lucerna David servo meo cunctis diebus coram me in Hierusalem civitatem quam elegi ut esset nomen meum ibi</span></p>
<p id="1-kings-11-37"><span class="verse-num">11:37</span> <span class="verse-body">te autem adsumam et regnabis super omnia quae desiderat anima tua erisque rex super Israhel</span></p>
<p id="1-kings-11-38"><span class="verse-num">11:38</span> <span class="verse-body">si igitur audieris omnia quae praecepero tibi et ambulaveris in viis meis et feceris quod rectum est coram me custodiens mandata mea et praecepta mea sicut fecit David servus meus ero tecum et aedificabo tibi domum fidelem quomodo aedificavi David et tradam tibi Israhel</span></p>
<p id="1-kings-11-39"><span class="verse-num">11:39</span> <span class="verse-body">et adfligam semen David super hoc verumtamen non cunctis diebus</span></p>
<p id="1-kings-11-40"><span class="verse-num">11:40</span> <span class="verse-body">voluit ergo Salomon interficere Hieroboam qui surrexit et aufugit in Aegyptum ad Susac regem Aegypti et fuit in Aegypto usque ad mortem Salomonis</span></p>
<p id="1-kings-11-41"><span class="verse-num">11:41</span> <span class="verse-body">reliquum autem verborum Salomonis et omnia quae fecit et sapientia eius ecce universa scripta sunt in libro verborum Salomonis</span></p>
<p id="1-kings-11-42"><span class="verse-num">11:42</span> <span class="verse-body">dies autem quos regnavit Salomon in Hierusalem super omnem Israhel quadraginta anni sunt</span></p>
<p id="1-kings-11-43"><span class="verse-num">11:43</span> <span class="verse-body">dormivitque Salomon cum patribus suis et sepultus est in civitate David patris sui regnavitque Roboam filius eius pro eo</span></p>
<h2 id="1-kings-ch-12">Chapter 12</h2>
<p class="verses"><a href="#1-kings-12-1">1</a> <a href="#1-kings-12-2">2</a> <a href="#1-kings-12-3">3</a> <a href="#1-kings-12-4">4</a> <a href="#1-kings-12-5">5</a> <a href="#1-kings-12-6">6</a> <a href="#1-kings-12-7">7</a> <a href="#1-kings-12-8">8</a> <a href="#1-kings-12-9">9</a> <a href="#1-kings-12-10">10</a> <a href="#1-kings-12-11">11</a> <a href="#1-kings-12-12">12</a> <a href="#1-kings-12-13">13</a> <a href="#1-kings-12-14">14</a> <a href="#1-kings-12-15">15</a> <a href="#1-kings-12-16">16</a> <a href="#1-kings-12-17">17</a> <a href="#1-kings-12-18">18</a> <a href="#1-kings-12-19">19</a> <a href="#1-kings-12-20">20</a> <a href="#1-kings-12-21">21</a> <a href="#1-kings-12-22">22</a> <a href="#1-kings-12-23">23</a> <a href="#1-kings-12-24">24</a> <a href="#1-kings-12-25">25</a> <a href="#1-kings-12-26">26</a> <a href="#1-kings-12-27">27</a> <a href="#1-kings-12-28">28</a> <a href="#1-kings-12-29">29</a> <a href="#1-kings-12-30">30</a> <a href="#1-kings-12-31">31</a> <a href="#1-kings-12-32">32</a> <a href="#1-kings-12-33">33</a></p>
<p id="1-kings-12-1"><span class="verse-num">12:1</span> <span class="verse-body">venit autem Roboam in Sychem illuc enim congregatus erat omnis Israhel ad constituendum eum regem</span></p>
<p id="1-kings-12-2"><span class="verse-num">12:2</span> <span class="verse-body">at Hieroboam filius Nabath cum adhuc esset in Aegypto profugus a facie regis Salomonis audita morte eius reversus est de Aegypto</span></p>
<p id="1-kings-12-3"><span class="verse-num">12:3</span> <span class="verse-body">miseruntque et vocaverunt eum venit ergo Hieroboam et omnis multitudo Israhel et locuti sunt ad Roboam dicentes</span></p>
<p id="1-kings-12-4"><span class="verse-num">12:4</span> <span class="verse-body">pater tuus durissimum iugum inposuit nobis tu itaque nunc inminue paululum de imperio patris tui durissimo et de iugo gravissimo quod inposuit nobis et serviemus tibi</span></p>
<p id="1-kings-12-5"><span class="verse-num">12:5</span> <span class="verse-body">qui ait eis ite usque ad tertium diem et revertimini ad me cumque abisset populus</span></p>
<p id="1-kings-12-6"><span class="verse-num">12:6</span> <span class="verse-body">iniit consilium rex Roboam cum senibus qui adsistebant coram Salomone patre eius dum adviveret et ait quod mihi datis consilium ut respondeam populo</span></p>
<p id="1-kings-12-7"><span class="verse-num">12:7</span> <span class="verse-body">qui dixerunt ei si hodie oboedieris populo huic et servieris et petitioni eorum cesseris locutusque fueris ad eos verba lenia erunt tibi servi cunctis diebus</span></p>
<p id="1-kings-12-8"><span class="verse-num">12:8</span> <span class="verse-body">qui dereliquit consilium senum quod dederant ei et adhibuit adulescentes qui nutriti fuerant cum eo et adsistebant illi</span></p>
<p id="1-kings-12-9"><span class="verse-num">12:9</span> <span class="verse-body">dixitque ad eos quod mihi datis consilium ut respondeam populo huic qui dixerunt mihi levius fac iugum quod inposuit pater tuus super nos</span></p>
<p id="1-kings-12-10"><span class="verse-num">12:10</span> <span class="verse-body">et dixerunt ei iuvenes qui nutriti fuerant cum eo sic loquere populo huic qui locuti sunt ad te dicentes pater tuus adgravavit iugum nostrum tu releva nos sic loqueris ad eos minimus digitus meus grossior est dorso patris mei</span></p>
<p id="1-kings-12-11"><span class="verse-num">12:11</span> <span class="verse-body">et nunc pater meus posuit super vos iugum grave ego autem addam super iugum vestrum pater meus cecidit vos flagellis ego autem caedam scorpionibus</span></p>
<p id="1-kings-12-12"><span class="verse-num">12:12</span> <span class="verse-body">venit ergo Hieroboam et omnis populus ad Roboam die tertia sicut locutus fuerat rex dicens revertimini ad me die tertia</span></p>
<p id="1-kings-12-13"><span class="verse-num">12:13</span> <span class="verse-body">responditque rex populo dura derelicto consilio seniorum quod ei dederant</span></p>
<p id="1-kings-12-14"><span class="verse-num">12:14</span> <span class="verse-body">et locutus est eis secundum consilium iuvenum dicens pater meus adgravavit iugum vestrum ego autem addam iugo vestro pater meus cecidit vos flagellis et ego caedam scorpionibus</span></p>
<p id="1-kings-12-15"><span class="verse-num">12:15</span> <span class="verse-body">et non adquievit rex populo quoniam aversatus eum fuerat Dominus ut suscitaret verbum suum quod locutus fuerat in manu Ahiae Silonitae ad Hieroboam filium Nabath</span></p>
<p id="1-kings-12-16"><span class="verse-num">12:16</span> <span class="verse-body">videns itaque populus quod noluisset eos audire rex respondit ei dicens quae nobis pars in David vel quae hereditas in filio Isai in tabernacula tua Israhel nunc vide domum tuam David et abiit Israhel in tabernacula sua</span></p>
<p id="1-kings-12-17"><span class="verse-num">12:17</span> <span class="verse-body">super filios autem Israhel quicumque habitabant in civitatibus Iuda regnavit Roboam</span></p>
<p id="1-kings-12-18"><span class="verse-num">12:18</span> <span class="verse-body">misit igitur rex Roboam Aduram qui erat super tributum et lapidavit eum omnis Israhel et mortuus est porro rex Roboam festinus ascendit currum et fugit in Hierusalem</span></p>
<p id="1-kings-12-19"><span class="verse-num">12:19</span> <span class="verse-body">recessitque Israhel a domo David usque in praesentem diem</span></p>
<p id="1-kings-12-20"><span class="verse-num">12:20</span> <span class="verse-body">factum est autem cum audisset omnis Israhel quod reversus esset Hieroboam miserunt et vocaverunt eum congregato coetu et constituerunt regem super omnem Israhel nec secutus est quisquam domum David praeter tribum Iuda solam</span></p>
<p id="1-kings-12-21"><span class="verse-num">12:21</span> <span class="verse-body">venit autem Roboam Hierusalem et congregavit universam domum Iuda et tribum Beniamin centum octoginta milia electorum virorum et bellatorum ut pugnaret contra domum Israhel et reduceret regnum Roboam filio Salomonis</span></p>
<p id="1-kings-12-22"><span class="verse-num">12:22</span> <span class="verse-body">factus est vero sermo Domini ad Semeiam virum Dei dicens</span></p>
<p id="1-kings-12-23"><span class="verse-num">12:23</span> <span class="verse-body">loquere ad Roboam filium Salomonis regem Iuda et ad omnem domum Iuda et Beniamin et reliquos de populo dicens</span></p>
<p id="1-kings-12-24"><span class="verse-num">12:24</span> <span class="verse-body">haec dicit Dominus non ascendetis nec bellabitis contra fratres vestros filios Israhel revertatur vir in domum suam a me enim factum est verbum hoc audierunt sermonem Domini et reversi sunt de itinere sicut eis praeceperat Dominus</span></p>
<p id="1-kings-12-25"><span class="verse-num">12:25</span> <span class="verse-body">aedificavit autem Hieroboam Sychem in monte Ephraim et habitavit ibi et egressus inde aedificavit Phanuhel</span></p>
<p id="1-kings-12-26"><span class="verse-num">12:26</span> <span class="verse-body">dixitque Hieroboam in corde suo nunc revertetur regnum ad domum David</span></p>
<p id="1-kings-12-27"><span class="verse-num">12:27</span> <span class="verse-body">si ascenderit populus iste ut faciat sacrificia in domo Domini in Hierusalem et convertetur cor populi huius ad dominum suum Roboam regem Iuda interficientque me et revertentur ad eum</span></p>
<p id="1-kings-12-28"><span class="verse-num">12:28</span> <span class="verse-body">et excogitato consilio fecit duos vitulos aureos et dixit eis nolite ultra ascendere Hierusalem ecce dii tui Israhel qui eduxerunt te de terra Aegypti</span></p>
<p id="1-kings-12-29"><span class="verse-num">12:29</span> <span class="verse-body">posuitque unum in Bethel et alterum in Dan</span></p>
<p id="1-kings-12-30"><span class="verse-num">12:30</span> <span class="verse-body">et factum est verbum hoc in peccatum ibat enim populus ad adorandum vitulum usque in Dan</span></p>
<p id="1-kings-12-31"><span class="verse-num">12:31</span> <span class="verse-body">et fecit fana in excelsis et sacerdotes de extremis populi qui non erant de filiis Levi</span></p>
<p id="1-kings-12-32"><span class="verse-num">12:32</span> <span class="verse-body">constituitque diem sollemnem in mense octavo quintadecima die mensis in similitudinem sollemnitatis quae celebratur in Iuda et ascendens altare similiter fecit in Bethel ut immolaret vitulis quos fabricatus erat constituitque in Bethel sacerdotes excelsorum quae fecerat</span></p>
<p id="1-kings-12-33"><span class="verse-num">12:33</span> <span class="verse-body">et ascendit super altare quod extruxerat in Bethel quintadecima die mensis octavi quem finxerat de corde suo et fecit sollemnitatem filiis Israhel et ascendit super altare ut adoleret incensum</span></p>
<h2 id="1-kings-ch-13">Chapter 13</h2>
<p class="verses"><a href="#1-kings-13-1">1</a> <a href="#1-kings-13-2">2</a> <a href="#1-kings-13-3">3</a> <a href="#1-kings-13-4">4</a> <a href="#1-kings-13-5">5</a> <a href="#1-kings-13-6">6</a> <a href="#1-kings-13-7">7</a> <a href="#1-kings-13-8">8</a> <a href="#1-kings-13-9">9</a> <a href="#1-kings-13-10">10</a> <a href="#1-kings-13-11">11</a> <a href="#1-kings-13-12">12</a> <a href="#1-kings-13-13">13</a> <a href="#1-kings-13-14">14</a> <a href="#1-kings-13-15">15</a> <a href="#1-kings-13-16">16</a> <a href="#1-kings-13-17">17</a> <a href="#1-kings-13-18">18</a> <a href="#1-kings-13-19">19</a> <a href="#1-kings-13-20">20</a> <a href="#1-kings-13-21">21</a> <a href="#1-kings-13-22">22</a> <a href="#1-kings-13-23">23</a> <a href="#1-kings-13-24">24</a> <a href="#1-kings-13-25">25</a> <a href="#1-kings-13-26">26</a> <a href="#1-kings-13-27">27</a> <a href="#1-kings-13-28">28</a> <a href="#1-kings-13-29">29</a> <a href="#1-kings-13-30">30</a> <a href="#1-kings-13-31">31</a> <a href="#1-kings-13-32">32</a> <a href="#1-kings-13-33">33</a> <a href="#1-kings-13-34">34</a></p>
<p id="1-kings-13-1"><span class="verse-num">13:1</span> <span class="verse-body">et ecce vir Dei venit de Iuda in sermone Domini in Bethel Hieroboam stante super altare et tus iaciente</span></p>
<p id="1-kings-13-2"><span class="verse-num">13:2</span> <span class="verse-body">et exclamavit contra altare in sermone Domini et ait altare altare haec dicit Dominus ecce filius nascetur domui David Iosias nomine et immolabit super te sacerdotes excelsorum qui nunc in te tura succendunt et ossa hominum incendet super te</span></p>
<p id="1-kings-13-3"><span class="verse-num">13:3</span> <span class="verse-body">deditque in die illa signum dicens hoc erit signum quod locutus est Dominus ecce altare scinditur et effunditur cinis qui in eo est</span></p>
<p id="1-kings-13-4"><span class="verse-num">13:4</span> <span class="verse-body">cumque audisset rex sermonem hominis Dei quem inclamaverat contra altare in Bethel extendit manum suam de altari dicens adprehendite eum et exaruit manus eius quam extenderat contra eum nec valuit retrahere eam ad se</span></p>
<p id="1-kings-13-5"><span class="verse-num">13:5</span> <span class="verse-body">altare quoque scissum est et effusus cinis de altari iuxta signum quod praedixerat vir Dei in sermone Domini</span></p>
<p id="1-kings-13-6"><span class="verse-num">13:6</span> <span class="verse-body">et ait rex ad virum Dei deprecare faciem Domini Dei tui et ora pro me ut restituatur manus mea mihi oravit vir Dei faciem Domini et reversa est manus regis ad eum et facta est sicut prius fuerat</span></p>
<p id="1-kings-13-7"><span class="verse-num">13:7</span> <span class="verse-body">locutus est autem rex ad virum Dei veni mecum domum ut prandeas et dabo tibi munera</span></p>
<p id="1-kings-13-8"><span class="verse-num">13:8</span> <span class="verse-body">responditque vir Dei ad regem si dederis mihi mediam partem domus tuae non veniam tecum nec comedam panem neque bibam aquam in loco isto</span></p>
<p id="1-kings-13-9"><span class="verse-num">13:9</span> <span class="verse-body">sic enim mandatum est mihi in sermone Domini praecipientis non comedes panem neque bibes aquam nec reverteris per viam qua venisti</span></p>
<p id="1-kings-13-10"><span class="verse-num">13:10</span> <span class="verse-body">abiit ergo per aliam viam et non est reversus per iter quo venerat in Bethel</span></p>
<p id="1-kings-13-11"><span class="verse-num">13:11</span> <span class="verse-body">prophetes autem quidam senex habitabat in Bethel ad quem venit filius suus et narravit ei omnia opera quae fecerat vir Dei illa die in Bethel et verba quae locutus fuerat ad regem et narraverunt patri suo</span></p>
<p id="1-kings-13-12"><span class="verse-num">13:12</span> <span class="verse-body">et dixit eis pater eorum per quam viam abiit ostenderunt ei filii sui viam per quam abierat vir Dei qui venerat de Iuda</span></p>
<p id="1-kings-13-13"><span class="verse-num">13:13</span> <span class="verse-body">et ait filiis suis sternite mihi asinum qui cum stravissent ascendit</span></p>
<p id="1-kings-13-14"><span class="verse-num">13:14</span> <span class="verse-body">et abiit post virum Dei et invenit eum sedentem subtus terebinthum et ait illi tune es vir Dei qui venisti de Iuda respondit ille ego sum</span></p>
<p id="1-kings-13-15"><span class="verse-num">13:15</span> <span class="verse-body">dixit ad eum veni mecum domum ut comedas panem</span></p>
<p id="1-kings-13-16"><span class="verse-num">13:16</span> <span class="verse-body">qui ait non possum reverti neque venire tecum nec comedam panem nec bibam aquam in loco isto</span></p>
<p id="1-kings-13-17"><span class="verse-num">13:17</span> <span class="verse-body">quia locutus est Dominus ad me in sermone Domini dicens non comedes panem et non bibes ibi aquam nec reverteris per viam qua ieris</span></p>
<p id="1-kings-13-18"><span class="verse-num">13:18</span> <span class="verse-body">qui ait illi et ego propheta sum similis tui et angelus locutus est mihi in sermone Domini dicens reduc eum tecum in domum tuam et comedat panem et bibat aquam fefellit eum</span></p>
<p id="1-kings-13-19"><span class="verse-num">13:19</span> <span class="verse-body">et reduxit secum comedit ergo panem in domo eius et bibit aquam</span></p>
<p id="1-kings-13-20"><span class="verse-num">13:20</span> <span class="verse-body">cumque sederent ad mensam factus est sermo Domini ad prophetam qui reduxerat eum</span></p>
<p id="1-kings-13-21"><span class="verse-num">13:21</span> <span class="verse-body">et exclamavit ad virum Dei qui venerat de Iuda dicens haec dicit Dominus quia inoboediens fuisti ori Domini et non custodisti mandatum quod praecepit tibi Dominus Deus tuus</span></p>
<p id="1-kings-13-22"><span class="verse-num">13:22</span> <span class="verse-body">et reversus es et comedisti panem et bibisti aquam in loco in quo praecepit tibi ne comederes panem neque biberes aquam non inferetur cadaver tuum in sepulchrum patrum tuorum</span></p>
<p id="1-kings-13-23"><span class="verse-num">13:23</span> <span class="verse-body">cumque comedisset et bibisset stravit asinum prophetae quem reduxerat</span></p>
<p id="1-kings-13-24"><span class="verse-num">13:24</span> <span class="verse-body">qui cum abisset invenit eum leo in via et occidit et erat cadaver eius proiectum in itinere asinus autem stabat iuxta illum et leo stabat iuxta cadaver</span></p>
<p id="1-kings-13-25"><span class="verse-num">13:25</span> <span class="verse-body">et ecce viri transeuntes viderunt cadaver proiectum in via et leonem stantem iuxta cadaver et venerunt et divulgaverunt in civitate in qua prophetes senex ille habitabat</span></p>
<p id="1-kings-13-26"><span class="verse-num">13:26</span> <span class="verse-body">quod cum audisset propheta ille qui reduxerat eum de via ait vir Dei est qui inoboediens fuit ori Domini et tradidit eum Dominus leoni et confregit eum et occidit iuxta verbum Domini quod locutus est ei</span></p>
<p id="1-kings-13-27"><span class="verse-num">13:27</span> <span class="verse-body">dixitque ad filios suos sternite mihi asinum qui cum stravissent</span></p>
<p id="1-kings-13-28"><span class="verse-num">13:28</span> <span class="verse-body">et ille abisset invenit cadaver eius proiectum in via et asinum et leonem stantes iuxta cadaver non comedit leo de cadavere nec laesit asinum</span></p>
<p id="1-kings-13-29"><span class="verse-num">13:29</span> <span class="verse-body">tulit ergo prophetes cadaver viri Dei et posuit illud super asinum et reversus intulit in civitatem prophetae senis ut plangerent eum</span></p>
<p id="1-kings-13-30"><span class="verse-num">13:30</span> <span class="verse-body">et posuit cadaver eius in sepulchro suo et planxerunt eum heu frater</span></p>
<p id="1-kings-13-31"><span class="verse-num">13:31</span> <span class="verse-body">cumque planxissent eum dixit ad filios suos cum mortuus fuero sepelite me in sepulchro in quo vir Dei sepultus est iuxta ossa eius ponite ossa mea</span></p>
<p id="1-kings-13-32"><span class="verse-num">13:32</span> <span class="verse-body">profecto enim veniet sermo quem praedixit in sermone Domini contra altare quod est in Bethel et contra omnia fana excelsorum quae sunt in urbibus Samariae</span></p>
<p id="1-kings-13-33"><span class="verse-num">13:33</span> <span class="verse-body">post verba haec non est reversus Hieroboam de via sua pessima sed e contrario fecit de novissimis populi sacerdotes excelsorum quicumque volebat implebat manum suam et fiebat sacerdos excelsorum</span></p>
<p id="1-kings-13-34"><span class="verse-num">13:34</span> <span class="verse-body">et propter hanc causam peccavit domus Hieroboam et eversa est et deleta de superficie terrae</span></p>
<h2 id="1-kings-ch-14">Chapter 14</h2>
<p class="verses"><a href="#1-kings-14-1">1</a> <a href="#1-kings-14-2">2</a> <a href="#1-kings-14-3">3</a> <a href="#1-kings-14-4">4</a> <a href="#1-kings-14-5">5</a> <a href="#1-kings-14-6">6</a> <a href="#1-kings-14-7">7</a> <a href="#1-kings-14-8">8</a> <a href="#1-kings-14-9">9</a> <a href="#1-kings-14-10">10</a> <a href="#1-kings-14-11">11</a> <a href="#1-kings-14-12">12</a> <a href="#1-kings-14-13">13</a> <a href="#1-kings-14-14">14</a> <a href="#1-kings-14-15">15</a> <a href="#1-kings-14-16">16</a> <a href="#1-kings-14-17">17</a> <a href="#1-kings-14-18">18</a> <a href="#1-kings-14-19">19</a> <a href="#1-kings-14-20">20</a> <a href="#1-kings-14-21">21</a> <a href="#1-kings-14-22">22</a> <a href="#1-kings-14-23">23</a> <a href="#1-kings-14-24">24</a> <a href="#1-kings-14-25">25</a> <a href="#1-kings-14-26">26</a> <a href="#1-kings-14-27">27</a> <a href="#1-kings-14-28">28</a> <a href="#1-kings-14-29">29</a> <a href="#1-kings-14-30">30</a> <a href="#1-kings-14-31">31</a></p>
<p id="1-kings-14-1"><span class="verse-num">14:1</span> <span class="verse-body">in tempore illo aegrotavit Abia filius Hieroboam</span></p>
<p id="1-kings-14-2"><span class="verse-num">14:2</span> <span class="verse-body">dixitque Hieroboam uxori suae surge et commuta habitum ne cognoscaris quod sis uxor Hieroboam et vade in Silo ubi est Ahia propheta qui locutus est mihi quod regnaturus essem super populum hunc</span></p>
<p id="1-kings-14-3"><span class="verse-num">14:3</span> <span class="verse-body">tolle quoque in manu tua decem panes et crustula et vas mellis et vade ad illum ipse indicabit tibi quid eventurum sit huic puero</span></p>
<p id="1-kings-14-4"><span class="verse-num">14:4</span> <span class="verse-body">fecit ut dixerat uxor Hieroboam et consurgens abiit in Silo et venit in domum Ahia at ille non poterat videre quia caligaverant oculi eius prae senectute</span></p>
<p id="1-kings-14-5"><span class="verse-num">14:5</span> <span class="verse-body">dixit autem Dominus ad Ahiam ecce uxor Hieroboam ingreditur ut consulat te super filio suo qui aegrotat haec et haec loqueris ei cum ergo illa intraret et dissimularet se esse quae erat</span></p>
<p id="1-kings-14-6"><span class="verse-num">14:6</span> <span class="verse-body">audivit Ahias sonitum pedum eius introeuntis per ostium et ait ingredere uxor Hieroboam quare aliam esse te simulas ego autem missus sum ad te durus nuntius</span></p>
<p id="1-kings-14-7"><span class="verse-num">14:7</span> <span class="verse-body">vade et dic Hieroboam haec dicit Dominus Deus Israhel quia exaltavi te de medio populi et dedi te ducem super populum meum Israhel</span></p>
<p id="1-kings-14-8"><span class="verse-num">14:8</span> <span class="verse-body">et scidi regnum domus David et dedi illud tibi et non fuisti sicut servus meus David qui custodivit mandata mea et secutus est me in toto corde suo faciens quod placitum esset in conspectu meo</span></p>
<p id="1-kings-14-9"><span class="verse-num">14:9</span> <span class="verse-body">sed operatus es male super omnes qui fuerunt ante te et fecisti tibi deos alienos et conflatiles ut me ad iracundiam provocares me autem proiecisti post corpus tuum</span></p>
<p id="1-kings-14-10"><span class="verse-num">14:10</span> <span class="verse-body">idcirco ecce ego inducam mala super domum Hieroboam et percutiam de Hieroboam mingentem ad parietem et clausum et novissimum in Israhel et mundabo reliquias domus Hieroboam sicut mundari solet fimus usque ad purum</span></p>
<p id="1-kings-14-11"><span class="verse-num">14:11</span> <span class="verse-body">qui mortui fuerint de Hieroboam in civitate comedent eos canes qui autem mortui fuerint in agro vorabunt eos aves caeli quia Dominus locutus est</span></p>
<p id="1-kings-14-12"><span class="verse-num">14:12</span> <span class="verse-body">tu igitur surge et vade in domum tuam et in ipso introitu pedum tuorum in urbem morietur puer</span></p>
<p id="1-kings-14-13"><span class="verse-num">14:13</span> <span class="verse-body">et planget eum omnis Israhel et sepeliet iste enim solus infertur de Hieroboam in sepulchrum quia inventus est super eo sermo bonus ad Dominum Deum Israhel in domo Hieroboam</span></p>
<p id="1-kings-14-14"><span class="verse-num">14:14</span> <span class="verse-body">constituet autem sibi Dominus regem super Israhel qui percutiat domum Hieroboam in hac die et in hoc tempore</span></p>
<p id="1-kings-14-15"><span class="verse-num">14:15</span> <span class="verse-body">et percutiet Dominus Israhel sicut moveri solet harundo in aqua et evellet Israhel de terra bona hac quam dedit patribus eorum et ventilabit eos trans Flumen quia fecerunt sibi lucos ut inritarent Dominum</span></p>
<p id="1-kings-14-16"><span class="verse-num">14:16</span> <span class="verse-body">et tradet Dominus Israhel propter peccata Hieroboam qui peccavit et peccare fecit Israhel</span></p>
<p id="1-kings-14-17"><span class="verse-num">14:17</span> <span class="verse-body">surrexit itaque uxor Hieroboam et abiit et venit in Thersa cumque illa ingrederetur limen domus puer mortuus est</span></p>
<p id="1-kings-14-18"><span class="verse-num">14:18</span> <span class="verse-body">et sepelierunt eum et planxit illum omnis Israhel iuxta sermonem Domini quem locutus est in manu servi sui Ahiae prophetae</span></p>
<p id="1-kings-14-19"><span class="verse-num">14:19</span> <span class="verse-body">reliqua autem verborum Hieroboam quomodo pugnaverit et quomodo regnaverit ecce scripta sunt in libro verborum dierum regum Israhel</span></p>
<p id="1-kings-14-20"><span class="verse-num">14:20</span> <span class="verse-body">dies autem quibus regnavit Hieroboam viginti duo anni sunt et dormivit cum patribus suis regnavitque Nadab filius eius pro eo</span></p>
<p id="1-kings-14-21"><span class="verse-num">14:21</span> <span class="verse-body">porro Roboam filius Salomonis regnavit in Iuda quadraginta et unius anni erat Roboam cum regnare coepisset et decem et septem annis regnavit in Hierusalem civitatem quam elegit Dominus ut poneret nomen suum ibi ex omnibus tribubus Israhel nomen autem matris eius Naama Ammanites</span></p>
<p id="1-kings-14-22"><span class="verse-num">14:22</span> <span class="verse-body">et fecit Iudas malum coram Domino et inritaverunt eum super omnibus quae fecerant patres eorum in peccatis suis quae peccaverant</span></p>
<p id="1-kings-14-23"><span class="verse-num">14:23</span> <span class="verse-body">aedificaverunt enim et ipsi sibi aras et statuas et lucos super omnem collem excelsum et subter omnem arborem frondosam</span></p>
<p id="1-kings-14-24"><span class="verse-num">14:24</span> <span class="verse-body">sed et effeminati fuerunt in terra feceruntque omnes abominationes gentium quas adtrivit Dominus ante faciem filiorum Israhel</span></p>
<p id="1-kings-14-25"><span class="verse-num">14:25</span> <span class="verse-body">in quinto autem anno regni Roboam ascendit Sesac rex Aegypti in Hierusalem</span></p>
<p id="1-kings-14-26"><span class="verse-num">14:26</span> <span class="verse-body">et tulit thesauros domus Domini et thesauros regios et universa diripuit scuta quoque aurea quae fecerat Salomon</span></p>
<p id="1-kings-14-27"><span class="verse-num">14:27</span> <span class="verse-body">pro quibus fecit rex Roboam scuta aerea et tradidit ea in manu ducum scutariorum et eorum qui excubabant ante ostium domus regis</span></p>
<p id="1-kings-14-28"><span class="verse-num">14:28</span> <span class="verse-body">cumque ingrederetur rex in domum Domini portabant ea qui praeeundi habebant officium et postea reportabant ad armamentarium scutariorum</span></p>
<p id="1-kings-14-29"><span class="verse-num">14:29</span> <span class="verse-body">reliqua autem sermonum Roboam et omnium quae fecit ecce scripta sunt in libro verborum dierum regum Iuda</span></p>
<p id="1-kings-14-30"><span class="verse-num">14:30</span> <span class="verse-body">fuitque bellum inter Roboam et Hieroboam cunctis diebus</span></p>
<p id="1-kings-14-31"><span class="verse-num">14:31</span> <span class="verse-body">dormivit itaque Roboam cum patribus suis et sepultus est cum eis in civitate David nomen autem matris eius Naama Ammanites et regnavit Abiam filius eius pro eo</span></p>
<h2 id="1-kings-ch-15">Chapter 15</h2>
<p class="verses"><a href="#1-kings-15-1">1</a> <a href="#1-kings-15-2">2</a> <a href="#1-kings-15-3">3</a> <a href="#1-kings-15-4">4</a> <a href="#1-kings-15-5">5</a> <a href="#1-kings-15-6">6</a> <a href="#1-kings-15-7">7</a> <a href="#1-kings-15-8">8</a> <a href="#1-kings-15-9">9</a> <a href="#1-kings-15-10">10</a> <a href="#1-kings-15-11">11</a> <a href="#1-kings-15-12">12</a> <a href="#1-kings-15-13">13</a> <a href="#1-kings-15-14">14</a> <a href="#1-kings-15-15">15</a> <a href="#1-kings-15-16">16</a> <a href="#1-kings-15-17">17</a> <a href="#1-kings-15-18">18</a> <a href="#1-kings-15-19">19</a> <a href="#1-kings-15-20">20</a> <a href="#1-kings-15-21">21</a> <a href="#1-kings-15-22">22</a> <a href="#1-kings-15-23">23</a> <a href="#1-kings-15-24">24</a> <a href="#1-kings-15-25">25</a> <a href="#1-kings-15-26">26</a> <a href="#1-kings-15-27">27</a> <a href="#1-kings-15-28">28</a> <a href="#1-kings-15-29">29</a> <a href="#1-kings-15-30">30</a> <a href="#1-kings-15-31">31</a> <a href="#1-kings-15-32">32</a> <a href="#1-kings-15-33">33</a> <a href="#1-kings-15-34">34</a></p>
<p id="1-kings-15-1"><span class="verse-num">15:1</span> <span class="verse-body">igitur in octavodecimo anno regni Hieroboam filii Nabath regnavit Abiam super Iudam</span></p>
<p id="1-kings-15-2"><span class="verse-num">15:2</span> <span class="verse-body">tribus annis regnavit in Hierusalem nomen matris eius Maacha filia Absalom</span></p>
<p id="1-kings-15-3"><span class="verse-num">15:3</span> <span class="verse-body">ambulavitque in omnibus peccatis patris sui quae fecerat ante eum nec erat cor eius perfectum cum Domino Deo suo sicut cor David patris eius</span></p>
<p id="1-kings-15-4"><span class="verse-num">15:4</span> <span class="verse-body">sed propter David dedit ei Dominus Deus suus lucernam in Hierusalem ut suscitaret filium eius post eum et staret Hierusalem</span></p>
<p id="1-kings-15-5"><span class="verse-num">15:5</span> <span class="verse-body">eo quod fecisset David rectum in oculis Domini et non declinasset ab omnibus quae praeceperat ei cunctis diebus vitae suae excepto sermone Uriae Hetthei</span></p>
<p id="1-kings-15-6"><span class="verse-num">15:6</span> <span class="verse-body">attamen bellum fuit inter Roboam et inter Hieroboam omni tempore vitae eius</span></p>
<p id="1-kings-15-7"><span class="verse-num">15:7</span> <span class="verse-body">reliqua autem sermonum Abiam et omnia quae fecit nonne haec scripta sunt in libro verborum dierum regum Iuda fuitque proelium inter Abiam et inter Hieroboam</span></p>
<p id="1-kings-15-8"><span class="verse-num">15:8</span> <span class="verse-body">et dormivit Abiam cum patribus suis et sepelierunt eum in civitate David regnavitque Asa filius eius pro eo</span></p>
<p id="1-kings-15-9"><span class="verse-num">15:9</span> <span class="verse-body">in anno ergo vicesimo Hieroboam regis Israhel regnavit Asa rex Iuda</span></p>
<p id="1-kings-15-10"><span class="verse-num">15:10</span> <span class="verse-body">et quadraginta uno anno regnavit in Hierusalem nomen matris eius Maacha filia Absalom</span></p>
<p id="1-kings-15-11"><span class="verse-num">15:11</span> <span class="verse-body">et fecit Asa rectum ante conspectum Domini sicut David pater eius</span></p>
<p id="1-kings-15-12"><span class="verse-num">15:12</span> <span class="verse-body">et abstulit effeminatos de terra purgavitque universas sordes idolorum quae fecerant patres eius</span></p>
<p id="1-kings-15-13"><span class="verse-num">15:13</span> <span class="verse-body">insuper et Maacham matrem suam amovit ne esset princeps in sacris Priapi et in luco eius quem consecraverat subvertitque specum eius et confregit simulacrum turpissimum et conbusit in torrente Cedron</span></p>
<p id="1-kings-15-14"><span class="verse-num">15:14</span> <span class="verse-body">excelsa autem non abstulit verumtamen cor Asa perfectum erat cum Deo cunctis diebus suis</span></p>
<p id="1-kings-15-15"><span class="verse-num">15:15</span> <span class="verse-body">et intulit ea quae sanctificaverat pater suus et voverat in domum Domini argentum et aurum et vasa</span></p>
<p id="1-kings-15-16"><span class="verse-num">15:16</span> <span class="verse-body">bellum autem erat inter Asa et Baasa regem Israhel cunctis diebus eorum</span></p>
<p id="1-kings-15-17"><span class="verse-num">15:17</span> <span class="verse-body">ascendit quoque Baasa rex Israhel in Iudam et aedificavit Rama ut non possit quispiam egredi vel ingredi de parte Asa regis Iudae</span></p>
<p id="1-kings-15-18"><span class="verse-num">15:18</span> <span class="verse-body">tollens itaque Asa omne argentum et aurum quod remanserat in thesauris domus Domini et in thesauris domus regiae dedit illud in manu servorum suorum et misit ad Benadad filium Tabremmon filii Ezion regem Syriae qui habitabat in Damasco dicens</span></p>
<p id="1-kings-15-19"><span class="verse-num">15:19</span> <span class="verse-body">foedus est inter me et te et inter patrem meum et patrem tuum ideo misi tibi munera argentum et aurum et peto ut venias et irritum facias foedus quod habes cum Baasa rege Israhel et recedat a me</span></p>
<p id="1-kings-15-20"><span class="verse-num">15:20</span> <span class="verse-body">adquiescens Benadad regi Asa misit principes exercitus sui in civitates Israhel et percusserunt Ahion et Dan et Abel domum Maacha et universam Cenneroth omnem scilicet terram Nepthalim</span></p>
<p id="1-kings-15-21"><span class="verse-num">15:21</span> <span class="verse-body">quod cum audisset Baasa intermisit aedificare Rama et reversus est in Thersa</span></p>
<p id="1-kings-15-22"><span class="verse-num">15:22</span> <span class="verse-body">rex autem Asa nuntium misit in omnem Iudam nemo sit excusatus et tulerunt lapides Rama et ligna eius quibus aedificaverat Baasa et extruxit de eis rex Asa Gaba Beniamin et Maspha</span></p>
<p id="1-kings-15-23"><span class="verse-num">15:23</span> <span class="verse-body">reliqua autem omnium sermonum Asa et universae fortitudines eius et cuncta quae fecit et civitates quas extruxit nonne haec scripta sunt in libro verborum dierum regum Iuda verumtamen in tempore senectutis suae doluit pedes</span></p>
<p id="1-kings-15-24"><span class="verse-num">15:24</span> <span class="verse-body">et dormivit cum patribus suis et sepultus est cum eis in civitate David patris sui regnavitque Iosaphat filius eius pro eo</span></p>
<p id="1-kings-15-25"><span class="verse-num">15:25</span> <span class="verse-body">Nadab vero filius Hieroboam regnavit super Israhel anno secundo Asa regis Iuda regnavitque super Israhel duobus annis</span></p>
<p id="1-kings-15-26"><span class="verse-num">15:26</span> <span class="verse-body">et fecit quod malum est in conspectu Domini et ambulavit in viis patris sui et in peccatis eius quibus peccare fecit Israhel</span></p>
<p id="1-kings-15-27"><span class="verse-num">15:27</span> <span class="verse-body">insidiatus est autem ei Baasa filius Ahia de domo Isachar et percussit eum in Gebbethon quae est urbs Philisthinorum siquidem Nadab et omnis Israhel obsidebant Gebbethon</span></p>
<p id="1-kings-15-28"><span class="verse-num">15:28</span> <span class="verse-body">interfecit igitur illum Baasa in anno tertio Asa regis Iuda et regnavit pro eo</span></p>
<p id="1-kings-15-29"><span class="verse-num">15:29</span> <span class="verse-body">cumque regnasset percussit omnem domum Hieroboam non dimisit ne unam quidem animam de semine eius donec deleret eum iuxta verbum Domini quod locutus fuerat in manu servi sui Ahiae Silonitis</span></p>
<p id="1-kings-15-30"><span class="verse-num">15:30</span> <span class="verse-body">propter peccata Hieroboam quae peccaverat et quibus peccare fecerat Israhel et propter delictum quo inritaverat Dominum Deum Israhel</span></p>
<p id="1-kings-15-31"><span class="verse-num">15:31</span> <span class="verse-body">reliqua autem sermonum Nadab et omnia quae operatus est nonne haec scripta sunt in libro verborum dierum regum Israhel</span></p>
<p id="1-kings-15-32"><span class="verse-num">15:32</span> <span class="verse-body">fuitque bellum inter Asa et Baasa regem Israhel cunctis diebus eorum</span></p>
<p id="1-kings-15-33"><span class="verse-num">15:33</span> <span class="verse-body">anno tertio Asa regis Iuda regnavit Baasa filius Ahia super omnem Israhel in Thersa viginti quattuor annis</span></p>
<p id="1-kings-15-34"><span class="verse-num">15:34</span> <span class="verse-body">et fecit malum coram Domino ambulavitque in via Hieroboam et in peccatis eius quibus peccare fecit Israhel</span></p>
<h2 id="1-kings-ch-16">Chapter 16</h2>
<p class="verses"><a href="#1-kings-16-1">1</a> <a href="#1-kings-16-2">2</a> <a href="#1-kings-16-3">3</a> <a href="#1-kings-16-4">4</a> <a href="#1-kings-16-5">5</a> <a href="#1-kings-16-6">6</a> <a href="#1-kings-16-7">7</a> <a href="#1-kings-16-8">8</a> <a href="#1-kings-16-9">9</a> <a href="#1-kings-16-10">10</a> <a href="#1-kings-16-11">11</a> <a href="#1-kings-16-12">12</a> <a href="#1-kings-16-13">13</a> <a href="#1-kings-16-14">14</a> <a href="#1-kings-16-15">15</a> <a href="#1-kings-16-16">16</a> <a href="#1-kings-16-17">17</a> <a href="#1-kings-16-18">18</a> <a href="#1-kings-16-19">19</a> <a href="#1-kings-16-20">20</a> <a href="#1-kings-16-21">21</a> <a href="#1-kings-16-22">22</a> <a href="#1-kings-16-23">23</a> <a href="#1-kings-16-24">24</a> <a href="#1-kings-16-25">25</a> <a href="#1-kings-16-26">26</a> <a href="#1-kings-16-27">27</a> <a href="#1-kings-16-28">28</a> <a href="#1-kings-16-29">29</a> <a href="#1-kings-16-30">30</a> <a href="#1-kings-16-31">31</a> <a href="#1-kings-16-32">32</a> <a href="#1-kings-16-33">33</a> <a href="#1-kings-16-34">34</a></p>
<p id="1-kings-16-1"><span class="verse-num">16:1</span> <span class="verse-body">factus est autem sermo Domini ad Hieu filium Anani contra Baasa dicens</span></p>
<p id="1-kings-16-2"><span class="verse-num">16:2</span> <span class="verse-body">pro eo quod exaltavi te de pulvere et posui ducem super populum meum Israhel tu autem ambulasti in via Hieroboam et peccare fecisti populum meum Israhel ut me inritares in peccatis eorum</span></p>
<p id="1-kings-16-3"><span class="verse-num">16:3</span> <span class="verse-body">ecce ego demetam posteriora Baasa et posteriora domus eius et faciam domum tuam sicut domum Hieroboam filii Nabath</span></p>
<p id="1-kings-16-4"><span class="verse-num">16:4</span> <span class="verse-body">qui mortuus fuerit de Baasa in civitate comedent eum canes et qui mortuus fuerit ex eo in regione comedent eum volucres caeli</span></p>
<p id="1-kings-16-5"><span class="verse-num">16:5</span> <span class="verse-body">reliqua autem sermonum Baasa et quaecumque fecit et proelia eius nonne haec scripta sunt in libro verborum dierum regum Israhel</span></p>
<p id="1-kings-16-6"><span class="verse-num">16:6</span> <span class="verse-body">dormivit ergo Baasa cum patribus suis sepultusque est in Thersa et regnavit Hela filius eius pro eo</span></p>
<p id="1-kings-16-7"><span class="verse-num">16:7</span> <span class="verse-body">cum autem in manu Hieu filii Anani prophetae verbum Domini factum esset contra Baasa et contra domum eius et contra omne malum quod fecerat coram Domino ad inritandum eum in operibus manuum suarum ut fieret sicut domus Hieroboam ob hanc causam occidit eum</span></p>
<p id="1-kings-16-8"><span class="verse-num">16:8</span> <span class="verse-body">anno vicesimo sexto Asa regis Iuda regnavit Hela filius Baasa super Israhel in Thersa duobus annis</span></p>
<p id="1-kings-16-9"><span class="verse-num">16:9</span> <span class="verse-body">et rebellavit contra eum servus suus Zamri dux mediae partis equitum erat autem Hela in Thersa bibens et temulentus in domo Arsa praefecti Thersa</span></p>
<p id="1-kings-16-10"><span class="verse-num">16:10</span> <span class="verse-body">inruens ergo Zamri percussit et occidit eum anno vicesimo septimo Asa regis Iuda et regnavit pro eo</span></p>
<p id="1-kings-16-11"><span class="verse-num">16:11</span> <span class="verse-body">cumque regnasset et sedisset super solium eius percussit omnem domum Baasa et non dereliquit ex eo mingentem ad parietem et propinquos et amicos eius</span></p>
<p id="1-kings-16-12"><span class="verse-num">16:12</span> <span class="verse-body">delevitque Zamri omnem domum Baasa iuxta verbum Domini quod locutus fuerat ad Baasa in manu Hieu prophetae</span></p>
<p id="1-kings-16-13"><span class="verse-num">16:13</span> <span class="verse-body">propter universa peccata Baasa et peccata Hela filii eius qui peccaverunt et peccare fecerunt Israhel provocantes Dominum Deum Israhel in vanitatibus suis</span></p>
<p id="1-kings-16-14"><span class="verse-num">16:14</span> <span class="verse-body">reliqua autem sermonum Hela et omnia quae fecit nonne haec scripta sunt in libro verborum dierum regum Israhel</span></p>
<p id="1-kings-16-15"><span class="verse-num">16:15</span> <span class="verse-body">anno vicesimo et septimo Asa regis Iuda regnavit Zamri septem diebus in Thersa porro exercitus obsidebat Gebbethon urbem Philisthinorum</span></p>
<p id="1-kings-16-16"><span class="verse-num">16:16</span> <span class="verse-body">cumque audisset rebellasse Zamri et occidisse regem fecit sibi regem omnis Israhel Amri qui erat princeps militiae super Israhel in die illa in castris</span></p>
<p id="1-kings-16-17"><span class="verse-num">16:17</span> <span class="verse-body">ascendit ergo Amri et omnis Israhel cum eo de Gebbethon et obsidebant Thersa</span></p>
<p id="1-kings-16-18"><span class="verse-num">16:18</span> <span class="verse-body">videns autem Zamri quod expugnanda esset civitas ingressus est palatium et succendit secum domum regiam et mortuus est</span></p>
<p id="1-kings-16-19"><span class="verse-num">16:19</span> <span class="verse-body">in peccatis suis quae peccaverat faciens malum coram Domino et ambulans in via Hieroboam et in peccato eius quo fecit peccare Israhel</span></p>
<p id="1-kings-16-20"><span class="verse-num">16:20</span> <span class="verse-body">reliqua autem sermonum Zamri et insidiarum eius et tyrannidis nonne haec scripta sunt in libro verborum dierum regum Israhel</span></p>
<p id="1-kings-16-21"><span class="verse-num">16:21</span> <span class="verse-body">tunc divisus est populus Israhel in duas partes media pars populi sequebatur Thebni filium Gineth ut constitueret eum regem et media pars Amri</span></p>
<p id="1-kings-16-22"><span class="verse-num">16:22</span> <span class="verse-body">praevaluit autem populus qui erat cum Amri populo qui sequebatur Thebni filium Gineth mortuusque est Thebni et regnavit Amri</span></p>
<p id="1-kings-16-23"><span class="verse-num">16:23</span> <span class="verse-body">anno tricesimo primo Asa regis Iuda regnavit Amri super Israhel duodecim annis in Thersa regnavit sex annis</span></p>
<p id="1-kings-16-24"><span class="verse-num">16:24</span> <span class="verse-body">emitque montem Samariae a Somer duobus talentis argenti et aedificavit eam et vocavit nomen civitatis quam extruxerat nomine Somer domini montis Samariae</span></p>
<p id="1-kings-16-25"><span class="verse-num">16:25</span> <span class="verse-body">fecit autem Amri malum in conspectu Domini et operatus est nequiter super omnes qui fuerant ante eum</span></p>
<p id="1-kings-16-26"><span class="verse-num">16:26</span> <span class="verse-body">ambulavitque in omni via Hieroboam filii Nabath et in peccatis eius quibus peccare fecerat Israhel ut inritaret Dominum Deum Israhel in vanitatibus suis</span></p>
<p id="1-kings-16-27"><span class="verse-num">16:27</span> <span class="verse-body">reliqua autem sermonum Amri et proelia eius quae gessit nonne haec scripta sunt in libro verborum dierum regum Israhel</span></p>
<p id="1-kings-16-28"><span class="verse-num">16:28</span> <span class="verse-body">et dormivit Amri cum patribus suis et sepultus est in Samaria regnavitque Ahab filius eius pro eo</span></p>
<p id="1-kings-16-29"><span class="verse-num">16:29</span> <span class="verse-body">Ahab vero filius Amri regnavit super Israhel anno tricesimo octavo Asa regis Iuda et regnavit Ahab filius Amri super Israhel in Samaria viginti et duobus annis</span></p>
<p id="1-kings-16-30"><span class="verse-num">16:30</span> <span class="verse-body">et fecit Ahab filius Amri malum in conspectu Domini super omnes qui fuerunt ante eum</span></p>
<p id="1-kings-16-31"><span class="verse-num">16:31</span> <span class="verse-body">nec suffecit ei ut ambularet in peccatis Hieroboam filii Nabath insuper duxit uxorem Hiezabel filiam Ethbaal regis Sidoniorum et abiit et servivit Baal et adoravit eum</span></p>
<p id="1-kings-16-32"><span class="verse-num">16:32</span> <span class="verse-body">et posuit aram Baal in templo Baal quod aedificaverat in Samaria</span></p>
<p id="1-kings-16-33"><span class="verse-num">16:33</span> <span class="verse-body">et plantavit lucum et addidit Ahab in opere suo inritans Dominum Deum Israhel super omnes reges Israhel qui fuerant ante eum</span></p>
<p id="1-kings-16-34"><span class="verse-num">16:34</span> <span class="verse-body">in diebus eius aedificavit Ahiel de Bethel Hiericho in Abiram primitivo suo fundavit eam et in Segub novissimo suo posuit portas eius iuxta verbum Domini quod locutus fuerat in manu Iosue filii Nun</span></p>
<h2 id="1-kings-ch-17">Chapter 17</h2>
<p class="verses"><a href="#1-kings-17-1">1</a> <a href="#1-kings-17-2">2</a> <a href="#1-kings-17-3">3</a> <a href="#1-kings-17-4">4</a> <a href="#1-kings-17-5">5</a> <a href="#1-kings-17-6">6</a> <a href="#1-kings-17-7">7</a> <a href="#1-kings-17-8">8</a> <a href="#1-kings-17-9">9</a> <a href="#1-kings-17-10">10</a> <a href="#1-kings-17-11">11</a> <a href="#1-kings-17-12">12</a> <a href="#1-kings-17-13">13</a> <a href="#1-kings-17-14">14</a> <a href="#1-kings-17-15">15</a> <a href="#1-kings-17-16">16</a> <a href="#1-kings-17-17">17</a> <a href="#1-kings-17-18">18</a> <a href="#1-kings-17-19">19</a> <a href="#1-kings-17-20">20</a> <a href="#1-kings-17-21">21</a> <a href="#1-kings-17-22">22</a> <a href="#1-kings-17-23">23</a> <a href="#1-kings-17-24">24</a></p>
<p id="1-kings-17-1"><span class="verse-num">17:1</span> <span class="verse-body">et dixit Helias Thesbites de habitatoribus Galaad ad Ahab vivit Dominus Deus Israhel in cuius conspectu sto si erit annis his ros et pluvia nisi iuxta oris mei verba</span></p>
<p id="1-kings-17-2"><span class="verse-num">17:2</span> <span class="verse-body">et factum est verbum Domini ad eum dicens</span></p>
<p id="1-kings-17-3"><span class="verse-num">17:3</span> <span class="verse-body">recede hinc et vade contra orientem et abscondere in torrente Charith qui est contra Iordanem</span></p>
<p id="1-kings-17-4"><span class="verse-num">17:4</span> <span class="verse-body">et ibi de torrente bibes corvisque praecepi ut pascant te ibi</span></p>
<p id="1-kings-17-5"><span class="verse-num">17:5</span> <span class="verse-body">abiit ergo et fecit iuxta verbum Domini cumque abisset sedit in torrente Charith qui est contra Iordanem</span></p>
<p id="1-kings-17-6"><span class="verse-num">17:6</span> <span class="verse-body">corvi quoque deferebant panem et carnes mane similiter panem et carnes vesperi et bibebat de torrente</span></p>
<p id="1-kings-17-7"><span class="verse-num">17:7</span> <span class="verse-body">post dies autem siccatus est torrens non enim pluerat super terram</span></p>
<p id="1-kings-17-8"><span class="verse-num">17:8</span> <span class="verse-body">factus est igitur sermo Domini ad eum dicens</span></p>
<p id="1-kings-17-9"><span class="verse-num">17:9</span> <span class="verse-body">surge et vade in Sareptha Sidoniorum et manebis ibi praecepi enim ibi mulieri viduae ut pascat te</span></p>
<p id="1-kings-17-10"><span class="verse-num">17:10</span> <span class="verse-body">surrexit et abiit Sareptham cumque venisset ad portam civitatis apparuit ei mulier vidua colligens ligna et vocavit eam dixitque da mihi paululum aquae in vase ut bibam</span></p>
<p id="1-kings-17-11"><span class="verse-num">17:11</span> <span class="verse-body">cumque illa pergeret ut adferret clamavit post tergum eius dicens adfer mihi obsecro et buccellam panis in manu tua</span></p>
<p id="1-kings-17-12"><span class="verse-num">17:12</span> <span class="verse-body">quae respondit vivit Dominus Deus tuus quia non habeo panem nisi quantum pugillus capere potest farinae in hydria et paululum olei in lecytho en colligo duo ligna ut ingrediar et faciam illud mihi et filio meo ut comedamus et moriamur</span></p>
<p id="1-kings-17-13"><span class="verse-num">17:13</span> <span class="verse-body">ad quam Helias ait noli timere sed vade et fac sicut dixisti verumtamen mihi primum fac de ipsa farinula subcinericium panem parvulum et adfer ad me tibi autem et filio tuo facies postea</span></p>
<p id="1-kings-17-14"><span class="verse-num">17:14</span> <span class="verse-body">haec autem dicit Dominus Deus Israhel hydria farinae non deficiet nec lecythus olei minuetur usque ad diem in qua daturus est Dominus pluviam super faciem terrae</span></p>
<p id="1-kings-17-15"><span class="verse-num">17:15</span> <span class="verse-body">quae abiit et fecit iuxta verbum Heliae et comedit ipse et illa et domus eius et ex illa die</span></p>
<p id="1-kings-17-16"><span class="verse-num">17:16</span> <span class="verse-body">hydria farinae non defecit et lecythus olei non est inminutus iuxta verbum Domini quod locutus fuerat in manu Heliae</span></p>
<p id="1-kings-17-17"><span class="verse-num">17:17</span> <span class="verse-body">factum est autem post verba haec aegrotavit filius mulieris matris familiae et erat languor fortis nimis ita ut non remaneret in eo halitus</span></p>
<p id="1-kings-17-18"><span class="verse-num">17:18</span> <span class="verse-body">dixit ergo ad Heliam quid mihi et tibi vir Dei ingressus es ad me ut rememorarentur iniquitates meae et interficeres filium meum</span></p>
<p id="1-kings-17-19"><span class="verse-num">17:19</span> <span class="verse-body">et ait ad eam da mihi filium tuum tulitque eum de sinu illius et portavit in cenaculum ubi ipse manebat et posuit super lectulum suum</span></p>
<p id="1-kings-17-20"><span class="verse-num">17:20</span> <span class="verse-body">et clamavit ad Dominum et dixit Domine Deus meus etiamne viduam apud quam ego utcumque sustentor adflixisti ut interficeres filium eius</span></p>
<p id="1-kings-17-21"><span class="verse-num">17:21</span> <span class="verse-body">et expandit se atque mensus est super puerum tribus vicibus clamavitque ad Dominum et ait Domine Deus meus revertatur oro anima pueri huius in viscera eius</span></p>
<p id="1-kings-17-22"><span class="verse-num">17:22</span> <span class="verse-body">exaudivit Dominus vocem Heliae et reversa est anima pueri intra eum et revixit</span></p>
<p id="1-kings-17-23"><span class="verse-num">17:23</span> <span class="verse-body">tulitque Helias puerum et deposuit eum de cenaculo in inferiorem domum et tradidit matri suae et ait illi en vivit filius tuus</span></p>
<p id="1-kings-17-24"><span class="verse-num">17:24</span> <span class="verse-body">dixitque mulier ad Heliam nunc in isto cognovi quoniam vir Dei es tu et verbum Domini in ore tuo verum est</span></p>
<h2 id="1-kings-ch-18">Chapter 18</h2>
<p class="verses"><a href="#1-kings-18-1">1</a> <a href="#1-kings-18-2">2</a> <a href="#1-kings-18-3">3</a> <a href="#1-kings-18-4">4</a> <a href="#1-kings-18-5">5</a> <a href="#1-kings-18-6">6</a> <a href="#1-kings-18-7">7</a> <a href="#1-kings-18-8">8</a> <a href="#1-kings-18-9">9</a> <a href="#1-kings-18-10">10</a> <a href="#1-kings-18-11">11</a> <a href="#1-kings-18-12">12</a> <a href="#1-kings-18-13">13</a> <a href="#1-kings-18-14">14</a> <a href="#1-kings-18-15">15</a> <a href="#1-kings-18-16">16</a> <a href="#1-kings-18-17">17</a> <a href="#1-kings-18-18">18</a> <a href="#1-kings-18-19">19</a> <a href="#1-kings-18-20">20</a> <a href="#1-kings-18-21">21</a> <a href="#1-kings-18-22">22</a> <a href="#1-kings-18-23">23</a> <a href="#1-kings-18-24">24</a> <a href="#1-kings-18-25">25</a> <a href="#1-kings-18-26">26</a> <a href="#1-kings-18-27">27</a> <a href="#1-kings-18-28">28</a> <a href="#1-kings-18-29">29</a> <a href="#1-kings-18-30">30</a> <a href="#1-kings-18-31">31</a> <a href="#1-kings-18-32">32</a> <a href="#1-kings-18-33">33</a> <a href="#1-kings-18-34">34</a> <a href="#1-kings-18-35">35</a> <a href="#1-kings-18-36">36</a> <a href="#1-kings-18-37">37</a> <a href="#1-kings-18-38">38</a> <a href="#1-kings-18-39">39</a> <a href="#1-kings-18-40">40</a> <a href="#1-kings-18-41">41</a> <a href="#1-kings-18-42">42</a> <a href="#1-kings-18-43">43</a> <a href="#1-kings-18-44">44</a> <a href="#1-kings-18-45">45</a> <a href="#1-kings-18-46">46</a></p>
<p id="1-kings-18-1"><span class="verse-num">18:1</span> <span class="verse-body">post dies multos verbum Domini factum est ad Heliam in anno tertio dicens vade et ostende te Ahab ut dem pluviam super faciem terrae</span></p>
<p id="1-kings-18-2"><span class="verse-num">18:2</span> <span class="verse-body">ivit ergo Helias ut ostenderet se Ahab erat autem fames vehemens in Samaria</span></p>
<p id="1-kings-18-3"><span class="verse-num">18:3</span> <span class="verse-body">vocavitque Ahab Abdiam dispensatorem domus suae Abdias autem timebat Dominum valde</span></p>
<p id="1-kings-18-4"><span class="verse-num">18:4</span> <span class="verse-body">nam cum interficeret Hiezabel prophetas Domini tulit ille centum prophetas et abscondit eos quinquagenos in speluncis et pavit eos pane et aqua</span></p>
<p id="1-kings-18-5"><span class="verse-num">18:5</span> <span class="verse-body">dixit ergo Ahab ad Abdiam vade in terram ad universos fontes aquarum et in cunctas valles si forte invenire possimus herbam et salvare equos et mulos et non penitus iumenta intereant</span></p>
<p id="1-kings-18-6"><span class="verse-num">18:6</span> <span class="verse-body">diviseruntque sibi regiones ut circuirent eas Ahab ibat per viam unam et Abdias per viam alteram seorsum</span></p>
<p id="1-kings-18-7"><span class="verse-num">18:7</span> <span class="verse-body">cumque esset Abdias in via Helias occurrit ei qui cum cognovisset eum cecidit super faciem suam et ait num tu es domine mi Helias</span></p>
<p id="1-kings-18-8"><span class="verse-num">18:8</span> <span class="verse-body">cui ille respondit ego vade dic domino tuo adest Helias</span></p>
<p id="1-kings-18-9"><span class="verse-num">18:9</span> <span class="verse-body">et ille quid peccavi inquit quoniam trades me servum tuum in manu Ahab ut interficiat me</span></p>
<p id="1-kings-18-10"><span class="verse-num">18:10</span> <span class="verse-body">vivit Dominus Deus tuus non est gens aut regnum quo non miserit dominus meus te requirens et respondentibus cunctis non est hic adiuravit regna singula et gentes eo quod minime repperireris</span></p>
<p id="1-kings-18-11"><span class="verse-num">18:11</span> <span class="verse-body">et nunc dicis mihi vade et dic domino tuo adest Helias</span></p>
<p id="1-kings-18-12"><span class="verse-num">18:12</span> <span class="verse-body">cumque recessero a te spiritus Domini asportabit te in locum quem ego ignoro ingressus nuntiabo Ahab et non inveniet te et interficiet me servus autem tuus timet Dominum ab infantia sua</span></p>
<p id="1-kings-18-13"><span class="verse-num">18:13</span> <span class="verse-body">numquid non indicatum est tibi domino meo quid fecerim cum interficeret Hiezabel prophetas Domini quod absconderim de prophetis Domini centum viros quinquagenos et quinquagenos in speluncis et paverim eos pane et aqua</span></p>
<p id="1-kings-18-14"><span class="verse-num">18:14</span> <span class="verse-body">et nunc tu dicis vade et dic domino tuo adest Helias ut interficiat me</span></p>
<p id="1-kings-18-15"><span class="verse-num">18:15</span> <span class="verse-body">dixit Helias vivit Dominus exercituum ante cuius vultum sto quia hodie apparebo ei</span></p>
<p id="1-kings-18-16"><span class="verse-num">18:16</span> <span class="verse-body">abiit ergo Abdias in occursum Ahab et indicavit ei venitque Ahab in occursum Heliae</span></p>
<p id="1-kings-18-17"><span class="verse-num">18:17</span> <span class="verse-body">et cum vidisset eum ait tune es ille qui conturbas Israhel</span></p>
<p id="1-kings-18-18"><span class="verse-num">18:18</span> <span class="verse-body">et ille ait non turbavi Israhel sed tu et domus patris tui qui dereliquistis mandata Domini et secuti estis Baalim</span></p>
<p id="1-kings-18-19"><span class="verse-num">18:19</span> <span class="verse-body">verumtamen nunc mitte et congrega ad me universum Israhel in monte Carmeli et prophetas Baal quadringentos quinquaginta prophetasque lucorum quadringentos qui comedunt de mensa Hiezabel</span></p>
<p id="1-kings-18-20"><span class="verse-num">18:20</span> <span class="verse-body">misit Ahab ad omnes filios Israhel et congregavit prophetas in monte Carmeli</span></p>
<p id="1-kings-18-21"><span class="verse-num">18:21</span> <span class="verse-body">accedens autem Helias ad omnem populum ait usquequo claudicatis in duas partes si Dominus est Deus sequimini eum si autem Baal sequimini illum et non respondit ei populus verbum</span></p>
<p id="1-kings-18-22"><span class="verse-num">18:22</span> <span class="verse-body">et ait rursum Helias ad populum ego remansi propheta Domini solus prophetae autem Baal quadringenti et quinquaginta viri sunt</span></p>
<p id="1-kings-18-23"><span class="verse-num">18:23</span> <span class="verse-body">dentur nobis duo boves et illi eligant bovem unum et in frusta caedentes ponant super ligna ignem autem non subponant et ego faciam bovem alterum et inponam super ligna ignemque non subponam</span></p>
<p id="1-kings-18-24"><span class="verse-num">18:24</span> <span class="verse-body">invocate nomina deorum vestrorum et ego invocabo nomen Domini et deus qui exaudierit per ignem ipse sit Deus respondens omnis populus ait optima propositio</span></p>
<p id="1-kings-18-25"><span class="verse-num">18:25</span> <span class="verse-body">dixit ergo Helias prophetis Baal eligite vobis bovem unum et facite primi quia vos plures estis et invocate nomina deorum vestrorum ignemque non subponatis</span></p>
<p id="1-kings-18-26"><span class="verse-num">18:26</span> <span class="verse-body">qui cum tulissent bovem quem dederat eis fecerunt et invocabant nomen Baal de mane usque ad meridiem dicentes Baal exaudi nos et non erat vox nec qui responderet transiliebantque altare quod fecerant</span></p>
<p id="1-kings-18-27"><span class="verse-num">18:27</span> <span class="verse-body">cumque esset iam meridies inludebat eis Helias dicens clamate voce maiore deus enim est et forsitan loquitur aut in diversorio est aut in itinere aut certe dormit ut excitetur</span></p>
<p id="1-kings-18-28"><span class="verse-num">18:28</span> <span class="verse-body">clamabant ergo voce magna et incidebant se iuxta ritum suum cultris et lanceolis donec perfunderentur sanguine</span></p>
<p id="1-kings-18-29"><span class="verse-num">18:29</span> <span class="verse-body">postquam autem transiit meridies et illis prophetantibus venerat tempus quo sacrificium offerri solet nec audiebatur vox neque aliquis respondebat nec adtendebat orantes</span></p>
<p id="1-kings-18-30"><span class="verse-num">18:30</span> <span class="verse-body">dixit Helias omni populo venite ad me et accedente ad se populo curavit altare Domini quod destructum fuerat</span></p>
<p id="1-kings-18-31"><span class="verse-num">18:31</span> <span class="verse-body">et tulit duodecim lapides iuxta numerum tribuum filiorum Iacob ad quem factus est sermo Domini dicens Israhel erit nomen tuum</span></p>
<p id="1-kings-18-32"><span class="verse-num">18:32</span> <span class="verse-body">et aedificavit lapidibus altare in nomine Domini fecitque aquaeductum quasi per duas aratiunculas in circuitu altaris</span></p>
<p id="1-kings-18-33"><span class="verse-num">18:33</span> <span class="verse-body">et conposuit ligna divisitque per membra bovem et posuit super ligna</span></p>
<p id="1-kings-18-34"><span class="verse-num">18:34</span> <span class="verse-body">et ait implete quattuor hydrias aqua et fundite super holocaustum et super ligna rursumque dixit etiam secundo hoc facite qui cum fecissent et secundo ait etiam tertio id ipsum facite feceruntque et tertio</span></p>
<p id="1-kings-18-35"><span class="verse-num">18:35</span> <span class="verse-body">et currebant aquae circa altare et fossa aquaeductus repleta est</span></p>
<p id="1-kings-18-36"><span class="verse-num">18:36</span> <span class="verse-body">cumque iam tempus esset ut offerretur holocaustum accedens Helias propheta ait Domine Deus Abraham Isaac et Israhel hodie ostende quia tu es Deus Israhel et ego servus tuus et iuxta praeceptum tuum feci omnia verba haec</span></p>
<p id="1-kings-18-37"><span class="verse-num">18:37</span> <span class="verse-body">exaudi me Domine exaudi me ut discat populus iste quia tu es Dominus Deus et tu convertisti cor eorum iterum</span></p>
<p id="1-kings-18-38"><span class="verse-num">18:38</span> <span class="verse-body">cecidit autem ignis Domini et voravit holocaustum et ligna et lapides pulverem quoque et aquam quae erat in aquaeductu lambens</span></p>
<p id="1-kings-18-39"><span class="verse-num">18:39</span> <span class="verse-body">quod cum vidisset omnis populus cecidit in faciem suam et ait Dominus ipse est Deus Dominus ipse est Deus</span></p>
<p id="1-kings-18-40"><span class="verse-num">18:40</span> <span class="verse-body">dixitque Helias ad eos adprehendite prophetas Baal et ne unus quidem fugiat ex eis quos cum conprehendissent duxit eos Helias ad torrentem Cison et interfecit eos ibi</span></p>
<p id="1-kings-18-41"><span class="verse-num">18:41</span> <span class="verse-body">et ait Helias ad Ahab ascende comede et bibe quia sonus multae pluviae est</span></p>
<p id="1-kings-18-42"><span class="verse-num">18:42</span> <span class="verse-body">ascendit Ahab ut comederet et biberet Helias autem ascendit in vertice Carmeli et pronus in terram posuit faciem inter genua sua</span></p>
<p id="1-kings-18-43"><span class="verse-num">18:43</span> <span class="verse-body">et dixit ad puerum suum ascende et prospice contra mare qui cum ascendisset et contemplatus esset ait non est quicquam et rursum ait illi revertere septem vicibus</span></p>
<p id="1-kings-18-44"><span class="verse-num">18:44</span> <span class="verse-body">in septima autem vice ecce nubicula parva quasi vestigium hominis ascendebat de mari qui ait ascende et dic Ahab iunge et descende ne occupet te pluvia</span></p>
<p id="1-kings-18-45"><span class="verse-num">18:45</span> <span class="verse-body">cumque se verterent huc atque illuc ecce caeli contenebrati sunt et nubes et ventus et facta est pluvia grandis ascendens itaque Ahab abiit in Hiezrahel</span></p>
<p id="1-kings-18-46"><span class="verse-num">18:46</span> <span class="verse-body">et manus Domini facta est super Heliam accinctisque lumbis currebat ante Ahab donec veniret in Hiezrahel</span></p>
<h2 id="1-kings-ch-19">Chapter 19</h2>
<p class="verses"><a href="#1-kings-19-1">1</a> <a href="#1-kings-19-2">2</a> <a href="#1-kings-19-3">3</a> <a href="#1-kings-19-4">4</a> <a href="#1-kings-19-5">5</a> <a href="#1-kings-19-6">6</a> <a href="#1-kings-19-7">7</a> <a href="#1-kings-19-8">8</a> <a href="#1-kings-19-9">9</a> <a href="#1-kings-19-10">10</a> <a href="#1-kings-19-11">11</a> <a href="#1-kings-19-12">12</a> <a href="#1-kings-19-13">13</a> <a href="#1-kings-19-14">14</a> <a href="#1-kings-19-15">15</a> <a href="#1-kings-19-16">16</a> <a href="#1-kings-19-17">17</a> <a href="#1-kings-19-18">18</a> <a href="#1-kings-19-19">19</a> <a href="#1-kings-19-20">20</a> <a href="#1-kings-19-21">21</a></p>
<p id="1-kings-19-1"><span class="verse-num">19:1</span> <span class="verse-body">nuntiavit autem Ahab Hiezabel omnia quae fecerat Helias et quomodo occidisset universos prophetas gladio</span></p>
<p id="1-kings-19-2"><span class="verse-num">19:2</span> <span class="verse-body">misitque Hiezabel nuntium ad Heliam dicens haec mihi faciant dii et haec addant nisi hac hora cras posuero animam tuam sicut animam unius ex illis</span></p>
<p id="1-kings-19-3"><span class="verse-num">19:3</span> <span class="verse-body">timuit ergo Helias et surgens abiit quocumque eum ferebat voluntas venitque in Bersabee Iuda et dimisit ibi puerum suum</span></p>
<p id="1-kings-19-4"><span class="verse-num">19:4</span> <span class="verse-body">et perrexit in desertum via unius diei cumque venisset et sederet subter unam iuniperum petivit animae suae ut moreretur et ait sufficit mihi Domine tolle animam meam neque enim melior sum quam patres mei</span></p>
<p id="1-kings-19-5"><span class="verse-num">19:5</span> <span class="verse-body">proiecitque se et obdormivit in umbra iuniperi et ecce angelus tetigit eum et dixit illi surge comede</span></p>
<p id="1-kings-19-6"><span class="verse-num">19:6</span> <span class="verse-body">respexit et ecce ad caput suum subcinericius panis et vas aquae comedit ergo et bibit et rursum obdormivit</span></p>
<p id="1-kings-19-7"><span class="verse-num">19:7</span> <span class="verse-body">reversusque est angelus Domini secundo et tetigit eum dixitque illi surge comede grandis enim tibi restat via</span></p>
<p id="1-kings-19-8"><span class="verse-num">19:8</span> <span class="verse-body">qui cum surrexisset comedit et bibit et ambulavit in fortitudine cibi illius quadraginta diebus et quadraginta noctibus usque ad montem Dei Horeb</span></p>
<p id="1-kings-19-9"><span class="verse-num">19:9</span> <span class="verse-body">cumque venisset illuc mansit in spelunca et ecce sermo Domini ad eum dixitque illi quid hic agis Helia</span></p>
<p id="1-kings-19-10"><span class="verse-num">19:10</span> <span class="verse-body">at ille respondit zelo zelatus sum pro Domino Deo exercituum quia dereliquerunt pactum Domini filii Israhel altaria tua destruxerunt et prophetas tuos occiderunt gladio et derelictus sum ego solus et quaerunt animam meam ut auferant eam</span></p>
<p id="1-kings-19-11"><span class="verse-num">19:11</span> <span class="verse-body">et ait ei egredere et sta in monte coram Domino et ecce Dominus transit et spiritus grandis et fortis subvertens montes et conterens petras ante Dominum non in spiritu Dominus et post spiritum commotio non in commotione Dominus</span></p>
<p id="1-kings-19-12"><span class="verse-num">19:12</span> <span class="verse-body">et post commotionem ignis non in igne Dominus et post ignem sibilus aurae tenuis</span></p>
<p id="1-kings-19-13"><span class="verse-num">19:13</span> <span class="verse-body">quod cum audisset Helias operuit vultum suum pallio et egressus stetit in ostio speluncae et ecce vox ad eum dicens quid agis hic Helia</span></p>
<p id="1-kings-19-14"><span class="verse-num">19:14</span> <span class="verse-body">et ille respondit zelo zelatus sum pro Domino Deo exercituum quia dereliquerunt pactum tuum filii Israhel altaria tua destruxerunt et prophetas tuos occiderunt gladio et derelictus sum ego solus et quaerunt animam meam ut auferant eam</span></p>
<p id="1-kings-19-15"><span class="verse-num">19:15</span> <span class="verse-body">et ait Dominus ad eum vade et revertere in viam tuam per desertum in Damascum cumque perveneris ungues Azahel regem super Syriam</span></p>
<p id="1-kings-19-16"><span class="verse-num">19:16</span> <span class="verse-body">et Hieu filium Namsi ungues regem super Israhel Heliseum autem filium Saphat qui est de Abelmaula ungues prophetam pro te</span></p>
<p id="1-kings-19-17"><span class="verse-num">19:17</span> <span class="verse-body">et erit quicumque fugerit gladium Azahel occidet eum Hieu et qui fugerit gladium Hieu interficiet eum Heliseus</span></p>
<p id="1-kings-19-18"><span class="verse-num">19:18</span> <span class="verse-body">et derelinquam mihi in Israhel septem milia universorum genua quae non sunt incurvata Baal et omne os quod non adoravit eum osculans manum</span></p>
<p id="1-kings-19-19"><span class="verse-num">19:19</span> <span class="verse-body">profectus ergo inde repperit Heliseum filium Saphat arantem duodecim iugis boum et ipse in duodecim arantibus unus erat cumque venisset Helias ad eum misit pallium suum super illum</span></p>
<p id="1-kings-19-20"><span class="verse-num">19:20</span> <span class="verse-body">qui statim relictis bubus cucurrit post Heliam et ait osculer oro te patrem meum et matrem meam et sic sequar te dixitque ei vade et revertere quod enim meum erat feci tibi</span></p>
<p id="1-kings-19-21"><span class="verse-num">19:21</span> <span class="verse-body">reversus autem ab eo tulit par boum et mactavit illud et in aratro boum coxit carnes et dedit populo et comederunt consurgensque abiit et secutus est Heliam et ministrabat ei</span></p>
<h2 id="1-kings-ch-20">Chapter 20</h2>
<p class="verses"><a href="#1-kings-20-1">1</a> <a href="#1-kings-20-2">2</a> <a href="#1-kings-20-3">3</a> <a href="#1-kings-20-4">4</a> <a href="#1-kings-20-5">5</a> <a href="#1-kings-20-6">6</a> <a href="#1-kings-20-7">7</a> <a href="#1-kings-20-8">8</a> <a href="#1-kings-20-9">9</a> <a href="#1-kings-20-10">10</a> <a href="#1-kings-20-11">11</a> <a href="#1-kings-20-12">12</a> <a href="#1-kings-20-13">13</a> <a href="#1-kings-20-14">14</a> <a href="#1-kings-20-15">15</a> <a href="#1-kings-20-16">16</a> <a href="#1-kings-20-17">17</a> <a href="#1-kings-20-18">18</a> <a href="#1-kings-20-19">19</a> <a href="#1-kings-20-20">20</a> <a href="#1-kings-20-21">21</a> <a href="#1-kings-20-22">22</a> <a href="#1-kings-20-23">23</a> <a href="#1-kings-20-24">24</a> <a href="#1-kings-20-25">25</a> <a href="#1-kings-20-26">26</a> <a href="#1-kings-20-27">27</a> <a href="#1-kings-20-28">28</a> <a href="#1-kings-20-29">29</a> <a href="#1-kings-20-30">30</a> <a href="#1-kings-20-31">31</a> <a href="#1-kings-20-32">32</a> <a href="#1-kings-20-33">33</a> <a href="#1-kings-20-34">34</a> <a href="#1-kings-20-35">35</a> <a href="#1-kings-20-36">36</a> <a href="#1-kings-20-37">37</a> <a href="#1-kings-20-38">38</a> <a href="#1-kings-20-39">39</a> <a href="#1-kings-20-40">40</a> <a href="#1-kings-20-41">41</a> <a href="#1-kings-20-42">42</a> <a href="#1-kings-20-43">43</a></p>
<p id="1-kings-20-1"><span class="verse-num">20:1</span> <span class="verse-body">porro Benadad rex Syriae congregavit omnem exercitum suum et triginta et duos reges secum et equos et currus et ascendens pugnabat contra Samariam et obsidebat eam</span></p>
<p id="1-kings-20-2"><span class="verse-num">20:2</span> <span class="verse-body">mittensque nuntios ad Ahab regem Israhel in civitatem</span></p>
<p id="1-kings-20-3"><span class="verse-num">20:3</span> <span class="verse-body">ait haec dicit Benadad argentum tuum et aurum tuum meum est et uxores tuae et filii tui optimi mei sunt</span></p>
<p id="1-kings-20-4"><span class="verse-num">20:4</span> <span class="verse-body">responditque rex Israhel iuxta verbum tuum domine mi rex tuus sum ego et omnia mea</span></p>
<p id="1-kings-20-5"><span class="verse-num">20:5</span> <span class="verse-body">revertentesque nuntii dixerunt haec dicit Benadad qui misit nos ad te argentum tuum et aurum tuum et uxores tuas et filios tuos dabis mihi</span></p>
<p id="1-kings-20-6"><span class="verse-num">20:6</span> <span class="verse-body">cras igitur hac eadem hora mittam servos meos ad te et scrutabuntur domum tuam et domum servorum tuorum et omne quod eis placuerit ponent in manibus suis et auferent</span></p>
<p id="1-kings-20-7"><span class="verse-num">20:7</span> <span class="verse-body">vocavit autem rex Israhel omnes seniores terrae et ait animadvertite et videte quoniam insidietur nobis misit enim ad me pro uxoribus meis et filiis et pro argento et auro et non abnui</span></p>
<p id="1-kings-20-8"><span class="verse-num">20:8</span> <span class="verse-body">dixeruntque omnes maiores natu et universus populus ad eum non audias neque adquiescas illi</span></p>
<p id="1-kings-20-9"><span class="verse-num">20:9</span> <span class="verse-body">respondit itaque nuntiis Benadad dicite domino meo regi omnia propter quae misisti ad me servum tuum initio faciam hanc autem rem facere non possum</span></p>
<p id="1-kings-20-10"><span class="verse-num">20:10</span> <span class="verse-body">reversique nuntii rettulerunt ei qui remisit et ait haec faciant mihi dii et haec addant si suffecerit pulvis Samariae pugillis omnis populi qui sequitur me</span></p>
<p id="1-kings-20-11"><span class="verse-num">20:11</span> <span class="verse-body">et respondens rex Israhel ait dicite ei ne glorietur accinctus aeque ut discinctus</span></p>
<p id="1-kings-20-12"><span class="verse-num">20:12</span> <span class="verse-body">factum est autem cum audisset verbum istud bibebat ipse et reges in umbraculis et ait servis suis circumdate civitatem et circumdederunt eam</span></p>
<p id="1-kings-20-13"><span class="verse-num">20:13</span> <span class="verse-body">et ecce propheta unus accedens ad Ahab regem Israhel ait haec dicit Dominus certe vidisti omnem multitudinem hanc nimiam ecce ego tradam eam in manu tua hodie ut scias quia ego sum Dominus</span></p>
<p id="1-kings-20-14"><span class="verse-num">20:14</span> <span class="verse-body">et ait Ahab per quem dixitque ei haec dicit Dominus per pedisequos principum provinciarum et ait quis incipiet proeliari et ille dixit tu</span></p>
<p id="1-kings-20-15"><span class="verse-num">20:15</span> <span class="verse-body">recensuit ergo pueros principum provinciarum et repperit numerum ducentorum triginta duum et post eos recensuit populum omnes filios Israhel septem milia</span></p>
<p id="1-kings-20-16"><span class="verse-num">20:16</span> <span class="verse-body">et egressi sunt meridie Benadad autem bibebat temulentus in umbraculo suo et reges triginta duo cum eo qui ad auxilium eius venerant</span></p>
<p id="1-kings-20-17"><span class="verse-num">20:17</span> <span class="verse-body">egressi sunt autem pueri principum provinciarum in prima fronte misit itaque Benadad qui nuntiaverunt ei dicentes viri egressi sunt de Samaria</span></p>
<p id="1-kings-20-18"><span class="verse-num">20:18</span> <span class="verse-body">at ille sive ait pro pace veniunt adprehendite eos vivos sive ut proelientur vivos eos capite</span></p>
<p id="1-kings-20-19"><span class="verse-num">20:19</span> <span class="verse-body">egressi sunt ergo pueri principum provinciarum ac reliquus exercitus sequebatur</span></p>
<p id="1-kings-20-20"><span class="verse-num">20:20</span> <span class="verse-body">et percussit unusquisque virum qui contra se venerat fugeruntque Syri et persecutus est eos Israhel fugit quoque Benadad rex Syriae in equo cum equitibus</span></p>
<p id="1-kings-20-21"><span class="verse-num">20:21</span> <span class="verse-body">necnon et egressus rex Israhel percussit equos et currus et percussit Syriam plaga magna</span></p>
<p id="1-kings-20-22"><span class="verse-num">20:22</span> <span class="verse-body">accedens autem propheta ad regem Israhel dixit ei vade et confortare et scito et vide quid facias sequenti enim anno rex Syriae ascendet contra te</span></p>
<p id="1-kings-20-23"><span class="verse-num">20:23</span> <span class="verse-body">servi vero regis Syriae dixerunt ei dii montium sunt dii eorum ideo superaverunt nos sed melius est ut pugnemus contra eos in campestribus et obtinebimus eos</span></p>
<p id="1-kings-20-24"><span class="verse-num">20:24</span> <span class="verse-body">tu ergo verbum hoc fac amove reges singulos ab exercitu suo et pone principes pro eis</span></p>
<p id="1-kings-20-25"><span class="verse-num">20:25</span> <span class="verse-body">et instaura numerum militum qui ceciderunt de tuis et equos secundum equos pristinos et currus secundum currus quos ante habuisti et pugnabimus contra eos in campestribus et videbis quod obtinebimus eos credidit consilio eorum et fecit ita</span></p>
<p id="1-kings-20-26"><span class="verse-num">20:26</span> <span class="verse-body">igitur postquam annus transierat recensuit Benadad Syros et ascendit in Afec ut pugnaret contra Israhel</span></p>
<p id="1-kings-20-27"><span class="verse-num">20:27</span> <span class="verse-body">porro filii Israhel recensiti sunt et acceptis cibariis profecti ex adverso castraque metati contra eos quasi duo parvi greges caprarum Syri autem repleverunt terram</span></p>
<p id="1-kings-20-28"><span class="verse-num">20:28</span> <span class="verse-body">et accedens unus vir Dei dixit ad regem Israhel haec dicit Dominus quia dixerunt Syri deus montium est Dominus et non est deus vallium dabo omnem multitudinem grandem hanc in manu tua et scietis quia ego Dominus</span></p>
<p id="1-kings-20-29"><span class="verse-num">20:29</span> <span class="verse-body">dirigebant septem diebus ex adverso hii atque illi acies septima autem die commissum est bellum percusseruntque filii Israhel de Syris centum milia peditum in die una</span></p>
<p id="1-kings-20-30"><span class="verse-num">20:30</span> <span class="verse-body">fugerunt autem qui remanserant in Afec in civitatem et cecidit murus super viginti septem milia hominum qui remanserant porro Benadad fugiens ingressus est civitatem in cubiculum quod erat intra cubiculum</span></p>
<p id="1-kings-20-31"><span class="verse-num">20:31</span> <span class="verse-body">dixeruntque ei servi sui ecce audivimus quod reges domus Israhel clementes sint ponamus itaque saccos in lumbis nostris et funiculos in capitibus nostris et egrediamur ad regem Israhel forsitan salvabit animas nostras</span></p>
<p id="1-kings-20-32"><span class="verse-num">20:32</span> <span class="verse-body">accinxerunt saccis lumbos suos et posuerunt funes in capitibus veneruntque ad regem Israhel et dixerunt servus tuus Benadad dicit vivat oro te anima mea et ille ait si adhuc vivit frater meus est</span></p>
<p id="1-kings-20-33"><span class="verse-num">20:33</span> <span class="verse-body">quod acceperunt viri pro omine et festinantes rapuerunt verbum ex ore eius atque dixerunt frater tuus Benadad et dixit eis ite et adducite eum egressus est ergo ad eum Benadad et levavit eum in currum suum</span></p>
<p id="1-kings-20-34"><span class="verse-num">20:34</span> <span class="verse-body">qui dixit ei civitates quas tulit pater meus a patre tuo reddam et plateas fac tibi in Damasco sicut fecit pater meus in Samaria et ego foederatus recedam a te pepigit ergo foedus et dimisit eum</span></p>
<p id="1-kings-20-35"><span class="verse-num">20:35</span> <span class="verse-body">tunc vir quidam de filiis prophetarum dixit ad socium suum in sermone Domini percute me at ille noluit percutere</span></p>
<p id="1-kings-20-36"><span class="verse-num">20:36</span> <span class="verse-body">cui ait quia noluisti audire vocem Domini ecce recedes a me et percutiet te leo cumque paululum recessisset ab eo invenit eum leo atque percussit</span></p>
<p id="1-kings-20-37"><span class="verse-num">20:37</span> <span class="verse-body">sed et alterum conveniens virum dixit ad eum percute me qui percussit eum et vulneravit</span></p>
<p id="1-kings-20-38"><span class="verse-num">20:38</span> <span class="verse-body">abiit ergo propheta et occurrit regi in via et mutavit aspersione pulveris os et oculos suos</span></p>
<p id="1-kings-20-39"><span class="verse-num">20:39</span> <span class="verse-body">cumque rex transiret clamavit ad regem et ait servus tuus egressus est ad proeliandum comminus cumque fugisset vir unus adduxit eum quidam ad me et ait custodi virum istum qui si lapsus fuerit erit anima tua pro anima eius aut talentum argenti adpendes</span></p>
<p id="1-kings-20-40"><span class="verse-num">20:40</span> <span class="verse-body">dum autem ego turbatus huc illucque me verterem subito non conparuit et ait rex Israhel ad eum hoc est iudicium tuum quod ipse decrevisti</span></p>
<p id="1-kings-20-41"><span class="verse-num">20:41</span> <span class="verse-body">at ille statim abstersit pulverem de facie sua et cognovit eum rex Israhel quod esset de prophetis</span></p>
<p id="1-kings-20-42"><span class="verse-num">20:42</span> <span class="verse-body">qui ait ad eum haec dicit Dominus quia dimisisti virum dignum morte de manu tua erit anima tua pro anima eius et populus tuus pro populo eius</span></p>
<p id="1-kings-20-43"><span class="verse-num">20:43</span> <span class="verse-body">reversus est igitur rex Israhel in domum suam audire contemnens et furibundus venit Samariam</span></p>
<h2 id="1-kings-ch-21">Chapter 21</h2>
<p class="verses"><a href="#1-kings-21-1">1</a> <a href="#1-kings-21-2">2</a> <a href="#1-kings-21-3">3</a> <a href="#1-kings-21-4">4</a> <a href="#1-kings-21-5">5</a> <a href="#1-kings-21-6">6</a> <a href="#1-kings-21-7">7</a> <a href="#1-kings-21-8">8</a> <a href="#1-kings-21-9">9</a> <a href="#1-kings-21-10">10</a> <a href="#1-kings-21-11">11</a> <a href="#1-kings-21-12">12</a> <a href="#1-kings-21-13">13</a> <a href="#1-kings-21-14">14</a> <a href="#1-kings-21-15">15</a> <a href="#1-kings-21-16">16</a> <a href="#1-kings-21-17">17</a> <a href="#1-kings-21-18">18</a> <a href="#1-kings-21-19">19</a> <a href="#1-kings-21-20">20</a> <a href="#1-kings-21-21">21</a> <a href="#1-kings-21-22">22</a> <a href="#1-kings-21-23">23</a> <a href="#1-kings-21-24">24</a> <a href="#1-kings-21-25">25</a> <a href="#1-kings-21-26">26</a> <a href="#1-kings-21-27">27</a> <a href="#1-kings-21-28">28</a> <a href="#1-kings-21-29">29</a></p>
<p id="1-kings-21-1"><span class="verse-num">21:1</span> <span class="verse-body">post verba autem haec vinea erat Naboth Hiezrahelitae qui erat in Hiezrahel iuxta palatium Ahab regis Samariae</span></p>
<p id="1-kings-21-2"><span class="verse-num">21:2</span> <span class="verse-body">locutus est ergo Ahab ad Naboth dicens da mihi vineam tuam ut faciam mihi hortum holerum quia vicina est et prope domum meam daboque tibi pro ea vineam meliorem aut si tibi commodius putas argenti pretium quanto digna est</span></p>
<p id="1-kings-21-3"><span class="verse-num">21:3</span> <span class="verse-body">cui respondit Naboth propitius mihi sit Dominus ne dem hereditatem patrum meorum tibi</span></p>
<p id="1-kings-21-4"><span class="verse-num">21:4</span> <span class="verse-body">venit ergo Ahab in domum suam indignans et frendens super verbo quod locutus fuerat ad eum Naboth Hiezrahelites dicens non do tibi hereditatem patrum meorum et proiciens se in lectulum suum avertit faciem ad parietem et non comedit panem</span></p>
<p id="1-kings-21-5"><span class="verse-num">21:5</span> <span class="verse-body">ingressa est autem ad eum Hiezabel uxor sua dixitque ei quid est hoc unde anima tua contristata est et quare non comedis panem</span></p>
<p id="1-kings-21-6"><span class="verse-num">21:6</span> <span class="verse-body">qui respondit ei locutus sum Naboth Hiezrahelitae et dixi ei da mihi vineam tuam accepta pecunia aut si tibi placet dabo tibi vineam pro ea et ille ait non do tibi vineam meam</span></p>
<p id="1-kings-21-7"><span class="verse-num">21:7</span> <span class="verse-body">dixit ergo ad eum Hiezabel uxor eius grandis auctoritatis es et bene regis regnum Israhel surge et comede panem et aequo esto animo ego dabo tibi vineam Naboth Hiezrahelitae</span></p>
<p id="1-kings-21-8"><span class="verse-num">21:8</span> <span class="verse-body">scripsit itaque litteras ex nomine Ahab et signavit eas anulo eius et misit ad maiores natu et ad optimates qui erant in civitate eius et habitabant cum Naboth</span></p>
<p id="1-kings-21-9"><span class="verse-num">21:9</span> <span class="verse-body">litterarum autem erat ista sententia praedicate ieiunium et sedere facite Naboth inter primos populi</span></p>
<p id="1-kings-21-10"><span class="verse-num">21:10</span> <span class="verse-body">et submittite duos viros filios Belial contra eum et falsum testimonium dicant benedixit Deum et regem et educite eum et lapidate sicque moriatur</span></p>
<p id="1-kings-21-11"><span class="verse-num">21:11</span> <span class="verse-body">fecerunt ergo cives eius maiores natu et optimates qui habitabant cum eo in urbe sicut praeceperat eis Hiezabel et sicut scriptum erat in litteris quas miserat ad eos</span></p>
<p id="1-kings-21-12"><span class="verse-num">21:12</span> <span class="verse-body">praedicaverunt ieiunium et sedere fecerunt Naboth inter primos populi</span></p>
<p id="1-kings-21-13"><span class="verse-num">21:13</span> <span class="verse-body">et adductis duobus viris filiis diaboli fecerunt eos sedere contra eum at illi scilicet ut viri diabolici dixerunt contra eum testimonium coram multitudine benedixit Naboth Deo et regi quam ob rem eduxerunt eum extra civitatem et lapidibus interfecerunt</span></p>
<p id="1-kings-21-14"><span class="verse-num">21:14</span> <span class="verse-body">miseruntque ad Hiezabel dicentes lapidatus est Naboth et mortuus est</span></p>
<p id="1-kings-21-15"><span class="verse-num">21:15</span> <span class="verse-body">factum est autem cum audisset Hiezabel lapidatum Naboth et mortuum locuta est ad Ahab surge posside vineam Naboth Hiezrahelitae qui noluit tibi adquiescere et dare eam accepta pecunia non enim vivit Naboth sed mortuus est</span></p>
<p id="1-kings-21-16"><span class="verse-num">21:16</span> <span class="verse-body">quod cum audisset Ahab mortuum videlicet Naboth surrexit et descendebat in vineam Naboth Hiezrahelitae ut possideret eam</span></p>
<p id="1-kings-21-17"><span class="verse-num">21:17</span> <span class="verse-body">factus est igitur sermo Domini ad Heliam Thesbiten dicens</span></p>
<p id="1-kings-21-18"><span class="verse-num">21:18</span> <span class="verse-body">surge et descende in occursum Ahab regis Israhel qui est in Samaria ecce ad vineam Naboth descendit ut possideat eam</span></p>
<p id="1-kings-21-19"><span class="verse-num">21:19</span> <span class="verse-body">et loqueris ad eum dicens haec dicit Dominus occidisti insuper et possedisti et post haec addes haec dicit Dominus in loco hoc in quo linxerunt canes sanguinem Naboth lambent tuum quoque sanguinem</span></p>
<p id="1-kings-21-20"><span class="verse-num">21:20</span> <span class="verse-body">et ait Ahab ad Heliam num invenisti me inimice mee qui dixit inveni eo quod venundatus sis ut faceres malum in conspectu Domini</span></p>
<p id="1-kings-21-21"><span class="verse-num">21:21</span> <span class="verse-body">ecce ego inducam super te malum et demetam posteriora tua et interficiam de Ahab mingentem ad parietem et clausum et ultimum in Israhel</span></p>
<p id="1-kings-21-22"><span class="verse-num">21:22</span> <span class="verse-body">et dabo domum tuam sicut domum Hieroboam filii Nabath et sicut domum Baasa filii Ahia quia egisti ut me ad iracundiam provocares et peccare fecisti Israhel</span></p>
<p id="1-kings-21-23"><span class="verse-num">21:23</span> <span class="verse-body">sed et de Hiezabel locutus est Dominus dicens canes comedent Hiezabel in agro Hiezrahel</span></p>
<p id="1-kings-21-24"><span class="verse-num">21:24</span> <span class="verse-body">si mortuus fuerit Ahab in civitate comedent eum canes si autem mortuus fuerit in agro comedent eum volucres caeli</span></p>
<p id="1-kings-21-25"><span class="verse-num">21:25</span> <span class="verse-body">igitur non fuit alter talis ut Ahab qui venundatus est ut faceret malum in conspectu Domini concitavit enim eum Hiezabel uxor sua</span></p>
<p id="1-kings-21-26"><span class="verse-num">21:26</span> <span class="verse-body">et abominabilis effectus est in tantum ut sequeretur idola quae fecerant Amorrei quos consumpsit Dominus a facie filiorum Israhel</span></p>
<p id="1-kings-21-27"><span class="verse-num">21:27</span> <span class="verse-body">itaque cum audisset Ahab sermones istos scidit vestem suam et operuit cilicio carnem suam ieiunavitque et dormivit in sacco et ambulabat dimisso capite</span></p>
<p id="1-kings-21-28"><span class="verse-num">21:28</span> <span class="verse-body">factus est autem sermo Domini ad Heliam Thesbiten dicens</span></p>
<p id="1-kings-21-29"><span class="verse-num">21:29</span> <span class="verse-body">nonne vidisti humiliatum Ahab coram me quia igitur humiliatus est mei causa non inducam malum in diebus eius sed in diebus filii sui inferam malum domui eius</span></p>
<h2 id="1-kings-ch-22">Chapter 22</h2>
<p class="verses"><a href="#1-kings-22-1">1</a> <a href="#1-kings-22-2">2</a> <a href="#1-kings-22-3">3</a> <a href="#1-kings-22-4">4</a> <a href="#1-kings-22-5">5</a> <a href="#1-kings-22-6">6</a> <a href="#1-kings-22-7">7</a> <a href="#1-kings-22-8">8</a> <a href="#1-kings-22-9">9</a> <a href="#1-kings-22-10">10</a> <a href="#1-kings-22-11">11</a> <a href="#1-kings-22-12">12</a> <a href="#1-kings-22-13">13</a> <a href="#1-kings-22-14">14</a> <a href="#1-kings-22-15">15</a> <a href="#1-kings-22-16">16</a> <a href="#1-kings-22-17">17</a> <a href="#1-kings-22-18">18</a> <a href="#1-kings-22-19">19</a> <a href="#1-kings-22-20">20</a> <a href="#1-kings-22-21">21</a> <a href="#1-kings-22-22">22</a> <a href="#1-kings-22-23">23</a> <a href="#1-kings-22-24">24</a> <a href="#1-kings-22-25">25</a> <a href="#1-kings-22-26">26</a> <a href="#1-kings-22-27">27</a> <a href="#1-kings-22-28">28</a> <a href="#1-kings-22-29">29</a> <a href="#1-kings-22-30">30</a> <a href="#1-kings-22-31">31</a> <a href="#1-kings-22-32">32</a> <a href="#1-kings-22-33">33</a> <a href="#1-kings-22-34">34</a> <a href="#1-kings-22-35">35</a> <a href="#1-kings-22-36">36</a> <a href="#1-kings-22-37">37</a> <a href="#1-kings-22-38">38</a> <a href="#1-kings-22-39">39</a> <a href="#1-kings-22-40">40</a> <a href="#1-kings-22-41">41</a> <a href="#1-kings-22-42">42</a> <a href="#1-kings-22-43">43</a> <a href="#1-kings-22-44">44</a> <a href="#1-kings-22-45">45</a> <a href="#1-kings-22-46">46</a> <a href="#1-kings-22-47">47</a> <a href="#1-kings-22-48">48</a> <a href="#1-kings-22-49">49</a> <a href="#1-kings-22-50">50</a> <a href="#1-kings-22-51">51</a> <a href="#1-kings-22-52">52</a> <a href="#1-kings-22-53">53</a></p>
<p id="1-kings-22-1"><span class="verse-num">22:1</span> <span class="verse-body">transierunt igitur tres anni absque bello inter Syriam et Israhel</span></p>
<p id="1-kings-22-2"><span class="verse-num">22:2</span> <span class="verse-body">in anno autem tertio descendit Iosaphat rex Iuda ad regem Israhel</span></p>
<p id="1-kings-22-3"><span class="verse-num">22:3</span> <span class="verse-body">dixitque rex Israhel ad servos suos ignoratis quod nostra sit Ramoth Galaad et neglegimus tollere eam de manu regis Syriae</span></p>
<p id="1-kings-22-4"><span class="verse-num">22:4</span> <span class="verse-body">et ait ad Iosaphat veniesne mecum ad proeliandum in Ramoth Galaad</span></p>
<p id="1-kings-22-5"><span class="verse-num">22:5</span> <span class="verse-body">dixitque Iosaphat ad regem Israhel sicut ego sum ita et tu populus meus et populus tuus unum sunt et equites mei et equites tui dixitque Iosaphat ad regem Israhel quaere oro te hodie sermonem Domini</span></p>
<p id="1-kings-22-6"><span class="verse-num">22:6</span> <span class="verse-body">congregavit ergo rex Israhel prophetas quadringentos circiter viros et ait ad eos ire debeo in Ramoth Galaad ad bellandum an quiescere qui responderunt ascende et dabit Dominus in manu regis</span></p>
<p id="1-kings-22-7"><span class="verse-num">22:7</span> <span class="verse-body">dixit autem Iosaphat non est hic propheta Domini quispiam ut interrogemus per eum</span></p>
<p id="1-kings-22-8"><span class="verse-num">22:8</span> <span class="verse-body">et ait rex Israhel ad Iosaphat remansit vir unus per quem possimus interrogare Dominum sed ego odi eum quia non prophetat mihi bonum sed malum Micheas filius Hiemla cui Iosaphat ait ne loquaris ita rex</span></p>
<p id="1-kings-22-9"><span class="verse-num">22:9</span> <span class="verse-body">vocavit ergo rex Israhel eunuchum quendam et dixit ei festina adducere Micheam filium Hiemla</span></p>
<p id="1-kings-22-10"><span class="verse-num">22:10</span> <span class="verse-body">rex autem Israhel et Iosaphat rex Iuda sedebat unusquisque in solio suo vestiti cultu regio in area iuxta ostium portae Samariae et universi prophetae prophetabant in conspectu eorum</span></p>
<p id="1-kings-22-11"><span class="verse-num">22:11</span> <span class="verse-body">fecit quoque sibi Sedecias filius Chanaan cornua ferrea et ait haec dicit Dominus his ventilabis Syriam donec deleas eam</span></p>
<p id="1-kings-22-12"><span class="verse-num">22:12</span> <span class="verse-body">omnesque prophetae similiter prophetabant dicentes ascende in Ramoth Galaad et vade prospere et tradet Dominus in manu regis</span></p>
<p id="1-kings-22-13"><span class="verse-num">22:13</span> <span class="verse-body">nuntius vero qui ierat ut vocaret Micheam locutus est ad eum dicens ecce sermones prophetarum ore uno bona regi praedicant sit ergo et sermo tuus similis eorum et loquere bona</span></p>
<p id="1-kings-22-14"><span class="verse-num">22:14</span> <span class="verse-body">cui Micheas ait vivit Dominus quia quodcumque dixerit mihi Dominus hoc loquar</span></p>
<p id="1-kings-22-15"><span class="verse-num">22:15</span> <span class="verse-body">venit itaque ad regem et ait illi rex Michea ire debemus in Ramoth Galaad ad proeliandum an cessare cui ille respondit ascende et vade prospere et tradet Dominus in manu regis</span></p>
<p id="1-kings-22-16"><span class="verse-num">22:16</span> <span class="verse-body">dixit autem rex ad eum iterum atque iterum adiuro te ut non loquaris mihi nisi quod verum est in nomine Domini</span></p>
<p id="1-kings-22-17"><span class="verse-num">22:17</span> <span class="verse-body">et ille ait vidi cunctum Israhel dispersum in montibus quasi oves non habentes pastorem et ait Dominus non habent dominum isti revertatur unusquisque in domum suam in pace</span></p>
<p id="1-kings-22-18"><span class="verse-num">22:18</span> <span class="verse-body">dixit ergo rex Israhel ad Iosaphat numquid non dixi tibi quia non prophetat mihi bonum sed semper malum</span></p>
<p id="1-kings-22-19"><span class="verse-num">22:19</span> <span class="verse-body">ille vero addens ait propterea audi sermonem Domini vidi Dominum sedentem super solium suum et omnem exercitum caeli adsistentem ei a dextris et a sinistris</span></p>
<p id="1-kings-22-20"><span class="verse-num">22:20</span> <span class="verse-body">et ait Dominus quis decipiet Ahab regem Israhel ut ascendat et cadat in Ramoth Galaad et dixit unus verba huiuscemodi et alius aliter</span></p>
<p id="1-kings-22-21"><span class="verse-num">22:21</span> <span class="verse-body">egressus est autem spiritus et stetit coram Domino et ait ego decipiam illum cui locutus est Dominus in quo</span></p>
<p id="1-kings-22-22"><span class="verse-num">22:22</span> <span class="verse-body">et ille ait egrediar et ero spiritus mendax in ore omnium prophetarum eius et dixit Dominus decipies et praevalebis egredere et fac ita</span></p>
<p id="1-kings-22-23"><span class="verse-num">22:23</span> <span class="verse-body">nunc igitur ecce dedit Dominus spiritum mendacii in ore omnium prophetarum tuorum qui hic sunt et Dominus locutus est contra te malum</span></p>
<p id="1-kings-22-24"><span class="verse-num">22:24</span> <span class="verse-body">accessit autem Sedecias filius Chanaan et percussit Micheam in maxillam et dixit mene ergo dimisit spiritus Domini et locutus est tibi</span></p>
<p id="1-kings-22-25"><span class="verse-num">22:25</span> <span class="verse-body">et ait Micheas visurus es in die illa quando ingredieris cubiculum intra cubiculum ut abscondaris</span></p>
<p id="1-kings-22-26"><span class="verse-num">22:26</span> <span class="verse-body">et ait rex Israhel tollite Micheam et maneat apud Amon principem civitatis et apud Ioas filium Ammelech</span></p>
<p id="1-kings-22-27"><span class="verse-num">22:27</span> <span class="verse-body">et dicite eis haec dicit rex mittite virum istum in carcerem et sustentate eum pane tribulationis et aqua angustiae donec revertar in pace</span></p>
<p id="1-kings-22-28"><span class="verse-num">22:28</span> <span class="verse-body">dixitque Micheas si reversus fueris in pace non est locutus Dominus in me et ait audite populi omnes</span></p>
<p id="1-kings-22-29"><span class="verse-num">22:29</span> <span class="verse-body">ascendit itaque rex Israhel et Iosaphat rex Iuda in Ramoth Galaad</span></p>
<p id="1-kings-22-30"><span class="verse-num">22:30</span> <span class="verse-body">dixitque rex Israhel ad Iosaphat sume arma et ingredere proelium et induere vestibus tuis porro rex Israhel mutavit habitum et ingressus est bellum</span></p>
<p id="1-kings-22-31"><span class="verse-num">22:31</span> <span class="verse-body">rex autem Syriae praeceperat principibus curruum triginta duobus dicens non pugnabitis contra minorem et maiorem quempiam nisi contra regem Israhel solum</span></p>
<p id="1-kings-22-32"><span class="verse-num">22:32</span> <span class="verse-body">cum ergo vidissent principes curruum Iosaphat suspicati sunt quod ipse esset rex Israhel et impetu facto pugnabant contra eum et exclamavit Iosaphat</span></p>
<p id="1-kings-22-33"><span class="verse-num">22:33</span> <span class="verse-body">intellexeruntque principes curruum quod non esset rex Israhel et cessaverunt ab eo</span></p>
<p id="1-kings-22-34"><span class="verse-num">22:34</span> <span class="verse-body">unus autem quidam tetendit arcum in incertum sagittam dirigens et casu percussit regem Israhel inter pulmonem et stomachum at ille dixit aurigae suo verte manum tuam et eice me de exercitu quia graviter vulneratus sum</span></p>
<p id="1-kings-22-35"><span class="verse-num">22:35</span> <span class="verse-body">commissum est ergo proelium in die illa et rex Israhel stabat in curru suo contra Syros et mortuus est vesperi fluebat autem sanguis plagae in sinum currus</span></p>
<p id="1-kings-22-36"><span class="verse-num">22:36</span> <span class="verse-body">et praeco personuit in universo exercitu antequam sol occumberet dicens unusquisque revertatur in civitatem et in terram suam</span></p>
<p id="1-kings-22-37"><span class="verse-num">22:37</span> <span class="verse-body">mortuus est autem rex et perlatus est Samariam sepelieruntque regem in Samaria</span></p>
<p id="1-kings-22-38"><span class="verse-num">22:38</span> <span class="verse-body">et laverunt currum in piscina Samariae et linxerunt canes sanguinem eius et habenas laverunt iuxta verbum Domini quod locutus fuerat</span></p>
<p id="1-kings-22-39"><span class="verse-num">22:39</span> <span class="verse-body">reliqua vero sermonum Ahab et universa quae fecit et domus eburneae quam aedificavit cunctarumque urbium quas extruxit nonne scripta sunt haec in libro verborum dierum regum Israhel</span></p>
<p id="1-kings-22-40"><span class="verse-num">22:40</span> <span class="verse-body">dormivit ergo Ahab cum patribus suis et regnavit Ohozias filius eius pro eo</span></p>
<p id="1-kings-22-41"><span class="verse-num">22:41</span> <span class="verse-body">Iosaphat filius Asa regnare coeperat super Iudam anno quarto Ahab regis Israhel</span></p>
<p id="1-kings-22-42"><span class="verse-num">22:42</span> <span class="verse-body">triginta quinque annorum erat cum regnare coepisset et viginti et quinque annos regnavit in Hierusalem nomen matris eius Azuba filia Salai</span></p>
<p id="1-kings-22-43"><span class="verse-num">22:43</span> <span class="verse-body">et ambulavit in omni via Asa patris sui et non declinavit ex ea fecitque quod rectum est in conspectu Domini</span></p>
<p id="1-kings-22-44"><span class="verse-num">22:44</span> <span class="verse-body">verumtamen excelsa non abstulit adhuc enim populus sacrificabat et adolebat incensum in excelsis</span></p>
<p id="1-kings-22-45"><span class="verse-num">22:45</span> <span class="verse-body">pacemque habuit Iosaphat cum rege Israhel</span></p>
<p id="1-kings-22-46"><span class="verse-num">22:46</span> <span class="verse-body">reliqua autem verborum Iosaphat et opera eius quae gessit et proelia nonne haec scripta sunt in libro verborum dierum regum Iuda</span></p>
<p id="1-kings-22-47"><span class="verse-num">22:47</span> <span class="verse-body">sed et reliquias effeminatorum qui remanserant in diebus Asa patris eius abstulit de terra</span></p>
<p id="1-kings-22-48"><span class="verse-num">22:48</span> <span class="verse-body">nec erat tunc rex constitutus in Edom</span></p>
<p id="1-kings-22-49"><span class="verse-num">22:49</span> <span class="verse-body">rex vero Iosaphat fecerat classes in mari quae navigarent in Ophir propter aurum et ire non potuerunt quia confractae sunt in Asiongaber</span></p>
<p id="1-kings-22-50"><span class="verse-num">22:50</span> <span class="verse-body">tunc ait Ohozias filius Ahab ad Iosaphat vadant servi mei cum servis tuis in navibus et noluit Iosaphat</span></p>
<p id="1-kings-22-51"><span class="verse-num">22:51</span> <span class="verse-body">dormivitque cum patribus suis et sepultus est cum eis in civitate David patris sui regnavitque Ioram filius eius pro eo</span></p>
<p id="1-kings-22-52"><span class="verse-num">22:52</span> <span class="verse-body">Ohozias autem filius Ahab regnare coeperat super Israhel in Samaria anno septimodecimo Iosaphat regis Iuda regnavitque super Israhel duobus annis</span></p>
<p id="1-kings-22-53"><span class="verse-num">22:53</span> <span class="verse-body">et fecit malum in conspectu Domini et ambulavit in via patris sui et matris suae et in via Hieroboam filii Nabath qui peccare fecit Israhel</span></p>
