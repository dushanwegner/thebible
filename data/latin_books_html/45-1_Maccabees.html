<h1>1 Maccabees</h1>
<p class="chapters"><a href="#1-maccabees-ch-1">1</a> <a href="#1-maccabees-ch-2">2</a> <a href="#1-maccabees-ch-3">3</a> <a href="#1-maccabees-ch-4">4</a> <a href="#1-maccabees-ch-5">5</a> <a href="#1-maccabees-ch-6">6</a> <a href="#1-maccabees-ch-7">7</a> <a href="#1-maccabees-ch-8">8</a> <a href="#1-maccabees-ch-9">9</a> <a href="#1-maccabees-ch-10">10</a> <a href="#1-maccabees-ch-11">11</a> <a href="#1-maccabees-ch-12">12</a> <a href="#1-maccabees-ch-13">13</a> <a href="#1-maccabees-ch-14">14</a> <a href="#1-maccabees-ch-15">15</a> <a href="#1-maccabees-ch-16">16</a></p>
<h2 id="1-maccabees-ch-1">Chapter 1</h2>
<p class="verses"><a href="#1-maccabees-1-1">1</a> <a href="#1-maccabees-1-2">2</a> <a href="#1-maccabees-1-3">3</a> <a href="#1-maccabees-1-4">4</a> <a href="#1-maccabees-1-5">5</a> <a href="#1-maccabees-1-6">6</a> <a href="#1-maccabees-1-7">7</a> <a href="#1-maccabees-1-8">8</a> <a href="#1-maccabees-1-9">9</a> <a href="#1-maccabees-1-10">10</a> <a href="#1-maccabees-1-11">11</a> <a href="#1-maccabees-1-12">12</a> <a href="#1-maccabees-1-13">13</a> <a href="#1-maccabees-1-14">14</a> <a href="#1-maccabees-1-15">15</a> <a href="#1-maccabees-1-16">16</a> <a href="#1-maccabees-1-17">17</a> <a href="#1-maccabees-1-18">18</a> <a href="#1-maccabees-1-19">19</a> <a href="#1-maccabees-1-20">20</a> <a href="#1-maccabees-1-21">21</a> <a href="#1-maccabees-1-22">22</a> <a href="#1-maccabees-1-23">23</a> <a href="#1-maccabees-1-24">24</a> <a href="#1-maccabees-1-25">25</a> <a href="#1-maccabees-1-26">26</a> <a href="#1-maccabees-1-27">27</a> <a href="#1-maccabees-1-28">28</a> <a href="#1-maccabees-1-29">29</a> <a href="#1-maccabees-1-30">30</a> <a href="#1-maccabees-1-31">31</a> <a href="#1-maccabees-1-32">32</a> <a href="#1-maccabees-1-33">33</a> <a href="#1-maccabees-1-34">34</a> <a href="#1-maccabees-1-35">35</a> <a href="#1-maccabees-1-36">36</a> <a href="#1-maccabees-1-37">37</a> <a href="#1-maccabees-1-38">38</a> <a href="#1-maccabees-1-39">39</a> <a href="#1-maccabees-1-40">40</a> <a href="#1-maccabees-1-41">41</a> <a href="#1-maccabees-1-42">42</a> <a href="#1-maccabees-1-43">43</a> <a href="#1-maccabees-1-44">44</a> <a href="#1-maccabees-1-45">45</a> <a href="#1-maccabees-1-46">46</a> <a href="#1-maccabees-1-47">47</a> <a href="#1-maccabees-1-48">48</a> <a href="#1-maccabees-1-49">49</a> <a href="#1-maccabees-1-50">50</a> <a href="#1-maccabees-1-51">51</a> <a href="#1-maccabees-1-52">52</a> <a href="#1-maccabees-1-53">53</a> <a href="#1-maccabees-1-54">54</a> <a href="#1-maccabees-1-55">55</a> <a href="#1-maccabees-1-56">56</a> <a href="#1-maccabees-1-57">57</a> <a href="#1-maccabees-1-58">58</a> <a href="#1-maccabees-1-59">59</a> <a href="#1-maccabees-1-60">60</a> <a href="#1-maccabees-1-61">61</a> <a href="#1-maccabees-1-62">62</a> <a href="#1-maccabees-1-63">63</a> <a href="#1-maccabees-1-64">64</a> <a href="#1-maccabees-1-65">65</a> <a href="#1-maccabees-1-66">66</a> <a href="#1-maccabees-1-67">67</a></p>
<p id="1-maccabees-1-1"><span class="verse-num">1:1</span> <span class="verse-body">et factum est postquam percussit Alexander Philippi Macedo qui primus regnavit in Graecia egressus de terra Cetthim Darium regem Persarum et Medorum</span></p>
<p id="1-maccabees-1-2"><span class="verse-num">1:2</span> <span class="verse-body">constituit proelia multa et omnium obtinuit munitiones et interfecit reges terrae</span></p>
<p id="1-maccabees-1-3"><span class="verse-num">1:3</span> <span class="verse-body">et pertransiit usque ad fines terrae et accepit spolia multitudinis gentium et siluit terra in conspectu eius</span></p>
<p id="1-maccabees-1-4"><span class="verse-num">1:4</span> <span class="verse-body">et congregavit virtutem exercituum fortem nimis et exaltatum est et elevatum cor eius</span></p>
<p id="1-maccabees-1-5"><span class="verse-num">1:5</span> <span class="verse-body">et obtinuit regiones gentium et tyrannos et facti sunt illi in tributum</span></p>
<p id="1-maccabees-1-6"><span class="verse-num">1:6</span> <span class="verse-body">et post haec decidit in lectum et cognovit quia moritur</span></p>
<p id="1-maccabees-1-7"><span class="verse-num">1:7</span> <span class="verse-body">et vocavit pueros suos nobiles qui secum erant nutriti a iuventute et divisit illis regnum suum cum adhuc viveret</span></p>
<p id="1-maccabees-1-8"><span class="verse-num">1:8</span> <span class="verse-body">et regnavit Alexander annis duodecim et mortuus est</span></p>
<p id="1-maccabees-1-9"><span class="verse-num">1:9</span> <span class="verse-body">et obtinuerunt pueri eius regnum unusquisque in loco suo</span></p>
<p id="1-maccabees-1-10"><span class="verse-num">1:10</span> <span class="verse-body">et inposuerunt sibi omnes diademata post mortem eius et filii eorum post eos annis multis et multiplicata sunt mala in terra</span></p>
<p id="1-maccabees-1-11"><span class="verse-num">1:11</span> <span class="verse-body">et exiit ex eis radix peccatrix Antiochus Inlustris filius Antiochi regis qui fuerat Romae obses et regnavit in anno centesimo tricesimo et septimo regni Graecorum</span></p>
<p id="1-maccabees-1-12"><span class="verse-num">1:12</span> <span class="verse-body">in diebus illis exierunt ex Israhel filii iniqui et suaserunt multis dicentes eamus et disponamus testamentum cum gentibus quae circa nos sunt quia ex quo recessimus ab eis invenerunt nos multa mala</span></p>
<p id="1-maccabees-1-13"><span class="verse-num">1:13</span> <span class="verse-body">et bonus visus est sermo in oculis eorum</span></p>
<p id="1-maccabees-1-14"><span class="verse-num">1:14</span> <span class="verse-body">et destinaverunt aliqui de populo et abierunt ad regem et dedit illis potestatem ut facerent iustitiam gentium</span></p>
<p id="1-maccabees-1-15"><span class="verse-num">1:15</span> <span class="verse-body">et aedificaverunt gymnasium in Hierosolymis secundum leges nationum</span></p>
<p id="1-maccabees-1-16"><span class="verse-num">1:16</span> <span class="verse-body">et fecerunt sibi praeputia et recesserunt a testamento sancto et iuncti sunt nationibus et venundati sunt ut facerent malum</span></p>
<p id="1-maccabees-1-17"><span class="verse-num">1:17</span> <span class="verse-body">et paratum est regnum in conspectu Antiochi et coepit regnare in terra Aegypti ut regnaret super duo regna</span></p>
<p id="1-maccabees-1-18"><span class="verse-num">1:18</span> <span class="verse-body">et intravit in Aegyptum in multitudine gravi in curribus et elefantis et equitibus et copiosa navium multitudine</span></p>
<p id="1-maccabees-1-19"><span class="verse-num">1:19</span> <span class="verse-body">et constituit bellum adversus Ptolomeum regem Aegypti et veritus est Ptolomeus a facie eius et fugit et ceciderunt vulnerati multi</span></p>
<p id="1-maccabees-1-20"><span class="verse-num">1:20</span> <span class="verse-body">et conprehendit civitates munitas in terra Aegypti et accepit spolia terrae Aegypti</span></p>
<p id="1-maccabees-1-21"><span class="verse-num">1:21</span> <span class="verse-body">et convertit Antiochus postquam percussit Aegyptum in centesimo et quadragesimo et tertio anno et ascendit ad Israhel</span></p>
<p id="1-maccabees-1-22"><span class="verse-num">1:22</span> <span class="verse-body">et ascendit Hierosolymis in multitudine gravi</span></p>
<p id="1-maccabees-1-23"><span class="verse-num">1:23</span> <span class="verse-body">et intravit in sanctificationem cum superbia et accepit altare aureum et candelabrum luminis et universa vasa eius et mensam propositionis et libatoria et fialas et mortariola aurea et velum et coronas et ornamentum aureum quod in facie templi erat et comminuit omnia</span></p>
<p id="1-maccabees-1-24"><span class="verse-num">1:24</span> <span class="verse-body">et accepit argentum et aurum et vasa concupiscibilia et accepit thesauros occultos quos invenit et sublatis omnibus abiit in terram suam</span></p>
<p id="1-maccabees-1-25"><span class="verse-num">1:25</span> <span class="verse-body">et fecit caedem hominum et locutus est superbia magna</span></p>
<p id="1-maccabees-1-26"><span class="verse-num">1:26</span> <span class="verse-body">et factus est planctus magnus in Israhel et in omni loco eorum</span></p>
<p id="1-maccabees-1-27"><span class="verse-num">1:27</span> <span class="verse-body">et ingemuerunt principes et seniores virgines et iuvenes infirmati sunt et speciositas mulierum inmutata est</span></p>
<p id="1-maccabees-1-28"><span class="verse-num">1:28</span> <span class="verse-body">omnis maritus sumpsit lamentum quae sedebant in toro maritali lugebant</span></p>
<p id="1-maccabees-1-29"><span class="verse-num">1:29</span> <span class="verse-body">et commota est terra super habitantes in ea et universa domus Iacob induit confusionem</span></p>
<p id="1-maccabees-1-30"><span class="verse-num">1:30</span> <span class="verse-body">et post duos annos dierum misit rex principem tributorum in civitates Iuda et venit Hierusalem cum turba magna</span></p>
<p id="1-maccabees-1-31"><span class="verse-num">1:31</span> <span class="verse-body">et locutus est ad eos verba pacifica in dolo et crediderunt ei</span></p>
<p id="1-maccabees-1-32"><span class="verse-num">1:32</span> <span class="verse-body">et inruit super civitatem repente et percussit eam plaga et perdidit populum multum ex Israhel</span></p>
<p id="1-maccabees-1-33"><span class="verse-num">1:33</span> <span class="verse-body">et accepit spolia civitatis et succendit eam igni et destruxit domos eius et muros eius in circuitu</span></p>
<p id="1-maccabees-1-34"><span class="verse-num">1:34</span> <span class="verse-body">et captivas duxerunt mulieres et natos et pecora possederunt</span></p>
<p id="1-maccabees-1-35"><span class="verse-num">1:35</span> <span class="verse-body">et aedificaverunt civitatem David muro magno et firmo et turribus firmis et facta est illis in arcem</span></p>
<p id="1-maccabees-1-36"><span class="verse-num">1:36</span> <span class="verse-body">et posuerunt illic gentem peccatorum viros iniquos et convaluerunt in ea et posuerunt arma et escas et congregaverunt spolia Hierusalem</span></p>
<p id="1-maccabees-1-37"><span class="verse-num">1:37</span> <span class="verse-body">et reposuerunt illic et facti sunt in laqueum magnum</span></p>
<p id="1-maccabees-1-38"><span class="verse-num">1:38</span> <span class="verse-body">et factum est hoc ad insidias sanctificationi et in diabolum malum in Israhel</span></p>
<p id="1-maccabees-1-39"><span class="verse-num">1:39</span> <span class="verse-body">et effuderunt sanguinem innocentem per circuitum sanctificationis et contaminaverunt sanctificationem</span></p>
<p id="1-maccabees-1-40"><span class="verse-num">1:40</span> <span class="verse-body">et fugerunt habitatores Hierusalem propter eos et facta est habitatio exterorum et facta est extera semini suo et nati eius reliquerunt eam</span></p>
<p id="1-maccabees-1-41"><span class="verse-num">1:41</span> <span class="verse-body">sanctificatio eius desolata est sicut solitudo dies festi eius conversi sunt in luctum sabbata eius in obprobrium honores eius in nihilum</span></p>
<p id="1-maccabees-1-42"><span class="verse-num">1:42</span> <span class="verse-body">secundum gloriam eius multiplicata est ignominia eius et sublimitas eius conversa est in luctum</span></p>
<p id="1-maccabees-1-43"><span class="verse-num">1:43</span> <span class="verse-body">et scripsit rex Antiochus omni regno suo ut esset omnis populus unus et reliquerunt unusquisque legem suam</span></p>
<p id="1-maccabees-1-44"><span class="verse-num">1:44</span> <span class="verse-body">et consenserunt omnes gentes secundum verbum regis Antiochi</span></p>
<p id="1-maccabees-1-45"><span class="verse-num">1:45</span> <span class="verse-body">et multi ex Israhel consenserunt ei et sacrificaverunt idolis et coinquinaverunt sabbatum</span></p>
<p id="1-maccabees-1-46"><span class="verse-num">1:46</span> <span class="verse-body">et misit rex Antiochus libros per manus nuntiorum in Hierusalem et in omnes civitates Iudae ut sequerentur legem gentium terrae</span></p>
<p id="1-maccabees-1-47"><span class="verse-num">1:47</span> <span class="verse-body">et prohiberent holocausta et sacrificia et placationes fieri in templo Dei</span></p>
<p id="1-maccabees-1-48"><span class="verse-num">1:48</span> <span class="verse-body">et prohiberent celebrari sabbatum et dies sollemnes</span></p>
<p id="1-maccabees-1-49"><span class="verse-num">1:49</span> <span class="verse-body">et coinquinari sancta et sanctum populum Israhel</span></p>
<p id="1-maccabees-1-50"><span class="verse-num">1:50</span> <span class="verse-body">et iussit aedificari aras et templa et idola et immolari carnes suillas et pecora communia</span></p>
<p id="1-maccabees-1-51"><span class="verse-num">1:51</span> <span class="verse-body">et relinquere filios suos incircumcisos et coinquinari animas eorum in omnibus inmundis et abominationibus ita ut obliviscerentur legem et inmutarent omnes iustificationes Dei</span></p>
<p id="1-maccabees-1-52"><span class="verse-num">1:52</span> <span class="verse-body">et quicumque non fecisset secundum verbum regis Antiochi moreretur</span></p>
<p id="1-maccabees-1-53"><span class="verse-num">1:53</span> <span class="verse-body">secundum omnia verba haec scripsit omni regno suo et praeposuit principes populo qui haec fieri cogerent</span></p>
<p id="1-maccabees-1-54"><span class="verse-num">1:54</span> <span class="verse-body">et iusserunt civitatibus Iudae sacrificare</span></p>
<p id="1-maccabees-1-55"><span class="verse-num">1:55</span> <span class="verse-body">et congregati sunt multi de populo ad eos qui dereliquerant legem Domini et fecerunt mala super terram</span></p>
<p id="1-maccabees-1-56"><span class="verse-num">1:56</span> <span class="verse-body">et effugaverunt populum Israhel in abditis et in absconditis fugitivorum locis</span></p>
<p id="1-maccabees-1-57"><span class="verse-num">1:57</span> <span class="verse-body">die quintadecima mensis casleu quinto et quadragesimo anno aedificavit rex Antiochus abominandum idolum desolationis super altare Dei et per universas civitates Iudae in circuitu aedificaverunt aras</span></p>
<p id="1-maccabees-1-58"><span class="verse-num">1:58</span> <span class="verse-body">et ante ianuas domorum et in plateis incendebant tura et sacrificabant</span></p>
<p id="1-maccabees-1-59"><span class="verse-num">1:59</span> <span class="verse-body">et libros legis Dei conbuserunt igni scindentes eos</span></p>
<p id="1-maccabees-1-60"><span class="verse-num">1:60</span> <span class="verse-body">et apud quemcumque inveniebantur libri testamenti Domini et quicumque observabant legem Domini secundum edictum regis trucidabant eum</span></p>
<p id="1-maccabees-1-61"><span class="verse-num">1:61</span> <span class="verse-body">in virtute sua faciebant haec populo Israhel qui inveniebantur in omni mense in civitatibus</span></p>
<p id="1-maccabees-1-62"><span class="verse-num">1:62</span> <span class="verse-body">et quinta et vicesima die mensis sacrificabant super aram quae erat contra altare</span></p>
<p id="1-maccabees-1-63"><span class="verse-num">1:63</span> <span class="verse-body">et mulieres quae circumcidebant filios suos trucidabantur secundum iussum regis Antiochi</span></p>
<p id="1-maccabees-1-64"><span class="verse-num">1:64</span> <span class="verse-body">et suspendebant pueros a cervicibus per universas domos eorum et eos qui circumciderunt eos trucidabant</span></p>
<p id="1-maccabees-1-65"><span class="verse-num">1:65</span> <span class="verse-body">et multi de populo Israhel definierunt apud se ut non manducarent inmunda et elegerunt magis mori quam cibis coinquinari inmundis</span></p>
<p id="1-maccabees-1-66"><span class="verse-num">1:66</span> <span class="verse-body">et noluerunt infringere legem Dei sanctam et trucidati sunt</span></p>
<p id="1-maccabees-1-67"><span class="verse-num">1:67</span> <span class="verse-body">et facta est ira magna super populum valde __________________________________________________________________</span></p>
<h2 id="1-maccabees-ch-2">Chapter 2</h2>
<p class="verses"><a href="#1-maccabees-2-1">1</a> <a href="#1-maccabees-2-2">2</a> <a href="#1-maccabees-2-3">3</a> <a href="#1-maccabees-2-4">4</a> <a href="#1-maccabees-2-5">5</a> <a href="#1-maccabees-2-6">6</a> <a href="#1-maccabees-2-7">7</a> <a href="#1-maccabees-2-8">8</a> <a href="#1-maccabees-2-9">9</a> <a href="#1-maccabees-2-10">10</a> <a href="#1-maccabees-2-11">11</a> <a href="#1-maccabees-2-12">12</a> <a href="#1-maccabees-2-13">13</a> <a href="#1-maccabees-2-14">14</a> <a href="#1-maccabees-2-15">15</a> <a href="#1-maccabees-2-16">16</a> <a href="#1-maccabees-2-17">17</a> <a href="#1-maccabees-2-18">18</a> <a href="#1-maccabees-2-19">19</a> <a href="#1-maccabees-2-20">20</a> <a href="#1-maccabees-2-21">21</a> <a href="#1-maccabees-2-22">22</a> <a href="#1-maccabees-2-23">23</a> <a href="#1-maccabees-2-24">24</a> <a href="#1-maccabees-2-25">25</a> <a href="#1-maccabees-2-26">26</a> <a href="#1-maccabees-2-27">27</a> <a href="#1-maccabees-2-28">28</a> <a href="#1-maccabees-2-29">29</a> <a href="#1-maccabees-2-30">30</a> <a href="#1-maccabees-2-31">31</a> <a href="#1-maccabees-2-32">32</a> <a href="#1-maccabees-2-33">33</a> <a href="#1-maccabees-2-34">34</a> <a href="#1-maccabees-2-35">35</a> <a href="#1-maccabees-2-36">36</a> <a href="#1-maccabees-2-37">37</a> <a href="#1-maccabees-2-38">38</a> <a href="#1-maccabees-2-39">39</a> <a href="#1-maccabees-2-40">40</a> <a href="#1-maccabees-2-41">41</a> <a href="#1-maccabees-2-42">42</a> <a href="#1-maccabees-2-43">43</a> <a href="#1-maccabees-2-44">44</a> <a href="#1-maccabees-2-45">45</a> <a href="#1-maccabees-2-46">46</a> <a href="#1-maccabees-2-47">47</a> <a href="#1-maccabees-2-48">48</a> <a href="#1-maccabees-2-49">49</a> <a href="#1-maccabees-2-50">50</a> <a href="#1-maccabees-2-51">51</a> <a href="#1-maccabees-2-52">52</a> <a href="#1-maccabees-2-53">53</a> <a href="#1-maccabees-2-54">54</a> <a href="#1-maccabees-2-55">55</a> <a href="#1-maccabees-2-56">56</a> <a href="#1-maccabees-2-57">57</a> <a href="#1-maccabees-2-58">58</a> <a href="#1-maccabees-2-59">59</a> <a href="#1-maccabees-2-60">60</a> <a href="#1-maccabees-2-61">61</a> <a href="#1-maccabees-2-62">62</a> <a href="#1-maccabees-2-63">63</a> <a href="#1-maccabees-2-64">64</a> <a href="#1-maccabees-2-65">65</a> <a href="#1-maccabees-2-66">66</a> <a href="#1-maccabees-2-67">67</a> <a href="#1-maccabees-2-68">68</a> <a href="#1-maccabees-2-69">69</a> <a href="#1-maccabees-2-70">70</a></p>
<p id="1-maccabees-2-1"><span class="verse-num">2:1</span> <span class="verse-body">in illis diebus surrexit Matthathias filius Iohannis filii Simeonis sacerdos ex filiis Ioarim ab Hierusalem et consedit in monte Modin</span></p>
<p id="1-maccabees-2-2"><span class="verse-num">2:2</span> <span class="verse-body">et habebat filios quinque Iohannan qui cognominabatur Gaddis</span></p>
<p id="1-maccabees-2-3"><span class="verse-num">2:3</span> <span class="verse-body">et Simeon qui cognominabatur Thasi</span></p>
<p id="1-maccabees-2-4"><span class="verse-num">2:4</span> <span class="verse-body">et Iudas qui vocabatur Macchabeus</span></p>
<p id="1-maccabees-2-5"><span class="verse-num">2:5</span> <span class="verse-body">et Eleazarus qui cognominabatur Abaron et Ionathas qui cognominabatur Apphus</span></p>
<p id="1-maccabees-2-6"><span class="verse-num">2:6</span> <span class="verse-body">hii viderunt mala quae fiebant in populo Iuda et in Hierusalem</span></p>
<p id="1-maccabees-2-7"><span class="verse-num">2:7</span> <span class="verse-body">et dixit Matthathias vae mihi ut quid natus sum videre contritionem populi mei et contritionem civitatis sanctae et sedere illic cum datur in manibus inimicorum</span></p>
<p id="1-maccabees-2-8"><span class="verse-num">2:8</span> <span class="verse-body">sancta in manu extraneorum facta sunt templum eius sicut homo ignobilis</span></p>
<p id="1-maccabees-2-9"><span class="verse-num">2:9</span> <span class="verse-body">vasa gloriae eius captiva abducta sunt trucidati sunt iuvenes eius in plateis et iuvenes eius ceciderunt gladio inimicorum</span></p>
<p id="1-maccabees-2-10"><span class="verse-num">2:10</span> <span class="verse-body">quae gens non hereditavit regnum eius et non obtinuit spolia eius</span></p>
<p id="1-maccabees-2-11"><span class="verse-num">2:11</span> <span class="verse-body">omnis conpositio eius ablata est quae erat libera facta est ancilla</span></p>
<p id="1-maccabees-2-12"><span class="verse-num">2:12</span> <span class="verse-body">et ecce sancta nostra et pulchritudo nostra et claritas nostra desolata est et coinquinaverunt eam gentes</span></p>
<p id="1-maccabees-2-13"><span class="verse-num">2:13</span> <span class="verse-body">quo ergo nobis adhuc vivere</span></p>
<p id="1-maccabees-2-14"><span class="verse-num">2:14</span> <span class="verse-body">et scidit Matthathias et filii eius vestimenta sua et operuerunt se ciliciis et planxerunt valde</span></p>
<p id="1-maccabees-2-15"><span class="verse-num">2:15</span> <span class="verse-body">et venerunt illuc qui missi erant a rege Antiocho ut cogerent eos qui confugerant in civitate Modin immolare et accendere et a lege Dei discedere</span></p>
<p id="1-maccabees-2-16"><span class="verse-num">2:16</span> <span class="verse-body">et multi de populo Israhel consentientes accesserunt ad eos sed Matthathias et filii eius constanter steterunt</span></p>
<p id="1-maccabees-2-17"><span class="verse-num">2:17</span> <span class="verse-body">et respondentes qui missi erant ab Antiocho dixerunt Matthathiae princeps et clarissimus et magnus es in hac civitate et ornatus filiis et fratribus</span></p>
<p id="1-maccabees-2-18"><span class="verse-num">2:18</span> <span class="verse-body">ergo accede prior et fac iussum regis sicut fecerunt omnes gentes et viri Iuda et qui remanserunt in Hierusalem et eris tu et filii tui inter amicos regis et amplificatus argento et auro et muneribus multis</span></p>
<p id="1-maccabees-2-19"><span class="verse-num">2:19</span> <span class="verse-body">et respondit Matthathias et dixit magna voce et si omnes gentes regi Antiocho oboediunt ut discedat unusquisque a servitute patrum suorum et consentiunt mandatis eius</span></p>
<p id="1-maccabees-2-20"><span class="verse-num">2:20</span> <span class="verse-body">ego et filii mei et fratres mei oboediemus legi patrum nostrorum</span></p>
<p id="1-maccabees-2-21"><span class="verse-num">2:21</span> <span class="verse-body">propitius sit nobis Deus non est nobis utile relinquere legem et iustitias Dei</span></p>
<p id="1-maccabees-2-22"><span class="verse-num">2:22</span> <span class="verse-body">non audibimus verba regis Antiochi nec sacrificabimus transgredientes legis nostrae mandata ut eamus altera via</span></p>
<p id="1-maccabees-2-23"><span class="verse-num">2:23</span> <span class="verse-body">et ut cessavit loqui verba haec accessit quidam Iudaeus in omnium oculis sacrificare idolis super aram in civitate Modin secundum iussum regis</span></p>
<p id="1-maccabees-2-24"><span class="verse-num">2:24</span> <span class="verse-body">et vidit Matthathias et doluit et contremuerunt renes eius et ascendit furor eius secundum iudicium legis et insiliens trucidavit eum super aram</span></p>
<p id="1-maccabees-2-25"><span class="verse-num">2:25</span> <span class="verse-body">sed et virum quem miserat rex Antiochus qui cogebat immolari occidit in ipso tempore et aram destruxit</span></p>
<p id="1-maccabees-2-26"><span class="verse-num">2:26</span> <span class="verse-body">et zelatus est legem sicut fecit Finees Zambri filio Salomi</span></p>
<p id="1-maccabees-2-27"><span class="verse-num">2:27</span> <span class="verse-body">et exclamavit Matthathias voce magna dicens omnis qui zelum habet legis statuens testamentum exeat post me</span></p>
<p id="1-maccabees-2-28"><span class="verse-num">2:28</span> <span class="verse-body">et fugit ipse et filii eius in montes et reliquerunt quaecumque habebant in civitate</span></p>
<p id="1-maccabees-2-29"><span class="verse-num">2:29</span> <span class="verse-body">tunc descenderunt multi quaerentes iudicium et iustitiam in desertum</span></p>
<p id="1-maccabees-2-30"><span class="verse-num">2:30</span> <span class="verse-body">ut sederent ibi ipsi et filii eorum et mulieres eorum et pecora eorum quoniam induraverunt super eos mala</span></p>
<p id="1-maccabees-2-31"><span class="verse-num">2:31</span> <span class="verse-body">et renuntiatum est viris regis et exercitui qui erat in Hierusalem civitate David quoniam discessissent viri quidam qui dissipaverunt mandatum regis in loca occulta in deserto et abissent post illos multi</span></p>
<p id="1-maccabees-2-32"><span class="verse-num">2:32</span> <span class="verse-body">et statim perrexerunt ad eos et constituerunt adversus eos proelium in die sabbatorum</span></p>
<p id="1-maccabees-2-33"><span class="verse-num">2:33</span> <span class="verse-body">et dixerunt ad eos resistitis et nunc adhuc exite et facite secundum verbum regis et vivetis</span></p>
<p id="1-maccabees-2-34"><span class="verse-num">2:34</span> <span class="verse-body">et dixerunt non exibimus neque faciemus verbum regis ut polluamus diem sabbatorum</span></p>
<p id="1-maccabees-2-35"><span class="verse-num">2:35</span> <span class="verse-body">et concitaverunt adversus eos proelium</span></p>
<p id="1-maccabees-2-36"><span class="verse-num">2:36</span> <span class="verse-body">et non responderunt eis nec oppilaverunt loca occulta</span></p>
<p id="1-maccabees-2-37"><span class="verse-num">2:37</span> <span class="verse-body">dicentes moriamur omnes in simplicitate nostra et testes erunt super nos caelum et terra quod iniuste perditis nos</span></p>
<p id="1-maccabees-2-38"><span class="verse-num">2:38</span> <span class="verse-body">et intulerunt eis bellum sabbatis et mortui sunt ipsi et uxores eorum et filii eorum et pecora eorum usque ad mille animas hominum</span></p>
<p id="1-maccabees-2-39"><span class="verse-num">2:39</span> <span class="verse-body">et cognovit Matthathias et amici eius et luctum habuerunt super eos valde</span></p>
<p id="1-maccabees-2-40"><span class="verse-num">2:40</span> <span class="verse-body">et dixit vir proximo suo si omnes fecerimus sicut fratres nostri fecerunt et non pugnaverimus adversus gentes pro animabus nostris et iustificationibus nostris citius disperdent nos a terra</span></p>
<p id="1-maccabees-2-41"><span class="verse-num">2:41</span> <span class="verse-body">et cogitaverunt in illa die dicentes omnis homo quicumque venerit ad nos in bello die sabbatorum pugnemus adversus eum et non moriemur omnes sicut mortui sunt fratres nostri in occultis</span></p>
<p id="1-maccabees-2-42"><span class="verse-num">2:42</span> <span class="verse-body">tunc congregata est ad eos synagoga Asideorum fortis viribus ex Israhel omnis voluntarius in lege</span></p>
<p id="1-maccabees-2-43"><span class="verse-num">2:43</span> <span class="verse-body">et omnes qui fugiebant a malis additi sunt ad eos et facti sunt illis ad firmamentum</span></p>
<p id="1-maccabees-2-44"><span class="verse-num">2:44</span> <span class="verse-body">et collegerunt exercitum et percusserunt peccatores in ira sua et viros iniquos in indignatione sua et ceteri fugerunt ad nationes ut evaderent</span></p>
<p id="1-maccabees-2-45"><span class="verse-num">2:45</span> <span class="verse-body">et circuivit Matthathias et amici eius et destruxerunt aras</span></p>
<p id="1-maccabees-2-46"><span class="verse-num">2:46</span> <span class="verse-body">et circumciderunt pueros incircumcisos quotquot invenerunt in finibus Israhel in fortitudine</span></p>
<p id="1-maccabees-2-47"><span class="verse-num">2:47</span> <span class="verse-body">et persecuti sunt filios superbiae et prosperatum est opus in manu eorum</span></p>
<p id="1-maccabees-2-48"><span class="verse-num">2:48</span> <span class="verse-body">et obtinuerunt legem de manibus gentium et de manibus regum et non dederunt cornu peccatori</span></p>
<p id="1-maccabees-2-49"><span class="verse-num">2:49</span> <span class="verse-body">et adpropinquaverunt dies Matthathiae moriendi et dixit filiis suis nunc confortata est superbia et castigatio et tempus eversionis et ira indignationis</span></p>
<p id="1-maccabees-2-50"><span class="verse-num">2:50</span> <span class="verse-body">nunc ergo o filii aemulatores estote legis et date animas vestras pro testamento patrum</span></p>
<p id="1-maccabees-2-51"><span class="verse-num">2:51</span> <span class="verse-body">et mementote operum patrum quae fecerunt in generationibus suis et accipietis gloriam magnam et nomen aeternum</span></p>
<p id="1-maccabees-2-52"><span class="verse-num">2:52</span> <span class="verse-body">Abraham nonne in temptatione inventus est fidelis et reputatum est ei ad iustitiam</span></p>
<p id="1-maccabees-2-53"><span class="verse-num">2:53</span> <span class="verse-body">Ioseph in tempore angustiae suae custodivit mandatum et factus est dominus Aegypti</span></p>
<p id="1-maccabees-2-54"><span class="verse-num">2:54</span> <span class="verse-body">Finees pater noster zelando zelum Dei accepit testamentum sacerdotii aeterni</span></p>
<p id="1-maccabees-2-55"><span class="verse-num">2:55</span> <span class="verse-body">Iesus dum implet verbum factus est dux Israhel</span></p>
<p id="1-maccabees-2-56"><span class="verse-num">2:56</span> <span class="verse-body">Chaleb dum testificatur in ecclesia accepit hereditatem</span></p>
<p id="1-maccabees-2-57"><span class="verse-num">2:57</span> <span class="verse-body">David in sua misericordia consecutus est sedem regni in saecula</span></p>
<p id="1-maccabees-2-58"><span class="verse-num">2:58</span> <span class="verse-body">Helias dum zelat zelum legis receptus est in caelum</span></p>
<p id="1-maccabees-2-59"><span class="verse-num">2:59</span> <span class="verse-body">Ananias Azarias Misahel credentes liberati sunt de flamma</span></p>
<p id="1-maccabees-2-60"><span class="verse-num">2:60</span> <span class="verse-body">Danihel in sua simplicitate liberatus est de ore leonum</span></p>
<p id="1-maccabees-2-61"><span class="verse-num">2:61</span> <span class="verse-body">et ita cogitate per generationem et generationem quia omnes qui sperant in eum non infirmantur</span></p>
<p id="1-maccabees-2-62"><span class="verse-num">2:62</span> <span class="verse-body">et a verbis viri peccatoris non timueritis quia gloria eius stercus et vermis est</span></p>
<p id="1-maccabees-2-63"><span class="verse-num">2:63</span> <span class="verse-body">hodie extollitur et cras non invenietur quia conversus est in terram suam et cogitatio eius periet</span></p>
<p id="1-maccabees-2-64"><span class="verse-num">2:64</span> <span class="verse-body">vos ergo filii confortamini et viriliter agite in lege quia in ipsa gloriosi eritis</span></p>
<p id="1-maccabees-2-65"><span class="verse-num">2:65</span> <span class="verse-body">et ecce Simeon frater vester scio quod vir consilii est ipsum audite semper et ipse vobis erit pater</span></p>
<p id="1-maccabees-2-66"><span class="verse-num">2:66</span> <span class="verse-body">et Iudas Macchabeus fortis viribus a iuventute sua sit vobis princeps militiae et ipse aget bellum populi</span></p>
<p id="1-maccabees-2-67"><span class="verse-num">2:67</span> <span class="verse-body">et vos adducetis ad vos omnes factores legis et vindicate vindictam populi vestri</span></p>
<p id="1-maccabees-2-68"><span class="verse-num">2:68</span> <span class="verse-body">et retribuite retributionem gentibus et intendite in praeceptum legis</span></p>
<p id="1-maccabees-2-69"><span class="verse-num">2:69</span> <span class="verse-body">et benedixit eos et adpositus est ad patres suos</span></p>
<p id="1-maccabees-2-70"><span class="verse-num">2:70</span> <span class="verse-body">et defunctus est centesimo et quadragesimo et sexto anno et sepultus est a filiis suis in sepulchris patrum suorum in Modin et planxerunt eum omnis Israhel planctu magno __________________________________________________________________</span></p>
<h2 id="1-maccabees-ch-3">Chapter 3</h2>
<p class="verses"><a href="#1-maccabees-3-1">1</a> <a href="#1-maccabees-3-2">2</a> <a href="#1-maccabees-3-3">3</a> <a href="#1-maccabees-3-4">4</a> <a href="#1-maccabees-3-5">5</a> <a href="#1-maccabees-3-6">6</a> <a href="#1-maccabees-3-7">7</a> <a href="#1-maccabees-3-8">8</a> <a href="#1-maccabees-3-9">9</a> <a href="#1-maccabees-3-10">10</a> <a href="#1-maccabees-3-11">11</a> <a href="#1-maccabees-3-12">12</a> <a href="#1-maccabees-3-13">13</a> <a href="#1-maccabees-3-14">14</a> <a href="#1-maccabees-3-15">15</a> <a href="#1-maccabees-3-16">16</a> <a href="#1-maccabees-3-17">17</a> <a href="#1-maccabees-3-18">18</a> <a href="#1-maccabees-3-19">19</a> <a href="#1-maccabees-3-20">20</a> <a href="#1-maccabees-3-21">21</a> <a href="#1-maccabees-3-22">22</a> <a href="#1-maccabees-3-23">23</a> <a href="#1-maccabees-3-24">24</a> <a href="#1-maccabees-3-25">25</a> <a href="#1-maccabees-3-26">26</a> <a href="#1-maccabees-3-27">27</a> <a href="#1-maccabees-3-28">28</a> <a href="#1-maccabees-3-29">29</a> <a href="#1-maccabees-3-30">30</a> <a href="#1-maccabees-3-31">31</a> <a href="#1-maccabees-3-32">32</a> <a href="#1-maccabees-3-33">33</a> <a href="#1-maccabees-3-34">34</a> <a href="#1-maccabees-3-35">35</a> <a href="#1-maccabees-3-36">36</a> <a href="#1-maccabees-3-37">37</a> <a href="#1-maccabees-3-38">38</a> <a href="#1-maccabees-3-39">39</a> <a href="#1-maccabees-3-40">40</a> <a href="#1-maccabees-3-41">41</a> <a href="#1-maccabees-3-42">42</a> <a href="#1-maccabees-3-43">43</a> <a href="#1-maccabees-3-44">44</a> <a href="#1-maccabees-3-45">45</a> <a href="#1-maccabees-3-46">46</a> <a href="#1-maccabees-3-47">47</a> <a href="#1-maccabees-3-48">48</a> <a href="#1-maccabees-3-49">49</a> <a href="#1-maccabees-3-50">50</a> <a href="#1-maccabees-3-51">51</a> <a href="#1-maccabees-3-52">52</a> <a href="#1-maccabees-3-53">53</a> <a href="#1-maccabees-3-54">54</a> <a href="#1-maccabees-3-55">55</a> <a href="#1-maccabees-3-56">56</a> <a href="#1-maccabees-3-57">57</a> <a href="#1-maccabees-3-58">58</a> <a href="#1-maccabees-3-59">59</a> <a href="#1-maccabees-3-60">60</a></p>
<p id="1-maccabees-3-1"><span class="verse-num">3:1</span> <span class="verse-body">et surrexit Iudas qui vocabatur Macchabeus filius eius pro eo</span></p>
<p id="1-maccabees-3-2"><span class="verse-num">3:2</span> <span class="verse-body">et adiuvabant eum omnes fratres eius et universi qui se coniunxerant patri eius et proeliabantur proelium Israhel cum laetitia</span></p>
<p id="1-maccabees-3-3"><span class="verse-num">3:3</span> <span class="verse-body">et dilatavit gloriam populo suo et induit se loricam sicut gigans et succinxit se arma bellica sua in proeliis et protegebat castra gladio suo</span></p>
<p id="1-maccabees-3-4"><span class="verse-num">3:4</span> <span class="verse-body">similis factus est leoni in operibus suis et sicut catulus leonis rugiens in venatione</span></p>
<p id="1-maccabees-3-5"><span class="verse-num">3:5</span> <span class="verse-body">et persecutus est iniquos perscrutans eos et qui conturbabant populum suum succendit flammis</span></p>
<p id="1-maccabees-3-6"><span class="verse-num">3:6</span> <span class="verse-body">et repulsi sunt inimici prae timore eius et omnes operarii iniquitatis conturbati sunt et directa est salus in manu eius</span></p>
<p id="1-maccabees-3-7"><span class="verse-num">3:7</span> <span class="verse-body">et exacerbabat reges multos et laetificabat Iacob in operibus suis et in saeculum memoria eius in benedictione</span></p>
<p id="1-maccabees-3-8"><span class="verse-num">3:8</span> <span class="verse-body">et perambulavit civitates Iuda et perdidit impios ex eis et avertit iram ab Israhel</span></p>
<p id="1-maccabees-3-9"><span class="verse-num">3:9</span> <span class="verse-body">et nominatus est usque ad novissimum terrae et congregavit pereuntes</span></p>
<p id="1-maccabees-3-10"><span class="verse-num">3:10</span> <span class="verse-body">et congregavit Apollonius gentes et a Samaria virtutem multam et magnam ad bellandum contra Israhel</span></p>
<p id="1-maccabees-3-11"><span class="verse-num">3:11</span> <span class="verse-body">et cognovit Iudas et exiit obviam illi et percussit et occidit illum et ceciderunt vulnerati multi et reliqui fugerunt</span></p>
<p id="1-maccabees-3-12"><span class="verse-num">3:12</span> <span class="verse-body">et accepit spolia eorum et gladium Apollonii abstulit Iudas et erat pugnans in eo omnibus diebus</span></p>
<p id="1-maccabees-3-13"><span class="verse-num">3:13</span> <span class="verse-body">et audivit Seron princeps exercitus Syriae quod congregavit Iudas congregationem et ecclesiam fidelium secum</span></p>
<p id="1-maccabees-3-14"><span class="verse-num">3:14</span> <span class="verse-body">et ait faciam mihi nomen et glorificabor in regno et debellabo Iudam et eos qui cum ipso sunt qui spernebant verbum regis</span></p>
<p id="1-maccabees-3-15"><span class="verse-num">3:15</span> <span class="verse-body">et praeparavit se et ascenderunt cum eo castra impiorum fortes auxiliarii ut facerent vindictam in filios Israhel</span></p>
<p id="1-maccabees-3-16"><span class="verse-num">3:16</span> <span class="verse-body">et adpropinquaverunt usque Bethoron et exivit Iudas obviam illi cum paucis</span></p>
<p id="1-maccabees-3-17"><span class="verse-num">3:17</span> <span class="verse-body">ut viderunt autem exercitum venientem sibi obviam dixerunt Iudae quomodo poterimus pauci pugnare ad multitudinem tantam tam fortem et nos fatigati sumus ieiunio hodie</span></p>
<p id="1-maccabees-3-18"><span class="verse-num">3:18</span> <span class="verse-body">et ait Iudas facile est concludi multos in manus paucorum et non est differentia in conspectu Dei caeli liberare in multis et in paucis</span></p>
<p id="1-maccabees-3-19"><span class="verse-num">3:19</span> <span class="verse-body">quia non in multitudine exercitus victoria belli sed de caelo fortitudo est</span></p>
<p id="1-maccabees-3-20"><span class="verse-num">3:20</span> <span class="verse-body">ipsi veniunt ad nos in multitudine contumaci et superba ut disperdant nos et uxores nostras et filios nostros et ut spolient nos</span></p>
<p id="1-maccabees-3-21"><span class="verse-num">3:21</span> <span class="verse-body">nos vero pugnabimus pro animabus nostris et legibus nostris</span></p>
<p id="1-maccabees-3-22"><span class="verse-num">3:22</span> <span class="verse-body">et ipse Dominus conteret eos ante faciem nostram vos autem ne timueritis eos</span></p>
<p id="1-maccabees-3-23"><span class="verse-num">3:23</span> <span class="verse-body">ut cessavit autem loquens insiluit in eos subito et contritus est Seron et exercitus eius in conspectu ipsius</span></p>
<p id="1-maccabees-3-24"><span class="verse-num">3:24</span> <span class="verse-body">et persequebatur eum in descensu Bethoron usque in campum et ceciderunt ex eis octingenti viri reliqui autem fugerunt in terram Philisthim</span></p>
<p id="1-maccabees-3-25"><span class="verse-num">3:25</span> <span class="verse-body">et cecidit timor Iudae ac fratrum eius et formido super omnes gentes in circuitu eorum</span></p>
<p id="1-maccabees-3-26"><span class="verse-num">3:26</span> <span class="verse-body">et pervenit ad regem nomen eius et de proeliis Iudae narrabant omnes gentes</span></p>
<p id="1-maccabees-3-27"><span class="verse-num">3:27</span> <span class="verse-body">ut audivit autem Antiochus sermones istos iratus est animo et misit et congregavit exercitum universi regni sui castra fortia valde</span></p>
<p id="1-maccabees-3-28"><span class="verse-num">3:28</span> <span class="verse-body">et aperuit aerarium suum et dedit stipendia exercitui in annum et mandavit illis ut essent parati ad omnia</span></p>
<p id="1-maccabees-3-29"><span class="verse-num">3:29</span> <span class="verse-body">et vidit quod defecit pecunia de thesauris et tributa regionis modica propter dissensionem et plagam quam fecit in terra ut tolleret legitima quae erant a primis diebus</span></p>
<p id="1-maccabees-3-30"><span class="verse-num">3:30</span> <span class="verse-body">et timuit ne non haberet et semel et bis in sumptus et donativa quae dederat ante larga manu et abundaverat super reges qui ante eum fuerant</span></p>
<p id="1-maccabees-3-31"><span class="verse-num">3:31</span> <span class="verse-body">consternatus erat animo valde et cogitavit ire in Persidem et accipere tributa regionum et congregare argentum multum</span></p>
<p id="1-maccabees-3-32"><span class="verse-num">3:32</span> <span class="verse-body">et reliquit Lysiam hominem nobilem de genere regali super negotia regia a flumine Eufraten usque ad flumen Aegypti</span></p>
<p id="1-maccabees-3-33"><span class="verse-num">3:33</span> <span class="verse-body">et ut nutriret Antiochum filium suum donec rediret</span></p>
<p id="1-maccabees-3-34"><span class="verse-num">3:34</span> <span class="verse-body">et tradidit ei medium exercitum et elefantos et mandavit ei de omnibus quae volebat et de inhabitantibus Iudaeam et Hierusalem</span></p>
<p id="1-maccabees-3-35"><span class="verse-num">3:35</span> <span class="verse-body">ut mitteret ad eos exercitum ad conterendam et extirpandam virtutem Israhel et reliquias Hierusalem et auferendam memoriam de loco</span></p>
<p id="1-maccabees-3-36"><span class="verse-num">3:36</span> <span class="verse-body">et ut constitueret habitatores filios alienigenas in omnibus finibus eorum et sorte distribueret terram eorum</span></p>
<p id="1-maccabees-3-37"><span class="verse-num">3:37</span> <span class="verse-body">et rex adsumpsit partem exercitus residui et exivit ab Antiochia civitate regni sui anno centesimo et quadragesimo et septimo et transfretavit Eufraten flumen et perambulabat superiores regiones</span></p>
<p id="1-maccabees-3-38"><span class="verse-num">3:38</span> <span class="verse-body">et elegit Lysias Ptolomeum filium Dorimini et Nicanorem et Gorgiam viros potentes ex amicis regis</span></p>
<p id="1-maccabees-3-39"><span class="verse-num">3:39</span> <span class="verse-body">et misit cum eis quadraginta milia virorum et septem milia equitum ut venirent in terram Iuda et disperderent eam secundum verbum regis</span></p>
<p id="1-maccabees-3-40"><span class="verse-num">3:40</span> <span class="verse-body">et processerunt ut irent cum universa virtute sua et venerunt et adplicuerunt Ammaum in terra campestri</span></p>
<p id="1-maccabees-3-41"><span class="verse-num">3:41</span> <span class="verse-body">et audierunt mercatores regionum nomen eorum et acceperunt argentum et aurum multum valde et pueros et venerunt in castra ut acciperent filios Israhel in servos et additi sunt ad eos exercitus Syriae et terrae alienigenarum</span></p>
<p id="1-maccabees-3-42"><span class="verse-num">3:42</span> <span class="verse-body">et vidit Iudas et fratres eius quia multiplicata sunt mala et exercitus adplicabat ad fines eorum et cognoverunt verba regis quae mandavit populo facere in interitum et consummationem</span></p>
<p id="1-maccabees-3-43"><span class="verse-num">3:43</span> <span class="verse-body">et dixerunt unusquisque ad proximum suum erigamus deiectionem populi nostri et pugnemus pro populo nostro et sanctis nostris</span></p>
<p id="1-maccabees-3-44"><span class="verse-num">3:44</span> <span class="verse-body">et congregatus est conventus ut essent parati in proelium et ut orarent et peterent misericordiam et miserationes</span></p>
<p id="1-maccabees-3-45"><span class="verse-num">3:45</span> <span class="verse-body">et Hierusalem non habitabatur sed erat sicut desertum non erat qui ingrederetur et egrederetur de natis eius et sanctum conculcabatur et filii alienigenarum erant in arce ibi erat habitatio gentium et ablata est voluptas ab Iacob et defecit ibi tibia et cithara</span></p>
<p id="1-maccabees-3-46"><span class="verse-num">3:46</span> <span class="verse-body">et congregati sunt et venerunt in Masefat contra Hierusalem quia locus orationis erat in Masefat ante Israhel</span></p>
<p id="1-maccabees-3-47"><span class="verse-num">3:47</span> <span class="verse-body">et ieiunaverunt illa die et induerunt se ciliciis et cinere in capite suo et destituerunt vestimenta sua</span></p>
<p id="1-maccabees-3-48"><span class="verse-num">3:48</span> <span class="verse-body">et expanderunt librum legis de quibus scrutabantur gentes similitudinem simulacrorum suorum</span></p>
<p id="1-maccabees-3-49"><span class="verse-num">3:49</span> <span class="verse-body">et adtulerunt ornamenta sacerdotalia et primitias et decimas et suscitaverunt nazoreos qui impleverant dies</span></p>
<p id="1-maccabees-3-50"><span class="verse-num">3:50</span> <span class="verse-body">et clamaverunt voce magna in caelum dicentes quid faciemus istis et quo eos ducemus</span></p>
<p id="1-maccabees-3-51"><span class="verse-num">3:51</span> <span class="verse-body">et sancta tua conculcata sunt et contaminata sunt et sacerdotes tui in luctu et humilitate</span></p>
<p id="1-maccabees-3-52"><span class="verse-num">3:52</span> <span class="verse-body">et ecce nationes convenerunt adversum nos ut nos disperdant tu scis quae cogitant in nos</span></p>
<p id="1-maccabees-3-53"><span class="verse-num">3:53</span> <span class="verse-body">quomodo poterimus subsistere ante facies illorum nisi tu adiuves nos</span></p>
<p id="1-maccabees-3-54"><span class="verse-num">3:54</span> <span class="verse-body">et tubis exclamaverunt voce magna</span></p>
<p id="1-maccabees-3-55"><span class="verse-num">3:55</span> <span class="verse-body">et post hoc constituit Iudas duces populi tribunos et centuriones et pentecontarcos et decuriones</span></p>
<p id="1-maccabees-3-56"><span class="verse-num">3:56</span> <span class="verse-body">et dixit his qui aedificabant domos et sponsabant uxores et plantabant vineas et formidolosis ut redirent unusquisque in domum suam secundum legem</span></p>
<p id="1-maccabees-3-57"><span class="verse-num">3:57</span> <span class="verse-body">et moverunt castra et conlocaverunt ad austrum Ammaum</span></p>
<p id="1-maccabees-3-58"><span class="verse-num">3:58</span> <span class="verse-body">et ait Iudas accingimini et estote filii potentes et estote parati in mane ut pugnetis adversus nationes has quae convenerunt disperdere nos et sancta nostra</span></p>
<p id="1-maccabees-3-59"><span class="verse-num">3:59</span> <span class="verse-body">quoniam melius est nos mori in bello quam videre mala gentis nostrae et sanctorum</span></p>
<p id="1-maccabees-3-60"><span class="verse-num">3:60</span> <span class="verse-body">sicut autem fuerit voluntas in caelo sic fiat __________________________________________________________________</span></p>
<h2 id="1-maccabees-ch-4">Chapter 4</h2>
<p class="verses"><a href="#1-maccabees-4-1">1</a> <a href="#1-maccabees-4-2">2</a> <a href="#1-maccabees-4-3">3</a> <a href="#1-maccabees-4-4">4</a> <a href="#1-maccabees-4-5">5</a> <a href="#1-maccabees-4-6">6</a> <a href="#1-maccabees-4-7">7</a> <a href="#1-maccabees-4-8">8</a> <a href="#1-maccabees-4-9">9</a> <a href="#1-maccabees-4-10">10</a> <a href="#1-maccabees-4-11">11</a> <a href="#1-maccabees-4-12">12</a> <a href="#1-maccabees-4-13">13</a> <a href="#1-maccabees-4-14">14</a> <a href="#1-maccabees-4-15">15</a> <a href="#1-maccabees-4-16">16</a> <a href="#1-maccabees-4-17">17</a> <a href="#1-maccabees-4-18">18</a> <a href="#1-maccabees-4-19">19</a> <a href="#1-maccabees-4-20">20</a> <a href="#1-maccabees-4-21">21</a> <a href="#1-maccabees-4-22">22</a> <a href="#1-maccabees-4-23">23</a> <a href="#1-maccabees-4-24">24</a> <a href="#1-maccabees-4-25">25</a> <a href="#1-maccabees-4-26">26</a> <a href="#1-maccabees-4-27">27</a> <a href="#1-maccabees-4-28">28</a> <a href="#1-maccabees-4-29">29</a> <a href="#1-maccabees-4-30">30</a> <a href="#1-maccabees-4-31">31</a> <a href="#1-maccabees-4-32">32</a> <a href="#1-maccabees-4-33">33</a> <a href="#1-maccabees-4-34">34</a> <a href="#1-maccabees-4-35">35</a> <a href="#1-maccabees-4-36">36</a> <a href="#1-maccabees-4-37">37</a> <a href="#1-maccabees-4-38">38</a> <a href="#1-maccabees-4-39">39</a> <a href="#1-maccabees-4-40">40</a> <a href="#1-maccabees-4-41">41</a> <a href="#1-maccabees-4-42">42</a> <a href="#1-maccabees-4-43">43</a> <a href="#1-maccabees-4-44">44</a> <a href="#1-maccabees-4-45">45</a> <a href="#1-maccabees-4-46">46</a> <a href="#1-maccabees-4-47">47</a> <a href="#1-maccabees-4-48">48</a> <a href="#1-maccabees-4-49">49</a> <a href="#1-maccabees-4-50">50</a> <a href="#1-maccabees-4-51">51</a> <a href="#1-maccabees-4-52">52</a> <a href="#1-maccabees-4-53">53</a> <a href="#1-maccabees-4-54">54</a> <a href="#1-maccabees-4-55">55</a> <a href="#1-maccabees-4-56">56</a> <a href="#1-maccabees-4-57">57</a> <a href="#1-maccabees-4-58">58</a> <a href="#1-maccabees-4-59">59</a> <a href="#1-maccabees-4-60">60</a> <a href="#1-maccabees-4-61">61</a></p>
<p id="1-maccabees-4-1"><span class="verse-num">4:1</span> <span class="verse-body">et adsumpsit Gorgias quinque milia virorum et mille equites electos et moverunt castra nocte</span></p>
<p id="1-maccabees-4-2"><span class="verse-num">4:2</span> <span class="verse-body">ut adplicarent ad castra Iudaeorum et percuterent eos subito et filii qui erant ex arce erant illi duces</span></p>
<p id="1-maccabees-4-3"><span class="verse-num">4:3</span> <span class="verse-body">et audivit Iudas et surrexit ipse et potentes percutere virtutem exercituum regis quae erat in Ammaum</span></p>
<p id="1-maccabees-4-4"><span class="verse-num">4:4</span> <span class="verse-body">adhuc enim dispersus erat exercitus a castris</span></p>
<p id="1-maccabees-4-5"><span class="verse-num">4:5</span> <span class="verse-body">et venit Gorgias in castra Iudae noctu et neminem invenit et quaerebant eos in montibus quoniam dixit fugiunt hii a nobis</span></p>
<p id="1-maccabees-4-6"><span class="verse-num">4:6</span> <span class="verse-body">et cum dies factus esset apparuit Iudas in campo cum tribus milibus virorum tantum quia tegumenta et gladios non habebant</span></p>
<p id="1-maccabees-4-7"><span class="verse-num">4:7</span> <span class="verse-body">et viderunt castra gentium valida et loricatos et equitatus in circuitu eorum et hii docti proelium</span></p>
<p id="1-maccabees-4-8"><span class="verse-num">4:8</span> <span class="verse-body">et ait Iudas viris qui secum erant ne timueritis multitudinem eorum et impetum eorum ne formidetis</span></p>
<p id="1-maccabees-4-9"><span class="verse-num">4:9</span> <span class="verse-body">mementote qualiter salvi facti sunt patres nostri in mari Rubro cum sequeretur eos Pharao cum exercitu</span></p>
<p id="1-maccabees-4-10"><span class="verse-num">4:10</span> <span class="verse-body">et nunc clamemus in caelum et miserebitur nostri et testamenti patrum nostrorum et conteret exercitum istum ante faciem nostram hodie</span></p>
<p id="1-maccabees-4-11"><span class="verse-num">4:11</span> <span class="verse-body">et scient omnes gentes quia est qui redimat et liberet Israhel</span></p>
<p id="1-maccabees-4-12"><span class="verse-num">4:12</span> <span class="verse-body">et levaverunt alienigenae oculos suos et viderunt eos venientes ex adverso</span></p>
<p id="1-maccabees-4-13"><span class="verse-num">4:13</span> <span class="verse-body">et exierunt de castris in proelium et tuba cecinerunt hii qui fuerant cum Iuda</span></p>
<p id="1-maccabees-4-14"><span class="verse-num">4:14</span> <span class="verse-body">et congressi sunt et contritae sunt gentes et fugerunt in campum</span></p>
<p id="1-maccabees-4-15"><span class="verse-num">4:15</span> <span class="verse-body">novissimi autem ceciderunt gladio et persecuti sunt eos usque Gesoron et usque in campos Idumeae et Azoti et Iamniae et ceciderunt ex illis ad tria milia virorum</span></p>
<p id="1-maccabees-4-16"><span class="verse-num">4:16</span> <span class="verse-body">et reversus est Iudas et exercitus eius sequens eum</span></p>
<p id="1-maccabees-4-17"><span class="verse-num">4:17</span> <span class="verse-body">et dixit ad populum non concupiscatis spolia quia bellum contra nos est</span></p>
<p id="1-maccabees-4-18"><span class="verse-num">4:18</span> <span class="verse-body">et Gorgias et exercitus eius in monte prope nos sed state contra inimicos nostros et expugnate eos et post hoc sumetis spolia</span></p>
<p id="1-maccabees-4-19"><span class="verse-num">4:19</span> <span class="verse-body">et adhuc loquente Iuda haec apparuit pars quaedam prospiciens de monte</span></p>
<p id="1-maccabees-4-20"><span class="verse-num">4:20</span> <span class="verse-body">et vidit quod in fugam conversi sunt et succensa sunt castra fumus enim qui videbatur declarabat quod factum est</span></p>
<p id="1-maccabees-4-21"><span class="verse-num">4:21</span> <span class="verse-body">quibus illi conspectis timuerunt valde aspicientes simul et Iudam et exercitum in campo paratum ad proelium</span></p>
<p id="1-maccabees-4-22"><span class="verse-num">4:22</span> <span class="verse-body">et fugerunt omnes in campo alienigenarum</span></p>
<p id="1-maccabees-4-23"><span class="verse-num">4:23</span> <span class="verse-body">et Iudas reversus est ad spolia castrorum et acceperunt aurum multum et argentum et hyacinthum et purpuram marinam et opes magnas</span></p>
<p id="1-maccabees-4-24"><span class="verse-num">4:24</span> <span class="verse-body">et conversi hymnum canebant et benedicebant in caelum quoniam bonum est quoniam in saeculum misericordia eius</span></p>
<p id="1-maccabees-4-25"><span class="verse-num">4:25</span> <span class="verse-body">et facta est salus magna in Israhel in illa die</span></p>
<p id="1-maccabees-4-26"><span class="verse-num">4:26</span> <span class="verse-body">quicumque autem alienigenarum evaserunt venerunt et nuntiaverunt Lysiae universa quae acciderant</span></p>
<p id="1-maccabees-4-27"><span class="verse-num">4:27</span> <span class="verse-body">quibus auditis ille consternatus est animo deficiebat quod non qualia voluit talia contigerunt in Israhel et qualia mandavit rex</span></p>
<p id="1-maccabees-4-28"><span class="verse-num">4:28</span> <span class="verse-body">et sequenti anno congregavit electorum virorum sexaginta milia et equitum quinque milia ut debellaret eos</span></p>
<p id="1-maccabees-4-29"><span class="verse-num">4:29</span> <span class="verse-body">et venerunt in Iudaeam et castra posuerunt in Bethoron et occurrit illis Iudas cum decem milibus viris</span></p>
<p id="1-maccabees-4-30"><span class="verse-num">4:30</span> <span class="verse-body">et viderunt exercitum fortem et oravit et dixit benedictus es salvator Israhel qui contrivisti impetum potentis in manu servi tui David et tradidisti castra alienigenarum in manus Ionathae filii Saul et armigeri eius</span></p>
<p id="1-maccabees-4-31"><span class="verse-num">4:31</span> <span class="verse-body">conclude exercitum istum in manu populi tui Israhel et confundantur in exercitu suo et equitibus</span></p>
<p id="1-maccabees-4-32"><span class="verse-num">4:32</span> <span class="verse-body">da illis formidinem et tabefac audaciam virtutis eorum et commoveantur contritione sua</span></p>
<p id="1-maccabees-4-33"><span class="verse-num">4:33</span> <span class="verse-body">deice eos gladio diligentium te et conlaudent te omnes qui noverunt nomen tuum in hymnis</span></p>
<p id="1-maccabees-4-34"><span class="verse-num">4:34</span> <span class="verse-body">et commiserunt et ceciderunt de exercitu Lysiae quinque milia virorum</span></p>
<p id="1-maccabees-4-35"><span class="verse-num">4:35</span> <span class="verse-body">videns autem Lysias suorum fugam et Iudaeorum audaciam et quod parati sunt aut vivere aut mori fortiter abiit Antiochiam et elegit milites ut multiplicatus rursus veniret in Iudaeam</span></p>
<p id="1-maccabees-4-36"><span class="verse-num">4:36</span> <span class="verse-body">dixit autem Iudas et fratres eius ecce contriti sunt inimici nostri ascendamus nunc mundare sancta et renovare</span></p>
<p id="1-maccabees-4-37"><span class="verse-num">4:37</span> <span class="verse-body">et congregatus est omnis exercitus et ascenderunt in montem Sion</span></p>
<p id="1-maccabees-4-38"><span class="verse-num">4:38</span> <span class="verse-body">et viderunt sanctificationem desertam et altare profanatum et portas exustas et in atriis virgulta nata sicut in saltu vel montibus et pastoforia diruta</span></p>
<p id="1-maccabees-4-39"><span class="verse-num">4:39</span> <span class="verse-body">sciderunt vestimenta sua et planxerunt planctu magno et inposuerunt cinerem</span></p>
<p id="1-maccabees-4-40"><span class="verse-num">4:40</span> <span class="verse-body">et ceciderunt in faciem super terram et exclamaverunt tubis signorum et clamaverunt in caelum</span></p>
<p id="1-maccabees-4-41"><span class="verse-num">4:41</span> <span class="verse-body">tunc ordinavit Iudas viros ut pugnarent adversus eos qui erant in arce donec emundarent sancta</span></p>
<p id="1-maccabees-4-42"><span class="verse-num">4:42</span> <span class="verse-body">et elegit sacerdotes sine macula voluntatem habentes in lege Dei</span></p>
<p id="1-maccabees-4-43"><span class="verse-num">4:43</span> <span class="verse-body">et mundaverunt sancta et tulerunt lapides contaminationis in locum inmundum</span></p>
<p id="1-maccabees-4-44"><span class="verse-num">4:44</span> <span class="verse-body">et cogitavit de altare holocaustorum quod profanatum erat quid de eo faceret</span></p>
<p id="1-maccabees-4-45"><span class="verse-num">4:45</span> <span class="verse-body">et incidit illi consilium bonum ut destrueret illud ne forte esset illis in obprobrium quia contaminaverunt illud gentes et demoliti sunt illud</span></p>
<p id="1-maccabees-4-46"><span class="verse-num">4:46</span> <span class="verse-body">et reposuerunt lapides in monte domus in loco apto quoadusque veniret propheta et responderet de eis</span></p>
<p id="1-maccabees-4-47"><span class="verse-num">4:47</span> <span class="verse-body">et acceperunt lapides integros secundum legem et aedificaverunt altare novum secundum illud quod fuit prius</span></p>
<p id="1-maccabees-4-48"><span class="verse-num">4:48</span> <span class="verse-body">et aedificaverunt sancta et quae intra domum intrinsecus et aedem et atria sanctificaverunt</span></p>
<p id="1-maccabees-4-49"><span class="verse-num">4:49</span> <span class="verse-body">et fecerunt vasa sancta nova et intulerunt candelabrum et altare incensorum et mensam in templum</span></p>
<p id="1-maccabees-4-50"><span class="verse-num">4:50</span> <span class="verse-body">et incensum posuerunt super altare et accenderunt lucernas quae super candelabrum erant et lucebant in templo</span></p>
<p id="1-maccabees-4-51"><span class="verse-num">4:51</span> <span class="verse-body">et posuerunt super mensam panes et adpenderunt vela et consummaverunt omnia opera quae fecerunt</span></p>
<p id="1-maccabees-4-52"><span class="verse-num">4:52</span> <span class="verse-body">et ante matutinum surrexerunt quinta et vicesima mensis noni hic mensis casleu centesimi quadragesimi octavi anni</span></p>
<p id="1-maccabees-4-53"><span class="verse-num">4:53</span> <span class="verse-body">et obtulerunt sacrificium secundum legem super altare holocaustorum novum quod fecerunt</span></p>
<p id="1-maccabees-4-54"><span class="verse-num">4:54</span> <span class="verse-body">secundum tempus et secundum diem in qua contaminaverunt illud gentes in ipsa renovatum est in canticis et citharis et cinyris et cymbalis</span></p>
<p id="1-maccabees-4-55"><span class="verse-num">4:55</span> <span class="verse-body">et cecidit omnis populus et adoraverunt et benedixerunt in caelum ei qui prosperavit eis</span></p>
<p id="1-maccabees-4-56"><span class="verse-num">4:56</span> <span class="verse-body">et fecerunt dedicationem altaris diebus octo et obtulerunt holocausta cum laetitia et salutaria laudis</span></p>
<p id="1-maccabees-4-57"><span class="verse-num">4:57</span> <span class="verse-body">et ornaverunt faciem templi coronis aureis et scutulis et dedicaverunt portas et pastoforia et inposuerunt eis ianuas</span></p>
<p id="1-maccabees-4-58"><span class="verse-num">4:58</span> <span class="verse-body">et facta est laetitia in populo magna valde et aversum est obprobrium gentium</span></p>
<p id="1-maccabees-4-59"><span class="verse-num">4:59</span> <span class="verse-body">et statuit Iudas et fratres eius et universa ecclesia Israhel ut agatur dies dedicationis altaris in temporibus suis ab anno in annum per dies octo a quinta et vicesima mensis casleu cum laetitia et gaudio</span></p>
<p id="1-maccabees-4-60"><span class="verse-num">4:60</span> <span class="verse-body">et aedificaverunt in tempore illo montem Sion et per circuitum muros altos et turres firmas nequando venirent gentes et conculcarent eam sicut antea fecerunt</span></p>
<p id="1-maccabees-4-61"><span class="verse-num">4:61</span> <span class="verse-body">et conlocavit illic exercitum ut servarent eam et munivit eam ad custodiendam Bethsuram ut haberet populus munitionem contra faciem Idumeae __________________________________________________________________</span></p>
<h2 id="1-maccabees-ch-5">Chapter 5</h2>
<p class="verses"><a href="#1-maccabees-5-1">1</a> <a href="#1-maccabees-5-2">2</a> <a href="#1-maccabees-5-3">3</a> <a href="#1-maccabees-5-4">4</a> <a href="#1-maccabees-5-5">5</a> <a href="#1-maccabees-5-6">6</a> <a href="#1-maccabees-5-7">7</a> <a href="#1-maccabees-5-8">8</a> <a href="#1-maccabees-5-9">9</a> <a href="#1-maccabees-5-10">10</a> <a href="#1-maccabees-5-11">11</a> <a href="#1-maccabees-5-12">12</a> <a href="#1-maccabees-5-13">13</a> <a href="#1-maccabees-5-14">14</a> <a href="#1-maccabees-5-15">15</a> <a href="#1-maccabees-5-16">16</a> <a href="#1-maccabees-5-17">17</a> <a href="#1-maccabees-5-18">18</a> <a href="#1-maccabees-5-19">19</a> <a href="#1-maccabees-5-20">20</a> <a href="#1-maccabees-5-21">21</a> <a href="#1-maccabees-5-22">22</a> <a href="#1-maccabees-5-23">23</a> <a href="#1-maccabees-5-24">24</a> <a href="#1-maccabees-5-25">25</a> <a href="#1-maccabees-5-26">26</a> <a href="#1-maccabees-5-27">27</a> <a href="#1-maccabees-5-28">28</a> <a href="#1-maccabees-5-29">29</a> <a href="#1-maccabees-5-30">30</a> <a href="#1-maccabees-5-31">31</a> <a href="#1-maccabees-5-32">32</a> <a href="#1-maccabees-5-33">33</a> <a href="#1-maccabees-5-34">34</a> <a href="#1-maccabees-5-35">35</a> <a href="#1-maccabees-5-36">36</a> <a href="#1-maccabees-5-37">37</a> <a href="#1-maccabees-5-38">38</a> <a href="#1-maccabees-5-39">39</a> <a href="#1-maccabees-5-40">40</a> <a href="#1-maccabees-5-41">41</a> <a href="#1-maccabees-5-42">42</a> <a href="#1-maccabees-5-43">43</a> <a href="#1-maccabees-5-44">44</a> <a href="#1-maccabees-5-45">45</a> <a href="#1-maccabees-5-46">46</a> <a href="#1-maccabees-5-47">47</a> <a href="#1-maccabees-5-48">48</a> <a href="#1-maccabees-5-49">49</a> <a href="#1-maccabees-5-50">50</a> <a href="#1-maccabees-5-51">51</a> <a href="#1-maccabees-5-52">52</a> <a href="#1-maccabees-5-53">53</a> <a href="#1-maccabees-5-54">54</a> <a href="#1-maccabees-5-55">55</a> <a href="#1-maccabees-5-56">56</a> <a href="#1-maccabees-5-57">57</a> <a href="#1-maccabees-5-58">58</a> <a href="#1-maccabees-5-59">59</a> <a href="#1-maccabees-5-60">60</a> <a href="#1-maccabees-5-61">61</a> <a href="#1-maccabees-5-62">62</a> <a href="#1-maccabees-5-63">63</a> <a href="#1-maccabees-5-64">64</a> <a href="#1-maccabees-5-65">65</a> <a href="#1-maccabees-5-66">66</a> <a href="#1-maccabees-5-67">67</a> <a href="#1-maccabees-5-68">68</a></p>
<p id="1-maccabees-5-1"><span class="verse-num">5:1</span> <span class="verse-body">et factum est ut audierunt gentes in circuitu quia aedificatum est altare et sancta sicut prius et iratae sunt valde</span></p>
<p id="1-maccabees-5-2"><span class="verse-num">5:2</span> <span class="verse-body">et cogitabant tollere genus Iacob qui erant inter eos et coeperunt occidere de populo et persequi</span></p>
<p id="1-maccabees-5-3"><span class="verse-num">5:3</span> <span class="verse-body">et debellabat Iudas filios Esau in Idumea et eos qui erant in Acrabattene quia circumsedebant Israhelitas et percussit eos plaga magna</span></p>
<p id="1-maccabees-5-4"><span class="verse-num">5:4</span> <span class="verse-body">et recordatus est malitiam filiorum Bean qui erant populo in laqueum et in scandalum insidiantes in via</span></p>
<p id="1-maccabees-5-5"><span class="verse-num">5:5</span> <span class="verse-body">et conclusi sunt ab eo in turribus et adplicuit ad eos et anathematizavit eos et incendit turres eorum igni cum omnibus qui in eis erant</span></p>
<p id="1-maccabees-5-6"><span class="verse-num">5:6</span> <span class="verse-body">et transiit ad filios Ammon et invenit manum fortem et populum copiosum et Timotheum ducem ipsorum</span></p>
<p id="1-maccabees-5-7"><span class="verse-num">5:7</span> <span class="verse-body">et commisit cum eis proelia multa et contriti sunt in conspectu eorum et percussit eos</span></p>
<p id="1-maccabees-5-8"><span class="verse-num">5:8</span> <span class="verse-body">et cepit Iazer civitatem et filias eius et reversus est in Iudaeam</span></p>
<p id="1-maccabees-5-9"><span class="verse-num">5:9</span> <span class="verse-body">et congregatae sunt gentes quae sunt in Galaad adversus Israhelitas qui erant in finibus eorum ut tollerent eos et fugerunt in Datheman munitionem</span></p>
<p id="1-maccabees-5-10"><span class="verse-num">5:10</span> <span class="verse-body">et miserunt litteras ad Iudam et fratres eius dicentes congregatae sunt adversum nos gentes per circuitum ut auferant nos</span></p>
<p id="1-maccabees-5-11"><span class="verse-num">5:11</span> <span class="verse-body">et parant venire et occupare munitionem in quam confugimus et Timotheus est dux exercitus eorum</span></p>
<p id="1-maccabees-5-12"><span class="verse-num">5:12</span> <span class="verse-body">nunc ergo veni eripe nos de manibus eorum quia cecidit multitudo de nobis</span></p>
<p id="1-maccabees-5-13"><span class="verse-num">5:13</span> <span class="verse-body">et omnes fratres nostri qui erant in locis Tubi interfecti sunt et captivas abduxerunt uxores eorum et natos et spolia et peremerunt illic ferme mille viros</span></p>
<p id="1-maccabees-5-14"><span class="verse-num">5:14</span> <span class="verse-body">et adhuc epistulae legebantur et ecce alii nuntii venerunt de Galilea conscissis tunicis nuntiantes secundum verba haec</span></p>
<p id="1-maccabees-5-15"><span class="verse-num">5:15</span> <span class="verse-body">dicentes convenisse adversum se a Ptolomaida et Tyro et Sidone et omni Galilea alienigenas ut nos consumant</span></p>
<p id="1-maccabees-5-16"><span class="verse-num">5:16</span> <span class="verse-body">ut audivit autem Iudas et populus sermones istos convenit ecclesia magna cogitare quid facerent fratribus suis qui in tribulatione erant et expugnabantur ab eis</span></p>
<p id="1-maccabees-5-17"><span class="verse-num">5:17</span> <span class="verse-body">dixitque Iudas Simoni fratri suo elige tibi viros et vade et libera fratres tuos in Galilea ego enim et frater meus Ionathas ibimus in Galaditin</span></p>
<p id="1-maccabees-5-18"><span class="verse-num">5:18</span> <span class="verse-body">et reliquit Iosepphum filium Zacchariae et Azariam duces populi cum residuo exercitu in Iudaeam ad custodiendum</span></p>
<p id="1-maccabees-5-19"><span class="verse-num">5:19</span> <span class="verse-body">et praecepit illi dicens praeesto populo huic et nolite bellum committere adversus gentes donec revertamur</span></p>
<p id="1-maccabees-5-20"><span class="verse-num">5:20</span> <span class="verse-body">et dati sunt Simoni viri tria milia ut iret in Galileam Iudae autem octo milia in Galaditin</span></p>
<p id="1-maccabees-5-21"><span class="verse-num">5:21</span> <span class="verse-body">et abiit Simon in Galileam et commisit proelia multa cum gentibus et contritae sunt gentes a facie eius et persecutus est eos usque ad portam</span></p>
<p id="1-maccabees-5-22"><span class="verse-num">5:22</span> <span class="verse-body">Ptolomaidis et ceciderunt de gentibus fere tria milia virorum et accepit spolia eorum</span></p>
<p id="1-maccabees-5-23"><span class="verse-num">5:23</span> <span class="verse-body">et sumpsit eos qui erant in Galilea et in Arbatis cum uxoribus et natis et omnibus quae erant illis et adduxit in Iudaeam cum laetitia magna</span></p>
<p id="1-maccabees-5-24"><span class="verse-num">5:24</span> <span class="verse-body">et Iudas Macchabeus et Ionathas et fratres eius transierunt Iordanem et abierunt viam trium dierum per desertum</span></p>
<p id="1-maccabees-5-25"><span class="verse-num">5:25</span> <span class="verse-body">et occurrerunt eis Nabuthei et susceperunt eos pacifice et narraverunt eis omnia quae acciderunt fratribus in Galaditide</span></p>
<p id="1-maccabees-5-26"><span class="verse-num">5:26</span> <span class="verse-body">et quia multi ex eis conprehensi sunt in Basara et Bosor et in Alimis et in Casfor et Macet et Carnain hae omnes civitates munitae et magnae</span></p>
<p id="1-maccabees-5-27"><span class="verse-num">5:27</span> <span class="verse-body">sed et in ceteris civitatibus Galaditidis tenentur conprehensi et in crastinum constituerunt admovere exercitum civitatibus his et conprehendere et tollere eos in una die</span></p>
<p id="1-maccabees-5-28"><span class="verse-num">5:28</span> <span class="verse-body">et convertit Iudas et exercitus eius viam in desertum Bosor repente et occupavit civitatem et occidit omnem masculum in ore gladii et accepit omnia spolia eorum et succendit eam igni</span></p>
<p id="1-maccabees-5-29"><span class="verse-num">5:29</span> <span class="verse-body">et surrexerunt inde nocte et ibant usque ad munitionem</span></p>
<p id="1-maccabees-5-30"><span class="verse-num">5:30</span> <span class="verse-body">et factum est diluculo cum adlevassent oculos suos ecce populus multus cuius non erat numerus portantes scalas et machinas ut conprehenderent munitionem et expugnarent eos</span></p>
<p id="1-maccabees-5-31"><span class="verse-num">5:31</span> <span class="verse-body">et vidit Iudas quia coepit bellum et clamor belli ascendit in caelum sicut tuba et clamor magnus de civitate</span></p>
<p id="1-maccabees-5-32"><span class="verse-num">5:32</span> <span class="verse-body">et exercitui dixit pugnate hodie pro fratribus vestris</span></p>
<p id="1-maccabees-5-33"><span class="verse-num">5:33</span> <span class="verse-body">et venit tribus ordinibus post eos et exclamaverunt tubis et clamaverunt in oratione</span></p>
<p id="1-maccabees-5-34"><span class="verse-num">5:34</span> <span class="verse-body">et cognoverunt castra Timothei quia Macchabeus est et refugerunt a facie eius et percusserunt eos plaga magna et ceciderunt ex eis in illa die fere octo milia virorum</span></p>
<p id="1-maccabees-5-35"><span class="verse-num">5:35</span> <span class="verse-body">et divertit Iudas in Maspha et expugnavit et cepit eam et occidit omnem masculum eius et sumpsit spolia eius et succendit eam igni</span></p>
<p id="1-maccabees-5-36"><span class="verse-num">5:36</span> <span class="verse-body">inde perrexit et cepit Casbon et Maged et Bosor et reliquas civitates Galaditidis</span></p>
<p id="1-maccabees-5-37"><span class="verse-num">5:37</span> <span class="verse-body">post haec autem verba congregavit Timotheus exercitum alium et castra posuit contra Rafon trans torrentem</span></p>
<p id="1-maccabees-5-38"><span class="verse-num">5:38</span> <span class="verse-body">et misit Iudas speculari exercitum et renuntiaverunt ei dicentes quia convenerunt ad eum omnes gentes quae in circuitu nostro sunt exercitus multus nimis</span></p>
<p id="1-maccabees-5-39"><span class="verse-num">5:39</span> <span class="verse-body">et Arabas conduxit in auxilium et castra posuerunt trans torrentem parati venire ad te in proelium et abiit Iudas obviam illis</span></p>
<p id="1-maccabees-5-40"><span class="verse-num">5:40</span> <span class="verse-body">et ait Timotheus principibus exercitus sui cum adpropiaverit Iudas et exercitus eius ad torrentem aquae si transierit ad nos prior non poterimus sustinere eum quia potens poterit adversum nos</span></p>
<p id="1-maccabees-5-41"><span class="verse-num">5:41</span> <span class="verse-body">si vero timuerit transire et posuerit castra extra flumen transfretemus ad eos et poterimus adversus illum</span></p>
<p id="1-maccabees-5-42"><span class="verse-num">5:42</span> <span class="verse-body">ut autem adpropinquavit Iudas ad torrentem aquae statuit scribas populi secus torrentem et mandavit eis dicens neminem hominum reliqueritis sed veniant omnes in proelium</span></p>
<p id="1-maccabees-5-43"><span class="verse-num">5:43</span> <span class="verse-body">et transfretavit ad illos prior et omnis populus post eum et contritae sunt ante faciem eorum omnes gentes et proiecerunt arma sua et fugerunt ad fanum quod est in Carnain</span></p>
<p id="1-maccabees-5-44"><span class="verse-num">5:44</span> <span class="verse-body">et occupavit ipsam civitatem et fanum succendit igni cum omnibus qui erant in ipso et oppressa est Carnain et non potuit sustinere contra faciem Iudae</span></p>
<p id="1-maccabees-5-45"><span class="verse-num">5:45</span> <span class="verse-body">et congregavit Iudas universos Israhelitas qui erant in Galaditiden a minimo usque ad maximum et uxores eorum et natos et exercitum magnum valde ut venirent in terram Iudae</span></p>
<p id="1-maccabees-5-46"><span class="verse-num">5:46</span> <span class="verse-body">et venerunt usque Efron et haec civitas magna in ingressu posita munita valde et non erat declinare ab ea dextra vel sinistra sed per mediam iter erat</span></p>
<p id="1-maccabees-5-47"><span class="verse-num">5:47</span> <span class="verse-body">et incluserunt se qui erant in civitate et obstruxerunt portas lapidibus et misit ad eos Iudas verbis pacificis</span></p>
<p id="1-maccabees-5-48"><span class="verse-num">5:48</span> <span class="verse-body">dicens transeamus per terram vestram ut eamus in terram nostram et nemo vobis nocebit tantum pedibus transibimus et nolebant eis aperire</span></p>
<p id="1-maccabees-5-49"><span class="verse-num">5:49</span> <span class="verse-body">et praecepit Iudas praedicare in castris ut adplicarent unusquisque in quo erat loco</span></p>
<p id="1-maccabees-5-50"><span class="verse-num">5:50</span> <span class="verse-body">et adplicuerunt viri virtutis et obpugnavit civitatem illam tota die et tota nocte et tradita est civitas in manu eius</span></p>
<p id="1-maccabees-5-51"><span class="verse-num">5:51</span> <span class="verse-body">et peremerunt omnem masculum in ore gladii et eradicavit eam et accepit spolia eius et transiit per totam civitatem super interfectos</span></p>
<p id="1-maccabees-5-52"><span class="verse-num">5:52</span> <span class="verse-body">et transgressi sunt Iordanem in campo magno contra Bethsan</span></p>
<p id="1-maccabees-5-53"><span class="verse-num">5:53</span> <span class="verse-body">et erat Iudas congregans extremos et exhortabatur populum per totam viam donec venerunt in terram Iuda</span></p>
<p id="1-maccabees-5-54"><span class="verse-num">5:54</span> <span class="verse-body">et ascenderunt in montem Sion cum laetitia et gaudio et obtulerunt holocausta quod nemo ex eis cecidisset donec reverterentur in pace</span></p>
<p id="1-maccabees-5-55"><span class="verse-num">5:55</span> <span class="verse-body">et in diebus quibus erat Iudas et Ionathas in terra Galaad et Simeon frater eius in Galilea contra faciem Ptolomaidis</span></p>
<p id="1-maccabees-5-56"><span class="verse-num">5:56</span> <span class="verse-body">audivit Iosepphus Zacchariae filius et Azarias princeps virtutis res bene gestas et proelia quae facta sunt</span></p>
<p id="1-maccabees-5-57"><span class="verse-num">5:57</span> <span class="verse-body">et dixit faciamus et ipsi nobis nomen et eamus pugnare adversum gentes quae in circuitu nostro sunt</span></p>
<p id="1-maccabees-5-58"><span class="verse-num">5:58</span> <span class="verse-body">et praecepit his qui erant in exercitu suo et abierunt Iamniam</span></p>
<p id="1-maccabees-5-59"><span class="verse-num">5:59</span> <span class="verse-body">et exivit Gorgias de civitate et viri eius obviam illi in pugnam</span></p>
<p id="1-maccabees-5-60"><span class="verse-num">5:60</span> <span class="verse-body">et fugati sunt Iosepphus et Azarias usque in fines Iudae et ceciderunt illa die de populo Israhel ad duo milia viri et facta est fuga magna in populo</span></p>
<p id="1-maccabees-5-61"><span class="verse-num">5:61</span> <span class="verse-body">quia non audierunt Iudam et fratres eius existimantes se fortiter facturos</span></p>
<p id="1-maccabees-5-62"><span class="verse-num">5:62</span> <span class="verse-body">ipsi autem non erant de semine virorum illorum per quos salus facta est in Israhel</span></p>
<p id="1-maccabees-5-63"><span class="verse-num">5:63</span> <span class="verse-body">et viri Iuda magnificati sunt valde in conspectu omnis Israhel et gentium omnium ubi audiebatur nomen eorum</span></p>
<p id="1-maccabees-5-64"><span class="verse-num">5:64</span> <span class="verse-body">et convenerunt ad eos fausta adclamantes</span></p>
<p id="1-maccabees-5-65"><span class="verse-num">5:65</span> <span class="verse-body">et exivit Iudas et fratres eius et expugnabant filios Esau in terra quae ad austrum est et percussit Chebron et filias eius et muros eius et turres succendit in circuitu</span></p>
<p id="1-maccabees-5-66"><span class="verse-num">5:66</span> <span class="verse-body">et movit castra ut iret in terra alienigenarum et perambulabat Samariam</span></p>
<p id="1-maccabees-5-67"><span class="verse-num">5:67</span> <span class="verse-body">in illa die ceciderunt sacerdotes in bello dum vult fortiter facere dum sine consilio exiit in proelium</span></p>
<p id="1-maccabees-5-68"><span class="verse-num">5:68</span> <span class="verse-body">et declinavit Iudas in Azotum in terra alienigenarum et vidit aras eorum et spolia deorum ipsorum succendit igni et cepit spolia civitatum et regressus est in terram Iuda __________________________________________________________________</span></p>
<h2 id="1-maccabees-ch-6">Chapter 6</h2>
<p class="verses"><a href="#1-maccabees-6-1">1</a> <a href="#1-maccabees-6-2">2</a> <a href="#1-maccabees-6-3">3</a> <a href="#1-maccabees-6-4">4</a> <a href="#1-maccabees-6-5">5</a> <a href="#1-maccabees-6-6">6</a> <a href="#1-maccabees-6-7">7</a> <a href="#1-maccabees-6-8">8</a> <a href="#1-maccabees-6-9">9</a> <a href="#1-maccabees-6-10">10</a> <a href="#1-maccabees-6-11">11</a> <a href="#1-maccabees-6-12">12</a> <a href="#1-maccabees-6-13">13</a> <a href="#1-maccabees-6-14">14</a> <a href="#1-maccabees-6-15">15</a> <a href="#1-maccabees-6-16">16</a> <a href="#1-maccabees-6-17">17</a> <a href="#1-maccabees-6-18">18</a> <a href="#1-maccabees-6-19">19</a> <a href="#1-maccabees-6-20">20</a> <a href="#1-maccabees-6-21">21</a> <a href="#1-maccabees-6-22">22</a> <a href="#1-maccabees-6-23">23</a> <a href="#1-maccabees-6-24">24</a> <a href="#1-maccabees-6-25">25</a> <a href="#1-maccabees-6-26">26</a> <a href="#1-maccabees-6-27">27</a> <a href="#1-maccabees-6-28">28</a> <a href="#1-maccabees-6-29">29</a> <a href="#1-maccabees-6-30">30</a> <a href="#1-maccabees-6-31">31</a> <a href="#1-maccabees-6-32">32</a> <a href="#1-maccabees-6-33">33</a> <a href="#1-maccabees-6-34">34</a> <a href="#1-maccabees-6-35">35</a> <a href="#1-maccabees-6-36">36</a> <a href="#1-maccabees-6-37">37</a> <a href="#1-maccabees-6-38">38</a> <a href="#1-maccabees-6-39">39</a> <a href="#1-maccabees-6-40">40</a> <a href="#1-maccabees-6-41">41</a> <a href="#1-maccabees-6-42">42</a> <a href="#1-maccabees-6-43">43</a> <a href="#1-maccabees-6-44">44</a> <a href="#1-maccabees-6-45">45</a> <a href="#1-maccabees-6-46">46</a> <a href="#1-maccabees-6-47">47</a> <a href="#1-maccabees-6-48">48</a> <a href="#1-maccabees-6-49">49</a> <a href="#1-maccabees-6-50">50</a> <a href="#1-maccabees-6-51">51</a> <a href="#1-maccabees-6-52">52</a> <a href="#1-maccabees-6-53">53</a> <a href="#1-maccabees-6-54">54</a> <a href="#1-maccabees-6-55">55</a> <a href="#1-maccabees-6-56">56</a> <a href="#1-maccabees-6-57">57</a> <a href="#1-maccabees-6-58">58</a> <a href="#1-maccabees-6-59">59</a> <a href="#1-maccabees-6-60">60</a> <a href="#1-maccabees-6-61">61</a> <a href="#1-maccabees-6-62">62</a> <a href="#1-maccabees-6-63">63</a></p>
<p id="1-maccabees-6-1"><span class="verse-num">6:1</span> <span class="verse-body">et rex Antiochus perambulavit superiores regiones et audivit esse civitatem Elymaidem in Perside nobilissimam et copiosam in argento et auro</span></p>
<p id="1-maccabees-6-2"><span class="verse-num">6:2</span> <span class="verse-body">templumque in ea locuples valde et illic velamina aurea et loricae et scuta quae reliquit Alexander Philippi rex Macedo qui regnavit primus in Graecia</span></p>
<p id="1-maccabees-6-3"><span class="verse-num">6:3</span> <span class="verse-body">et venit et quaerebat civitatem capere et praedare eam et non potuit quoniam innotuit sermo his qui erant in civitate</span></p>
<p id="1-maccabees-6-4"><span class="verse-num">6:4</span> <span class="verse-body">et insurrexerunt in proelium et fugit inde et abiit cum tristitia magna et reversus est Babyloniam</span></p>
<p id="1-maccabees-6-5"><span class="verse-num">6:5</span> <span class="verse-body">et venit qui nuntiaret ei in Perside quia fugata sunt castra quae erant in terra Iuda</span></p>
<p id="1-maccabees-6-6"><span class="verse-num">6:6</span> <span class="verse-body">et quia abiit Lysias cum virtute forti in primis et fugatus est a facie Iudaeorum et invaluerunt armis et viribus et spoliis multis quas ceperunt</span></p>
<p id="1-maccabees-6-7"><span class="verse-num">6:7</span> <span class="verse-body">et quia diruerunt abominationem quam aedificaverat super altare quod erat in Hierusalem et sanctificationem sicut prius circumdederunt muris excelsis sed et Bethsuram civitatem suam</span></p>
<p id="1-maccabees-6-8"><span class="verse-num">6:8</span> <span class="verse-body">et factum est ut audivit rex sermones istos expavit et commotus est valde et decidit in lectum et incidit in languorem prae tristitia quia non est factum sicut cogitabat</span></p>
<p id="1-maccabees-6-9"><span class="verse-num">6:9</span> <span class="verse-body">et erat illic dies multos quia renovata est in eo tristitia magna et arbitratus est se mori</span></p>
<p id="1-maccabees-6-10"><span class="verse-num">6:10</span> <span class="verse-body">et vocavit omnes amicos suos et dixit illis recessit somnus ab oculis meis et concidi et corrui corde prae sollicitudine</span></p>
<p id="1-maccabees-6-11"><span class="verse-num">6:11</span> <span class="verse-body">et dixi in corde meo in quantam tribulationem deveni et in quos fluctus tristitiae in qua nunc sum qui iucundus eram et dilectus in potestate mea</span></p>
<p id="1-maccabees-6-12"><span class="verse-num">6:12</span> <span class="verse-body">nunc vero reminiscor malorum quae feci in Hierusalem unde abstuli omnia spolia argentea et aurea quae erant in ea et misi auferri habitantes Iudaeam sine causa</span></p>
<p id="1-maccabees-6-13"><span class="verse-num">6:13</span> <span class="verse-body">cognovi ergo quia propterea invenerunt me mala ista et ecce pereo tristitia magna in terra aliena</span></p>
<p id="1-maccabees-6-14"><span class="verse-num">6:14</span> <span class="verse-body">et vocavit Philippum unum de amicis suis et praeposuit eum super universum regnum suum</span></p>
<p id="1-maccabees-6-15"><span class="verse-num">6:15</span> <span class="verse-body">et dedit ei diadema et stolam suam et anulum ut adduceret Antiochum filium suum et nutriret eum et regnaret</span></p>
<p id="1-maccabees-6-16"><span class="verse-num">6:16</span> <span class="verse-body">et mortuus est illic Antiochus rex anno centesimo quadragesimo et nono</span></p>
<p id="1-maccabees-6-17"><span class="verse-num">6:17</span> <span class="verse-body">et cognovit Lysias quoniam mortuus est rex et constituit regnare Antiochum filium eius quem nutrivit adulescentem et vocavit nomen eius Eupator</span></p>
<p id="1-maccabees-6-18"><span class="verse-num">6:18</span> <span class="verse-body">et hii qui erant in arce concluserant Israhel in circuitu sanctorum et quaerebant eis mala semper ad firmamentum gentium</span></p>
<p id="1-maccabees-6-19"><span class="verse-num">6:19</span> <span class="verse-body">et cogitavit Iudas disperdere eos et convocavit universum populum ut obsiderent eos</span></p>
<p id="1-maccabees-6-20"><span class="verse-num">6:20</span> <span class="verse-body">et coirent simul et obsederunt eos anno centesimo quinquagesimo et fecerunt ballistas et machinas</span></p>
<p id="1-maccabees-6-21"><span class="verse-num">6:21</span> <span class="verse-body">et exierunt quidam ex eis qui obsidebantur et adiunxerunt se illis aliqui ex impiis Israhel</span></p>
<p id="1-maccabees-6-22"><span class="verse-num">6:22</span> <span class="verse-body">et abierunt ad regem et dixerunt quousque non facies iudicium et vindicas fratres nostros</span></p>
<p id="1-maccabees-6-23"><span class="verse-num">6:23</span> <span class="verse-body">nos decrevimus servire patri tuo et ambulare in praeceptis eius et obsequi edictis eius</span></p>
<p id="1-maccabees-6-24"><span class="verse-num">6:24</span> <span class="verse-body">et filii populi nostri propter hoc abalienabantur se a nobis et quicumque inveniebantur ex nobis interficiebantur et hereditates nostrae diripiebantur</span></p>
<p id="1-maccabees-6-25"><span class="verse-num">6:25</span> <span class="verse-body">et non ad nos tantum extenderunt manum sed et in omnes fines nostros</span></p>
<p id="1-maccabees-6-26"><span class="verse-num">6:26</span> <span class="verse-body">et ecce adplicuerunt hodie ad arcem in Hierusalem occupare eam et munitionem in Bethsuram munierunt</span></p>
<p id="1-maccabees-6-27"><span class="verse-num">6:27</span> <span class="verse-body">et nisi praeveneris eos velocius maiora quam haec facient nec poteris obtinere eos</span></p>
<p id="1-maccabees-6-28"><span class="verse-num">6:28</span> <span class="verse-body">et iratus est rex ut audivit et convocavit omnes amicos suos et principes exercitus sui et eos qui super equites erant</span></p>
<p id="1-maccabees-6-29"><span class="verse-num">6:29</span> <span class="verse-body">sed et de regnis aliis et insulis et maritimis venerunt ad eum exercitus conducticius</span></p>
<p id="1-maccabees-6-30"><span class="verse-num">6:30</span> <span class="verse-body">et erat numerus exercitus centum milia peditum et viginti milia equitum et elefanti triginta duo docti ad proelium</span></p>
<p id="1-maccabees-6-31"><span class="verse-num">6:31</span> <span class="verse-body">et venerunt per Idumeam et adplicuerunt ad Bethsuram et pugnaverunt dies multos et fecerunt machinas et exierunt et succenderunt eas igni et pugnaverunt viriliter</span></p>
<p id="1-maccabees-6-32"><span class="verse-num">6:32</span> <span class="verse-body">et recessit Iudas ab arce et admovit castra ad Bethzacara contra castra regis</span></p>
<p id="1-maccabees-6-33"><span class="verse-num">6:33</span> <span class="verse-body">et surrexit ante lucem et concitavit exercitus impetum contra viam Bethzacara et conparaverunt se exercitus in proelium et tubis cecinerunt</span></p>
<p id="1-maccabees-6-34"><span class="verse-num">6:34</span> <span class="verse-body">et elefantis ostenderunt sanguinem uvae et mori ad acuendos eos in proelium</span></p>
<p id="1-maccabees-6-35"><span class="verse-num">6:35</span> <span class="verse-body">et diviserunt bestias per legiones et adstiterunt singulis elefantis mille viri in loricis concatenatis et galeae aereae in capitibus eorum et quingenti equites ordinati unicuique bestiae electi erant</span></p>
<p id="1-maccabees-6-36"><span class="verse-num">6:36</span> <span class="verse-body">hii ante tempus ubicumque erat bestia erant et quocumque ibat ibant non discedebant ab ea</span></p>
<p id="1-maccabees-6-37"><span class="verse-num">6:37</span> <span class="verse-body">sed et turres ligneas super eos firmae protegentes super singulas bestias et super eas machinae et super singulas viri virtutis triginta duo qui pugnabant desuper et intus magister bestiae</span></p>
<p id="1-maccabees-6-38"><span class="verse-num">6:38</span> <span class="verse-body">et residuum equitatum hinc et inde statuit in duas partes tubis et exercitum commovere et perurguere constipati in legionibus eius</span></p>
<p id="1-maccabees-6-39"><span class="verse-num">6:39</span> <span class="verse-body">et ut refulsit sol in clypeos aureos et aereos resplenduerunt montes ab eis resplenduerunt sicut lampades ignis</span></p>
<p id="1-maccabees-6-40"><span class="verse-num">6:40</span> <span class="verse-body">et distincta est pars exercitus regis per montes excelsos et alii per loca humilia et ibant caute et ordinate</span></p>
<p id="1-maccabees-6-41"><span class="verse-num">6:41</span> <span class="verse-body">et commovebantur omnes inhabitantes a voce multitudinis eorum et incessu turbae et conlisionis armorum erat enim exercitus magnus valde et fortis</span></p>
<p id="1-maccabees-6-42"><span class="verse-num">6:42</span> <span class="verse-body">et adpropiavit Iudas et exercitus eius in proelium et ceciderunt de exercitu regis sescenti viri</span></p>
<p id="1-maccabees-6-43"><span class="verse-num">6:43</span> <span class="verse-body">et vidit Eleazar filius Saura unam de bestiis loricatam loricis regis et erat eminens super ceteras bestias et visum est ei quod in ea esset rex</span></p>
<p id="1-maccabees-6-44"><span class="verse-num">6:44</span> <span class="verse-body">et dedit se ut liberaret populum suum et adquireret sibi nomen aeternum</span></p>
<p id="1-maccabees-6-45"><span class="verse-num">6:45</span> <span class="verse-body">et cucurrit ad eam audaciter in medio legionis interficiens a dextris et a sinistris et cadebant ab eo huc et illuc</span></p>
<p id="1-maccabees-6-46"><span class="verse-num">6:46</span> <span class="verse-body">et ivit sub pedes elefanti et subposuit ei et occidit eum et cecidit in terram super ipsum et mortuus est illic</span></p>
<p id="1-maccabees-6-47"><span class="verse-num">6:47</span> <span class="verse-body">et videntes virtutem regis et impetum exercitus eius deverterunt ab eis</span></p>
<p id="1-maccabees-6-48"><span class="verse-num">6:48</span> <span class="verse-body">castra autem regis ascenderunt contra eos in Hierusalem et adplicuit castra rex ad Iudaeam et montem Sion</span></p>
<p id="1-maccabees-6-49"><span class="verse-num">6:49</span> <span class="verse-body">et fecit pacem cum his qui erant in Bethsuram et exierunt de civitate quia non erant eis ibi alimenta conclusis quia sabbata erant terrae</span></p>
<p id="1-maccabees-6-50"><span class="verse-num">6:50</span> <span class="verse-body">et conprehendit rex Bethsuram et constituit illic custodiam servare eam</span></p>
<p id="1-maccabees-6-51"><span class="verse-num">6:51</span> <span class="verse-body">et convertit castra ad locum sanctificationis dies multos et statuit illic ballistas et machinas et ignis iacula et tormenta ad lapides iactandos et spicula et scorpios ad mittendas sagittas et fundibula</span></p>
<p id="1-maccabees-6-52"><span class="verse-num">6:52</span> <span class="verse-body">fecerunt autem et ipsi machinas adversus machinas eorum et pugnaverunt dies multos</span></p>
<p id="1-maccabees-6-53"><span class="verse-num">6:53</span> <span class="verse-body">escae autem non erant in civitate eo quod septimus annus esset et qui remanserant in Iudaea de gentibus consumpserant reliquias eorum quae repositae fuerant</span></p>
<p id="1-maccabees-6-54"><span class="verse-num">6:54</span> <span class="verse-body">et remanserunt in sanctis viri pauci quoniam obtinuerat eos fames et dispersi sunt unusquisque in locum suum</span></p>
<p id="1-maccabees-6-55"><span class="verse-num">6:55</span> <span class="verse-body">et audivit Lysias quod Philippus quem constituit rex Antiochus cum adhuc viveret et nutriret Antiochum filium suum ut regnaret</span></p>
<p id="1-maccabees-6-56"><span class="verse-num">6:56</span> <span class="verse-body">et reversus esset a Perside et Media et exercitus qui abierat cum ipso et quia quaerit suscipere regni negotia</span></p>
<p id="1-maccabees-6-57"><span class="verse-num">6:57</span> <span class="verse-body">festinavit ire et dicere ad regem et duces exercitus deficimus cotidie et esca nobis modica est et locus quem obsidemus est munitus et incumbit nobis ordinare de regno</span></p>
<p id="1-maccabees-6-58"><span class="verse-num">6:58</span> <span class="verse-body">nunc itaque demus dextras hominibus istis et faciamus cum illis pacem et cum omni gente eorum</span></p>
<p id="1-maccabees-6-59"><span class="verse-num">6:59</span> <span class="verse-body">et constituamus illis ut ambulent in legitimis suis sicut prius propter legitima enim ipsorum quae despeximus irati sunt et fecerunt omnia haec</span></p>
<p id="1-maccabees-6-60"><span class="verse-num">6:60</span> <span class="verse-body">et placuit sermo in conspectu regis et principum et misit ad eos pacem facere et receperunt illam</span></p>
<p id="1-maccabees-6-61"><span class="verse-num">6:61</span> <span class="verse-body">et iuravit illis rex et principes et exierunt de munitione</span></p>
<p id="1-maccabees-6-62"><span class="verse-num">6:62</span> <span class="verse-body">et intravit rex montem Sion et vidit munitionem loci et rupit ius iuramenti quod iuravit et mandavit destruere murum in gyro</span></p>
<p id="1-maccabees-6-63"><span class="verse-num">6:63</span> <span class="verse-body">et discessit festinanter et reversus est Antiochiam et invenit Philippum dominantem civitati et pugnavit adversus eum et occupavit civitatem __________________________________________________________________</span></p>
<h2 id="1-maccabees-ch-7">Chapter 7</h2>
<p class="verses"><a href="#1-maccabees-7-1">1</a> <a href="#1-maccabees-7-2">2</a> <a href="#1-maccabees-7-3">3</a> <a href="#1-maccabees-7-4">4</a> <a href="#1-maccabees-7-5">5</a> <a href="#1-maccabees-7-6">6</a> <a href="#1-maccabees-7-7">7</a> <a href="#1-maccabees-7-8">8</a> <a href="#1-maccabees-7-9">9</a> <a href="#1-maccabees-7-10">10</a> <a href="#1-maccabees-7-11">11</a> <a href="#1-maccabees-7-12">12</a> <a href="#1-maccabees-7-13">13</a> <a href="#1-maccabees-7-14">14</a> <a href="#1-maccabees-7-15">15</a> <a href="#1-maccabees-7-16">16</a> <a href="#1-maccabees-7-17">17</a> <a href="#1-maccabees-7-18">18</a> <a href="#1-maccabees-7-19">19</a> <a href="#1-maccabees-7-20">20</a> <a href="#1-maccabees-7-21">21</a> <a href="#1-maccabees-7-22">22</a> <a href="#1-maccabees-7-23">23</a> <a href="#1-maccabees-7-24">24</a> <a href="#1-maccabees-7-25">25</a> <a href="#1-maccabees-7-26">26</a> <a href="#1-maccabees-7-27">27</a> <a href="#1-maccabees-7-28">28</a> <a href="#1-maccabees-7-29">29</a> <a href="#1-maccabees-7-30">30</a> <a href="#1-maccabees-7-31">31</a> <a href="#1-maccabees-7-32">32</a> <a href="#1-maccabees-7-33">33</a> <a href="#1-maccabees-7-34">34</a> <a href="#1-maccabees-7-35">35</a> <a href="#1-maccabees-7-36">36</a> <a href="#1-maccabees-7-37">37</a> <a href="#1-maccabees-7-38">38</a> <a href="#1-maccabees-7-39">39</a> <a href="#1-maccabees-7-40">40</a> <a href="#1-maccabees-7-41">41</a> <a href="#1-maccabees-7-42">42</a> <a href="#1-maccabees-7-43">43</a> <a href="#1-maccabees-7-44">44</a> <a href="#1-maccabees-7-45">45</a> <a href="#1-maccabees-7-46">46</a> <a href="#1-maccabees-7-47">47</a> <a href="#1-maccabees-7-48">48</a> <a href="#1-maccabees-7-49">49</a> <a href="#1-maccabees-7-50">50</a></p>
<p id="1-maccabees-7-1"><span class="verse-num">7:1</span> <span class="verse-body">anno centesimo quinquagesimo et primo exiit Demetrius Seleuci filius ab urbe Roma et ascendit cum paucis viris in civitatem maritimam et regnavit illic</span></p>
<p id="1-maccabees-7-2"><span class="verse-num">7:2</span> <span class="verse-body">et factum est ut ingressus est in domum regni patrum suorum conprehendit exercitus Antiochum et Lysiam ut adduceret eos ad eum</span></p>
<p id="1-maccabees-7-3"><span class="verse-num">7:3</span> <span class="verse-body">et res ei innotuit et ait nolite mihi ostendere faciem eorum</span></p>
<p id="1-maccabees-7-4"><span class="verse-num">7:4</span> <span class="verse-body">et occidit eos exercitus et sedit Demetrius super sedem regni sui</span></p>
<p id="1-maccabees-7-5"><span class="verse-num">7:5</span> <span class="verse-body">et venerunt ad eum viri iniqui et impii ex Israhel et Alchimus dux eorum qui volebat fieri sacerdos</span></p>
<p id="1-maccabees-7-6"><span class="verse-num">7:6</span> <span class="verse-body">et accusaverunt populum apud regem dicentes perdidit Iudas et fratres eius amicos tuos et nos disperdit de terra nostra</span></p>
<p id="1-maccabees-7-7"><span class="verse-num">7:7</span> <span class="verse-body">nunc ergo mitte virum cui credis et eat et videat exterminium omne quod fecit nobis et regionibus regis et puniit omnes amicos eius et adiutores eorum</span></p>
<p id="1-maccabees-7-8"><span class="verse-num">7:8</span> <span class="verse-body">et elegit rex ex amicis suis Bacchidem qui dominabatur trans Flumen magnum in regno et fidelem regi et misit eum</span></p>
<p id="1-maccabees-7-9"><span class="verse-num">7:9</span> <span class="verse-body">et Alchimum impium constituit in sacerdotio et mandavit ei facere ultionem in filios Israhel</span></p>
<p id="1-maccabees-7-10"><span class="verse-num">7:10</span> <span class="verse-body">et surrexerunt et venerunt cum exercitu magno in terram Iuda et miserunt nuntios et locuti sunt ad Iudam et fratres eius verbis pacificis in dolo</span></p>
<p id="1-maccabees-7-11"><span class="verse-num">7:11</span> <span class="verse-body">et non intenderunt sermonibus eorum viderunt enim quia venerunt cum exercitu magno</span></p>
<p id="1-maccabees-7-12"><span class="verse-num">7:12</span> <span class="verse-body">et convenerunt ad Alchimum et Bacchidem congregatio scribarum requirere quae iusta sunt</span></p>
<p id="1-maccabees-7-13"><span class="verse-num">7:13</span> <span class="verse-body">et primi Asidei qui erant in filiis Israhel et exquirebant ab eis pacem</span></p>
<p id="1-maccabees-7-14"><span class="verse-num">7:14</span> <span class="verse-body">dixerunt enim homo sacerdos de semine Aaron venit non decipiet nos</span></p>
<p id="1-maccabees-7-15"><span class="verse-num">7:15</span> <span class="verse-body">et locutus est cum eis verba pacifica et iuravit illis dicens non inferemus vobis malum neque amicis vestris</span></p>
<p id="1-maccabees-7-16"><span class="verse-num">7:16</span> <span class="verse-body">et crediderunt ei et conprehendit ex eis sexaginta viros et occidit eos in una die secundum verbum quod scriptum est</span></p>
<p id="1-maccabees-7-17"><span class="verse-num">7:17</span> <span class="verse-body">carnes sanctorum tuorum et sanguinem ipsorum effuderunt in circuitu Hierusalem et non erat qui sepeliret</span></p>
<p id="1-maccabees-7-18"><span class="verse-num">7:18</span> <span class="verse-body">et incubuit timor et tremor in omnem populum quia dixerunt non est ei veritas et iudicium transgressi sunt enim constitutum et iusiurandum quod iuraverunt</span></p>
<p id="1-maccabees-7-19"><span class="verse-num">7:19</span> <span class="verse-body">et movit Bacchides castra ab Hierusalem et adplicuit in Bethzetha et misit et conprehendit multos ex eis qui a se refugerant et quosdam de populo mactavit et in puteum magnum proiecit</span></p>
<p id="1-maccabees-7-20"><span class="verse-num">7:20</span> <span class="verse-body">et commisit regionem Alchimo et reliquit cum eo auxilium in adiutorium ipsi et abiit Bacchides ad regem</span></p>
<p id="1-maccabees-7-21"><span class="verse-num">7:21</span> <span class="verse-body">et satis agebat Alchimus pro principatu sacerdotii sui</span></p>
<p id="1-maccabees-7-22"><span class="verse-num">7:22</span> <span class="verse-body">et convenerunt ad eum omnes qui perturbabant populum suum et obtinuerunt terram Iuda et fecerunt plagam magnam in Israhel</span></p>
<p id="1-maccabees-7-23"><span class="verse-num">7:23</span> <span class="verse-body">et vidit Iudas omnia mala quae fecit Alchimus et qui cum eo erant in filios Israhel plus multo quam gentes</span></p>
<p id="1-maccabees-7-24"><span class="verse-num">7:24</span> <span class="verse-body">et exiit in omnes fines Iudae in circuitu et fecit vindictam in viros desertores et cessaverunt ultra exire in regionem</span></p>
<p id="1-maccabees-7-25"><span class="verse-num">7:25</span> <span class="verse-body">vidit autem Alchimus quod praevaluit Iudas et qui cum eo sunt et cognovit quia non potest sustinere eos et regressus est ad regem et accusavit eos multis criminibus</span></p>
<p id="1-maccabees-7-26"><span class="verse-num">7:26</span> <span class="verse-body">et misit rex Nicanorem unum ex principibus suis nobilioribus qui erat inimicitias exercens contra Israhel et mandavit ei evertere populum</span></p>
<p id="1-maccabees-7-27"><span class="verse-num">7:27</span> <span class="verse-body">et venit Nicanor in Hierusalem cum exercitu magno et misit ad Iudam et ad fratres eius cum dolo verbis pacificis</span></p>
<p id="1-maccabees-7-28"><span class="verse-num">7:28</span> <span class="verse-body">dicens non sit pugna inter me et vos veniam cum viris paucis et videam facies vestras cum pace</span></p>
<p id="1-maccabees-7-29"><span class="verse-num">7:29</span> <span class="verse-body">et venit ad Iudam et salutaverunt se invicem pacifice et hostes parati erant rapere Iudam</span></p>
<p id="1-maccabees-7-30"><span class="verse-num">7:30</span> <span class="verse-body">et innotuit sermo Iudae quoniam cum dolo venerat ad eum et conterritus est ab eo et amplius noluit videre faciem eius</span></p>
<p id="1-maccabees-7-31"><span class="verse-num">7:31</span> <span class="verse-body">et cognovit Nicanor quoniam denudatum est consilium eius et exivit obviam Iudae in pugnam iuxta Capharsalama</span></p>
<p id="1-maccabees-7-32"><span class="verse-num">7:32</span> <span class="verse-body">et ceciderunt de Nicanoris fere quinque milia viri et fugerunt in civitatem David</span></p>
<p id="1-maccabees-7-33"><span class="verse-num">7:33</span> <span class="verse-body">et post haec verba ascendit Nicanor in montem Sion et exierunt de sacerdotibus populi salutare eum in pace et demonstrare ei holocaustomata quae offerebantur pro rege</span></p>
<p id="1-maccabees-7-34"><span class="verse-num">7:34</span> <span class="verse-body">et inridens sprevit eos et polluit et locutus est superbe</span></p>
<p id="1-maccabees-7-35"><span class="verse-num">7:35</span> <span class="verse-body">et iuravit cum ira dicens nisi traditus fuerit Iudas et exercitus eius in manus meas continuo cum regressus fuero in pace succendam domum istam et exiit cum ira magna</span></p>
<p id="1-maccabees-7-36"><span class="verse-num">7:36</span> <span class="verse-body">et intraverunt sacerdotes et steterunt ante faciem altaris et templi et flentes dixerunt</span></p>
<p id="1-maccabees-7-37"><span class="verse-num">7:37</span> <span class="verse-body">tu elegisti domum istam Domine ad invocandum nomen tuum in ea ut esset domus orationis et obsecrationis populo tuo</span></p>
<p id="1-maccabees-7-38"><span class="verse-num">7:38</span> <span class="verse-body">fac vindictam in homine isto et exercitu eius et cadant gladio memento blasphemias eorum et ne dederis eis ut permaneant</span></p>
<p id="1-maccabees-7-39"><span class="verse-num">7:39</span> <span class="verse-body">et exiit Nicanor ab Hierusalem et castra adplicuit ad Bethoron et occurrit illi exercitus Syriae</span></p>
<p id="1-maccabees-7-40"><span class="verse-num">7:40</span> <span class="verse-body">et Iudas adplicuit in Adarsa cum tribus milibus viris et oravit Iudas et dixit</span></p>
<p id="1-maccabees-7-41"><span class="verse-num">7:41</span> <span class="verse-body">qui missi erant a rege Sennacherib Domine qui blasphemaverunt te exiit angelus et percussit ex eis centum octoginta quinque milia</span></p>
<p id="1-maccabees-7-42"><span class="verse-num">7:42</span> <span class="verse-body">sic percute exercitum istum in conspectu nostro hodie et sciant ceteri quia male locutus est super sancta tua et iudica illum secundum malitiam illius</span></p>
<p id="1-maccabees-7-43"><span class="verse-num">7:43</span> <span class="verse-body">et commiserunt exercitus proelium tertiadecima die mensis adar et contrita sunt castra Nicanoris et cecidit ipse primus in proelio</span></p>
<p id="1-maccabees-7-44"><span class="verse-num">7:44</span> <span class="verse-body">ut vidit autem exercitus eius quia cecidit Nicanor proiecerunt arma sua et fugerunt</span></p>
<p id="1-maccabees-7-45"><span class="verse-num">7:45</span> <span class="verse-body">et persecuti sunt eos viam diei unius ab Adasor usquequo veniatur Gazera et tubis cecinerunt post eos cum significationibus</span></p>
<p id="1-maccabees-7-46"><span class="verse-num">7:46</span> <span class="verse-body">et exierunt de omnibus castellis Iudae in circuitu et ventilabant eos cornibus et convertebantur iterum ad eos et ceciderunt omnes gladio et non est relictus ex eis nec unus</span></p>
<p id="1-maccabees-7-47"><span class="verse-num">7:47</span> <span class="verse-body">et acceperunt spolia eorum et praedam et caput Nicanoris amputaverunt et dexteram eius quam extenderat superbe et adtulerunt et suspenderunt contra Hierusalem</span></p>
<p id="1-maccabees-7-48"><span class="verse-num">7:48</span> <span class="verse-body">et laetatus est populus valde et egerunt diem illam in laetitia magna</span></p>
<p id="1-maccabees-7-49"><span class="verse-num">7:49</span> <span class="verse-body">et constituit agi omnibus annis diem istam tertiadecima die mensis adar</span></p>
<p id="1-maccabees-7-50"><span class="verse-num">7:50</span> <span class="verse-body">et siluit terra Iuda dies paucos __________________________________________________________________</span></p>
<h2 id="1-maccabees-ch-8">Chapter 8</h2>
<p class="verses"><a href="#1-maccabees-8-1">1</a> <a href="#1-maccabees-8-2">2</a> <a href="#1-maccabees-8-3">3</a> <a href="#1-maccabees-8-4">4</a> <a href="#1-maccabees-8-5">5</a> <a href="#1-maccabees-8-6">6</a> <a href="#1-maccabees-8-7">7</a> <a href="#1-maccabees-8-8">8</a> <a href="#1-maccabees-8-9">9</a> <a href="#1-maccabees-8-10">10</a> <a href="#1-maccabees-8-11">11</a> <a href="#1-maccabees-8-12">12</a> <a href="#1-maccabees-8-13">13</a> <a href="#1-maccabees-8-14">14</a> <a href="#1-maccabees-8-15">15</a> <a href="#1-maccabees-8-16">16</a> <a href="#1-maccabees-8-17">17</a> <a href="#1-maccabees-8-18">18</a> <a href="#1-maccabees-8-19">19</a> <a href="#1-maccabees-8-20">20</a> <a href="#1-maccabees-8-21">21</a> <a href="#1-maccabees-8-22">22</a> <a href="#1-maccabees-8-23">23</a> <a href="#1-maccabees-8-24">24</a> <a href="#1-maccabees-8-25">25</a> <a href="#1-maccabees-8-26">26</a> <a href="#1-maccabees-8-27">27</a> <a href="#1-maccabees-8-28">28</a> <a href="#1-maccabees-8-29">29</a> <a href="#1-maccabees-8-30">30</a> <a href="#1-maccabees-8-31">31</a> <a href="#1-maccabees-8-32">32</a></p>
<p id="1-maccabees-8-1"><span class="verse-num">8:1</span> <span class="verse-body">et audivit Iudas nomen Romanorum quia sunt potentes viribus et adquiescunt ad omnia quae postulantur ab eis et quicumque accesserunt ad eos statuerunt cum eis amicitias et quia sunt potentes viribus</span></p>
<p id="1-maccabees-8-2"><span class="verse-num">8:2</span> <span class="verse-body">audierunt proelia eorum et virtutes bonas quas faciunt in Galatia quia obtinuerunt eos et duxerunt sub tributum</span></p>
<p id="1-maccabees-8-3"><span class="verse-num">8:3</span> <span class="verse-body">et quanta fecerunt in regione Hispaniae et quod in potestate redegerunt metalla argenti et auri quae illic sunt et possederunt omnem locum consilio suo et patientia</span></p>
<p id="1-maccabees-8-4"><span class="verse-num">8:4</span> <span class="verse-body">locos qui longe erant valde ab eis et reges qui supervenerant illis ab extremis terrae contriverunt et percusserunt eos plaga magna ceteri autem dant eis tributum omnibus annis</span></p>
<p id="1-maccabees-8-5"><span class="verse-num">8:5</span> <span class="verse-body">et Philippum et Persen Citiorum regem et ceteros qui adversus eos arma tulerunt contriverunt bello et obtinuerunt eos</span></p>
<p id="1-maccabees-8-6"><span class="verse-num">8:6</span> <span class="verse-body">et Antiochum magnum regem Asiae qui eis pugnam intulerat habens centum viginti elefantos et exercitum magnum valde contritum ab eis</span></p>
<p id="1-maccabees-8-7"><span class="verse-num">8:7</span> <span class="verse-body">et quia ceperunt eum vivum et statuerunt ei ut daret ipse et qui regnaverint post eum tributum magnum et daret obsides et constitutum</span></p>
<p id="1-maccabees-8-8"><span class="verse-num">8:8</span> <span class="verse-body">et regionem Medorum et Lydos et Medos de optimis regionibus eorum et acceptas eas ab illis dederunt Eumeni regi</span></p>
<p id="1-maccabees-8-9"><span class="verse-num">8:9</span> <span class="verse-body">et quia qui erant apud Elladam voluerunt ire et tollere eos et innotuit sermo his</span></p>
<p id="1-maccabees-8-10"><span class="verse-num">8:10</span> <span class="verse-body">et miserunt ad eos ducem unum et pugnaverunt contra illos et ceciderunt ex eis multi et captivas duxerunt uxores eorum et filios et diripuerunt eos et terram eorum possederunt et destruxerunt muros eorum et in servitutem illos redegerunt usque in hunc diem</span></p>
<p id="1-maccabees-8-11"><span class="verse-num">8:11</span> <span class="verse-body">et residua regna et insulas quae aliquando restiterant illis exterminaverunt et in potestatem redegerunt</span></p>
<p id="1-maccabees-8-12"><span class="verse-num">8:12</span> <span class="verse-body">cum amicis autem suis et qui in ipsis requiem habebant conservaverunt amicitiam et obtinuerunt regna quae erant proxima et quae longe quia quicumque audiebant nomen eorum timebant eos</span></p>
<p id="1-maccabees-8-13"><span class="verse-num">8:13</span> <span class="verse-body">quibus vero vellent auxilio esse ut regnarent regnabant et exaltati sunt valde</span></p>
<p id="1-maccabees-8-14"><span class="verse-num">8:14</span> <span class="verse-body">et in omnibus istis nemo portabat diadema nec induebatur purpura ut magnificaretur in ea</span></p>
<p id="1-maccabees-8-15"><span class="verse-num">8:15</span> <span class="verse-body">et quia curiam fecerunt sibi et cotidie consulebant trecentos viginti consilium agentes semper de multitudine ut quae digna sunt gerant</span></p>
<p id="1-maccabees-8-16"><span class="verse-num">8:16</span> <span class="verse-body">et committunt uni homini magistratum suum per singulos annos dominari universae terrae suae et omnes oboediunt uni et non est invidia neque zelus inter eos</span></p>
<p id="1-maccabees-8-17"><span class="verse-num">8:17</span> <span class="verse-body">et elegit Iudas Eupolemum filium Iohannis filii Iacob et Iasonem filium Eleazari et misit eos Romam constituere cum illis amicitiam et societatem</span></p>
<p id="1-maccabees-8-18"><span class="verse-num">8:18</span> <span class="verse-body">et ut auferrent ab eis iugum Graecorum quia viderunt quod in servitutem premerent regnum Israhel</span></p>
<p id="1-maccabees-8-19"><span class="verse-num">8:19</span> <span class="verse-body">et abierunt Romam viam multam valde et introierunt curiam et dixerunt</span></p>
<p id="1-maccabees-8-20"><span class="verse-num">8:20</span> <span class="verse-body">Iudas Macchabeus et fratres eius et populus Iudaeorum miserunt nos ad vos statuere vobiscum societatem et pacem et conscribi nos socios et amicos vestros</span></p>
<p id="1-maccabees-8-21"><span class="verse-num">8:21</span> <span class="verse-body">et placuit sermo in conspectu eorum</span></p>
<p id="1-maccabees-8-22"><span class="verse-num">8:22</span> <span class="verse-body">et hoc rescriptum quod rescripserunt in tabulis aereis et miserunt Hierusalem ut esset apud eos ibi memoriale pacis et societatis</span></p>
<p id="1-maccabees-8-23"><span class="verse-num">8:23</span> <span class="verse-body">bene sit Romanis et genti Iudaeorum in mari et in terra in aeternum gladiusque et hostis procul sit ab eis</span></p>
<p id="1-maccabees-8-24"><span class="verse-num">8:24</span> <span class="verse-body">quod si institerit bellum Romanis prius aut omnibus sociis eorum in omni dominatione eorum</span></p>
<p id="1-maccabees-8-25"><span class="verse-num">8:25</span> <span class="verse-body">auxilium feret gens Iudaeorum prout tempus dictaverit corde pleno</span></p>
<p id="1-maccabees-8-26"><span class="verse-num">8:26</span> <span class="verse-body">et proeliantibus non dabunt neque subministrabunt triticum arma pecuniam naves sicut placuit Romanis et custodient mandata eorum nihil ab eis accipientes</span></p>
<p id="1-maccabees-8-27"><span class="verse-num">8:27</span> <span class="verse-body">similiter autem et si genti Iudaeorum prius acciderit bellum adiuvabunt Romani ex animo prout eis tempus permiserit</span></p>
<p id="1-maccabees-8-28"><span class="verse-num">8:28</span> <span class="verse-body">et adiuvantibus non dabitur triticum arma pecunia naves sicut placuit Romanis et custodiant mandata eorum absque dolo</span></p>
<p id="1-maccabees-8-29"><span class="verse-num">8:29</span> <span class="verse-body">secundum haec verba constituerunt Romani populo Iudaeorum</span></p>
<p id="1-maccabees-8-30"><span class="verse-num">8:30</span> <span class="verse-body">quod si post haec verba hii aut illi addere vel demere ad haec aliquid voluerint facient ex proposito suo et quaecumque addiderint vel dempserint rata erunt</span></p>
<p id="1-maccabees-8-31"><span class="verse-num">8:31</span> <span class="verse-body">sed et de malis quae Demetrius rex fecit in eos scripsimus ei dicentes quare gravasti iugum tuum super amicos nostros et socios Iudaeos</span></p>
<p id="1-maccabees-8-32"><span class="verse-num">8:32</span> <span class="verse-body">si ergo iterum adierint nos adversum te faciemus illis iudicium et pugnabimus tecum mari terraque __________________________________________________________________</span></p>
<h2 id="1-maccabees-ch-9">Chapter 9</h2>
<p class="verses"><a href="#1-maccabees-9-1">1</a> <a href="#1-maccabees-9-2">2</a> <a href="#1-maccabees-9-3">3</a> <a href="#1-maccabees-9-4">4</a> <a href="#1-maccabees-9-5">5</a> <a href="#1-maccabees-9-6">6</a> <a href="#1-maccabees-9-7">7</a> <a href="#1-maccabees-9-8">8</a> <a href="#1-maccabees-9-9">9</a> <a href="#1-maccabees-9-10">10</a> <a href="#1-maccabees-9-11">11</a> <a href="#1-maccabees-9-12">12</a> <a href="#1-maccabees-9-13">13</a> <a href="#1-maccabees-9-14">14</a> <a href="#1-maccabees-9-15">15</a> <a href="#1-maccabees-9-16">16</a> <a href="#1-maccabees-9-17">17</a> <a href="#1-maccabees-9-18">18</a> <a href="#1-maccabees-9-19">19</a> <a href="#1-maccabees-9-20">20</a> <a href="#1-maccabees-9-21">21</a> <a href="#1-maccabees-9-22">22</a> <a href="#1-maccabees-9-23">23</a> <a href="#1-maccabees-9-24">24</a> <a href="#1-maccabees-9-25">25</a> <a href="#1-maccabees-9-26">26</a> <a href="#1-maccabees-9-27">27</a> <a href="#1-maccabees-9-28">28</a> <a href="#1-maccabees-9-29">29</a> <a href="#1-maccabees-9-30">30</a> <a href="#1-maccabees-9-31">31</a> <a href="#1-maccabees-9-32">32</a> <a href="#1-maccabees-9-33">33</a> <a href="#1-maccabees-9-34">34</a> <a href="#1-maccabees-9-35">35</a> <a href="#1-maccabees-9-36">36</a> <a href="#1-maccabees-9-37">37</a> <a href="#1-maccabees-9-38">38</a> <a href="#1-maccabees-9-39">39</a> <a href="#1-maccabees-9-40">40</a> <a href="#1-maccabees-9-41">41</a> <a href="#1-maccabees-9-42">42</a> <a href="#1-maccabees-9-43">43</a> <a href="#1-maccabees-9-44">44</a> <a href="#1-maccabees-9-45">45</a> <a href="#1-maccabees-9-46">46</a> <a href="#1-maccabees-9-47">47</a> <a href="#1-maccabees-9-48">48</a> <a href="#1-maccabees-9-49">49</a> <a href="#1-maccabees-9-50">50</a> <a href="#1-maccabees-9-51">51</a> <a href="#1-maccabees-9-52">52</a> <a href="#1-maccabees-9-53">53</a> <a href="#1-maccabees-9-54">54</a> <a href="#1-maccabees-9-55">55</a> <a href="#1-maccabees-9-56">56</a> <a href="#1-maccabees-9-57">57</a> <a href="#1-maccabees-9-58">58</a> <a href="#1-maccabees-9-59">59</a> <a href="#1-maccabees-9-60">60</a> <a href="#1-maccabees-9-61">61</a> <a href="#1-maccabees-9-62">62</a> <a href="#1-maccabees-9-63">63</a> <a href="#1-maccabees-9-64">64</a> <a href="#1-maccabees-9-65">65</a> <a href="#1-maccabees-9-66">66</a> <a href="#1-maccabees-9-67">67</a> <a href="#1-maccabees-9-68">68</a> <a href="#1-maccabees-9-69">69</a> <a href="#1-maccabees-9-70">70</a> <a href="#1-maccabees-9-71">71</a> <a href="#1-maccabees-9-72">72</a> <a href="#1-maccabees-9-73">73</a></p>
<p id="1-maccabees-9-1"><span class="verse-num">9:1</span> <span class="verse-body">interea ubi audivit Demetrius quia cecidit Nicanor et exercitus eius in proelio adposuit Bacchidem et Alchimum rursum mittere in Iudaeam et dextrum cornu cum illis</span></p>
<p id="1-maccabees-9-2"><span class="verse-num">9:2</span> <span class="verse-body">et abierunt viam quae ducit in Galgala et castra posuerunt in Mesaloth quae est in Arbellis et occupaverunt eam et peremerunt animas hominum multas</span></p>
<p id="1-maccabees-9-3"><span class="verse-num">9:3</span> <span class="verse-body">et mense primo anni centesimi quinquagesimi et secundi adplicuerunt exercitum ad Hierusalem</span></p>
<p id="1-maccabees-9-4"><span class="verse-num">9:4</span> <span class="verse-body">et surrexerunt et abierunt in Berea viginti milia virorum et duo milia equitum</span></p>
<p id="1-maccabees-9-5"><span class="verse-num">9:5</span> <span class="verse-body">et Iudas castra posuerat in Laisa et tria milia viri cum eo electi</span></p>
<p id="1-maccabees-9-6"><span class="verse-num">9:6</span> <span class="verse-body">et viderunt multitudinem exercitus quia multi sunt et timuerunt valde et multi subtraxerunt se de castris et non remanserunt ex eis nisi octingenti viri</span></p>
<p id="1-maccabees-9-7"><span class="verse-num">9:7</span> <span class="verse-body">et vidit Iudas quod defluxit exercitus suus et bellum perurguebat eum confractus est corde quia non habebat tempus congregandi eos et dissolutus est</span></p>
<p id="1-maccabees-9-8"><span class="verse-num">9:8</span> <span class="verse-body">et dixit his qui residui erant surgamus et eamus ad adversarios nostros si poterimus pugnare adversus eos</span></p>
<p id="1-maccabees-9-9"><span class="verse-num">9:9</span> <span class="verse-body">et avertebant eum dicentes non poterimus sed liberemus animas nostras modo et revertemur ad fratres nostros et pugnabimus adversus eos nos autem pauci sumus</span></p>
<p id="1-maccabees-9-10"><span class="verse-num">9:10</span> <span class="verse-body">et ait Iudas absit istam rem facere ut fugiamus ab eis et si adpropiavit tempus nostrum moriamur in virtute propter fratres nostros et non inferamus crimen gloriae nostrae</span></p>
<p id="1-maccabees-9-11"><span class="verse-num">9:11</span> <span class="verse-body">et movit exercitus de castris et steterunt illis obviam et divisi sunt equites in duas partes et fundibalarii et sagittarii praeibant exercitum et primi certaminis omnes potentes</span></p>
<p id="1-maccabees-9-12"><span class="verse-num">9:12</span> <span class="verse-body">Bacchides autem erat in dextro cornu et proximavit legio ex duabus partibus et clamabant tubis</span></p>
<p id="1-maccabees-9-13"><span class="verse-num">9:13</span> <span class="verse-body">exclamaverunt autem et hii qui erant ex parte Iudae etiam ipsi et commota est terra a voce exercituum et commissum est proelium a mane usque ad vesperam</span></p>
<p id="1-maccabees-9-14"><span class="verse-num">9:14</span> <span class="verse-body">et vidit Iudas quia firmior est pars exercitus Bacchidis in dextris et convenerunt cum ipso omnes constantes corde</span></p>
<p id="1-maccabees-9-15"><span class="verse-num">9:15</span> <span class="verse-body">et contrita est dextra pars ab eis et persecutus est eos usque ad montem Azoti</span></p>
<p id="1-maccabees-9-16"><span class="verse-num">9:16</span> <span class="verse-body">et qui in sinistro cornu erant viderunt quod contritum est dextrum cornu et secuti sunt post Iudam et qui cum ipso erant a tergo</span></p>
<p id="1-maccabees-9-17"><span class="verse-num">9:17</span> <span class="verse-body">et ingravatum est proelium et ceciderunt vulnerati multi ex his et illis</span></p>
<p id="1-maccabees-9-18"><span class="verse-num">9:18</span> <span class="verse-body">et Iudas cecidit et ceteri fugerunt</span></p>
<p id="1-maccabees-9-19"><span class="verse-num">9:19</span> <span class="verse-body">et Ionathas et Simon tulerunt Iudam fratrem suum in Modin</span></p>
<p id="1-maccabees-9-20"><span class="verse-num">9:20</span> <span class="verse-body">et fleverunt eum omnis populus Israhel planctu magno et lugebant dies multos</span></p>
<p id="1-maccabees-9-21"><span class="verse-num">9:21</span> <span class="verse-body">et dixerunt quomodo cecidit potens qui salvum faciebat Israhel</span></p>
<p id="1-maccabees-9-22"><span class="verse-num">9:22</span> <span class="verse-body">et cetera verba Iudae bellorum et virtutum quas fecit non sunt descripta multa enim erant valde</span></p>
<p id="1-maccabees-9-23"><span class="verse-num">9:23</span> <span class="verse-body">et factum est post obitum Iudae emerserunt iniqui in omnibus finibus Israhel et exorti sunt omnes qui operabantur iniquitatem</span></p>
<p id="1-maccabees-9-24"><span class="verse-num">9:24</span> <span class="verse-body">in diebus illis facta est fames magna valde et tradidit se Bacchidi omnis regio eorum cum ipsis</span></p>
<p id="1-maccabees-9-25"><span class="verse-num">9:25</span> <span class="verse-body">et elegit Bacchides impios viros et constituit eos dominos regionis</span></p>
<p id="1-maccabees-9-26"><span class="verse-num">9:26</span> <span class="verse-body">et exquirebant et perscrutabantur amicos Iudae et adducebant eos ad Bacchidem et vindicabat in illos et inludebat</span></p>
<p id="1-maccabees-9-27"><span class="verse-num">9:27</span> <span class="verse-body">et facta est tribulatio magna in Israhel qualis non fuit ex qua die non est visus propheta in Israhel</span></p>
<p id="1-maccabees-9-28"><span class="verse-num">9:28</span> <span class="verse-body">et congregati sunt omnes amici Iudae et dixerunt Ionathae</span></p>
<p id="1-maccabees-9-29"><span class="verse-num">9:29</span> <span class="verse-body">ex quo frater tuus Iudas defunctus est vir similis ei non est qui exeat contra inimicos Bacchidem et eos qui inimici sunt genti nostrae</span></p>
<p id="1-maccabees-9-30"><span class="verse-num">9:30</span> <span class="verse-body">nunc itaque te elegimus hodie esse nobis principem et ducem ad bellandum bellum nostrum</span></p>
<p id="1-maccabees-9-31"><span class="verse-num">9:31</span> <span class="verse-body">et suscepit Ionathas tempore illo principatum et surrexit loco Iudae fratris sui</span></p>
<p id="1-maccabees-9-32"><span class="verse-num">9:32</span> <span class="verse-body">et cognovit Bacchides et quaerebat eum occidere</span></p>
<p id="1-maccabees-9-33"><span class="verse-num">9:33</span> <span class="verse-body">et cognovit Ionathas et Simon frater eius et omnes qui cum eo erant et fugerunt in desertum Thecuae et consederunt ad aquam lacus Asphar</span></p>
<p id="1-maccabees-9-34"><span class="verse-num">9:34</span> <span class="verse-body">et cognovit Bacchides et die sabbatorum venit ipse et omnis exercitus eius trans Iordanem</span></p>
<p id="1-maccabees-9-35"><span class="verse-num">9:35</span> <span class="verse-body">et misit fratrem suum ducem populi et rogavit Nabatheos amicos suos ut commendaret illis adparatum suum qui erat copiosus</span></p>
<p id="1-maccabees-9-36"><span class="verse-num">9:36</span> <span class="verse-body">et exierunt filii Iambri ex Madabas et conprehenderunt Iohannem et omnia quae habebat et abierunt habentes ea</span></p>
<p id="1-maccabees-9-37"><span class="verse-num">9:37</span> <span class="verse-body">post haec verba renuntiatum est Ionathae et Simoni fratri eius quia filii Iambri faciunt nuptias magnas et ducunt sponsam ex Nadaba filiam unius de magnis principibus Chanaan cum ambitione magna</span></p>
<p id="1-maccabees-9-38"><span class="verse-num">9:38</span> <span class="verse-body">et recordati sunt sanguinis Iohannis fratris sui et ascenderunt et absconderunt se sub tegumento montis</span></p>
<p id="1-maccabees-9-39"><span class="verse-num">9:39</span> <span class="verse-body">et levaverunt oculos suos et viderunt et ecce tumultus et adparatus multus et sponsus processit et amici eius et fratres eius obviam illis cum tympanis et musicis et armis multis</span></p>
<p id="1-maccabees-9-40"><span class="verse-num">9:40</span> <span class="verse-body">et surrexerunt ad eos cum insidiis et occiderunt eos et ceciderunt multi vulnerati et residui fugerunt in montem et acceperunt omnia spolia eorum</span></p>
<p id="1-maccabees-9-41"><span class="verse-num">9:41</span> <span class="verse-body">et conversae sunt nuptiae in luctum et vox musicorum ipsorum in lamentum</span></p>
<p id="1-maccabees-9-42"><span class="verse-num">9:42</span> <span class="verse-body">et vindicaverunt vindicta sanguinem fratris sui et reversi sunt ad ripam Iordanis</span></p>
<p id="1-maccabees-9-43"><span class="verse-num">9:43</span> <span class="verse-body">et audivit Bacchides et venit die sabbatorum usque ad oram Iordanis in virtute multa</span></p>
<p id="1-maccabees-9-44"><span class="verse-num">9:44</span> <span class="verse-body">et dixit ad suos Ionathas surgamus et pugnemus contra inimicos nostros non est enim hodie sicut heri et nudius tertius</span></p>
<p id="1-maccabees-9-45"><span class="verse-num">9:45</span> <span class="verse-body">ecce enim bellum ex adverso aqua vero Iordanis hinc et inde et ripae et paludes et saltus et non est locus devertendi</span></p>
<p id="1-maccabees-9-46"><span class="verse-num">9:46</span> <span class="verse-body">nunc ergo clamate in caelum ut liberemini de manu inimicorum vestrorum et commissum est bellum</span></p>
<p id="1-maccabees-9-47"><span class="verse-num">9:47</span> <span class="verse-body">et extendit Ionatha manum suam percutere Bacchidem et devertit ab eo retro</span></p>
<p id="1-maccabees-9-48"><span class="verse-num">9:48</span> <span class="verse-body">et desiluit Ionathan et transnataverunt ad eos Iordanem</span></p>
<p id="1-maccabees-9-49"><span class="verse-num">9:49</span> <span class="verse-body">et ceciderunt de parte Bacchidis die illa mille viri et reversi sunt Hierusalem</span></p>
<p id="1-maccabees-9-50"><span class="verse-num">9:50</span> <span class="verse-body">et aedificaverunt civitates munitas in Iudaea munitionem quae erat in Hiericho et in Ammaum et in Bethoron et Bethel et Tamnatan et Phara et Thopo muris excelsis et portis et seris</span></p>
<p id="1-maccabees-9-51"><span class="verse-num">9:51</span> <span class="verse-body">et posuit custodiam in eis ut inimicitias exercerent in Israhel</span></p>
<p id="1-maccabees-9-52"><span class="verse-num">9:52</span> <span class="verse-body">et munivit civitatem Bethsuram et Gazara et arcem et posuit in eis auxilia et adparatum escarum</span></p>
<p id="1-maccabees-9-53"><span class="verse-num">9:53</span> <span class="verse-body">et accepit filios principum regionis obsides et posuit eos in arce in Hierusalem in custodia</span></p>
<p id="1-maccabees-9-54"><span class="verse-num">9:54</span> <span class="verse-body">et anno centesimo quinquagesimo tertio mense secundo praecepit Alchimus destrui muros domus sanctae interioris et destrui opera prophetarum et coepit destruere</span></p>
<p id="1-maccabees-9-55"><span class="verse-num">9:55</span> <span class="verse-body">in tempore illo percussus est Alchimus et inpedita sunt opera illius et obclusum est os eius et dissolutus est paralysin nec ultra loqui potuit verbum et mandare de domo sua</span></p>
<p id="1-maccabees-9-56"><span class="verse-num">9:56</span> <span class="verse-body">et mortuus est Alchimus in tempore illo cum tormento magno</span></p>
<p id="1-maccabees-9-57"><span class="verse-num">9:57</span> <span class="verse-body">et vidit Bacchides quoniam mortuus est Alchimus et reversus est ad regem et siluit terra annis duobus</span></p>
<p id="1-maccabees-9-58"><span class="verse-num">9:58</span> <span class="verse-body">et cogitaverunt omnes iniqui dicentes ecce Ionathas et qui cum eo sunt in silentio habitant confidentes nunc ergo adducamus Bacchidem et conprehendet eos omnes in una nocte</span></p>
<p id="1-maccabees-9-59"><span class="verse-num">9:59</span> <span class="verse-body">et abierunt et consilium ei dederunt</span></p>
<p id="1-maccabees-9-60"><span class="verse-num">9:60</span> <span class="verse-body">et surrexit ut veniret cum exercitu multo et misit occulte epistulas sociis suis qui erant in Iudaea ut conprehenderent Ionathan et eos qui cum eo erant sed non potuerunt quia innotuit eis consilium eorum</span></p>
<p id="1-maccabees-9-61"><span class="verse-num">9:61</span> <span class="verse-body">et adprehendit de viris regionis qui principes erant malitiae quinquaginta viros et occidit eos</span></p>
<p id="1-maccabees-9-62"><span class="verse-num">9:62</span> <span class="verse-body">et secessit Ionathas et Simon et qui cum eo erant in Bethbessi quae est in deserto et struxit diruta eius et firmaverunt eam</span></p>
<p id="1-maccabees-9-63"><span class="verse-num">9:63</span> <span class="verse-body">et agnovit Bacchides et congregavit universam multitudinem suam et his qui de Iuda erant denuntiavit</span></p>
<p id="1-maccabees-9-64"><span class="verse-num">9:64</span> <span class="verse-body">et venit et castra posuit desuper a Bethbesse et obpugnavit eam dies multos et fecit machinas</span></p>
<p id="1-maccabees-9-65"><span class="verse-num">9:65</span> <span class="verse-body">et reliquit Ionathas Simonem fratrem suum in civitate et exiit in regionem et venit cum numero</span></p>
<p id="1-maccabees-9-66"><span class="verse-num">9:66</span> <span class="verse-body">et percussit Odaren et fratres eius et filios Phaseron in tabernaculo ipsorum et coepit caedere et crescere in virtutibus</span></p>
<p id="1-maccabees-9-67"><span class="verse-num">9:67</span> <span class="verse-body">Simon vero et qui cum ipso erant exierunt de civitate et succenderunt machinas</span></p>
<p id="1-maccabees-9-68"><span class="verse-num">9:68</span> <span class="verse-body">et pugnaverunt contra Bacchidem et contritus est ab eis et adflixerunt eum valde quoniam consilium eius et congressus eius erat inanis</span></p>
<p id="1-maccabees-9-69"><span class="verse-num">9:69</span> <span class="verse-body">et iratus contra viros iniquos qui ei consilium dederant ut veniret in regionem ipsorum multos ex eis occidit ipse autem cogitavit cum reliquis abire in regionem suam</span></p>
<p id="1-maccabees-9-70"><span class="verse-num">9:70</span> <span class="verse-body">et cognovit Ionathas et misit ad eum legatos conponere cum ipso pacem et reddere ei captivitatem</span></p>
<p id="1-maccabees-9-71"><span class="verse-num">9:71</span> <span class="verse-body">et libenter accepit et fecit secundum verba eius et iuravit nihil se ei facturum mali omnibus diebus vitae eius</span></p>
<p id="1-maccabees-9-72"><span class="verse-num">9:72</span> <span class="verse-body">et reddidit ei captivitatem quam prius erat praedatus de terra Iuda et conversus abiit in terram suam et non adposuit amplius venire in fines eius</span></p>
<p id="1-maccabees-9-73"><span class="verse-num">9:73</span> <span class="verse-body">et cessavit gladius ex Israhel et habitavit Ionathas in Machemas et coepit Ionathas ibi iudicare populum et exterminavit impios ex Israhel __________________________________________________________________</span></p>
<h2 id="1-maccabees-ch-10">Chapter 10</h2>
<p class="verses"><a href="#1-maccabees-10-1">1</a> <a href="#1-maccabees-10-2">2</a> <a href="#1-maccabees-10-3">3</a> <a href="#1-maccabees-10-4">4</a> <a href="#1-maccabees-10-5">5</a> <a href="#1-maccabees-10-6">6</a> <a href="#1-maccabees-10-7">7</a> <a href="#1-maccabees-10-8">8</a> <a href="#1-maccabees-10-9">9</a> <a href="#1-maccabees-10-10">10</a> <a href="#1-maccabees-10-11">11</a> <a href="#1-maccabees-10-12">12</a> <a href="#1-maccabees-10-13">13</a> <a href="#1-maccabees-10-14">14</a> <a href="#1-maccabees-10-15">15</a> <a href="#1-maccabees-10-16">16</a> <a href="#1-maccabees-10-17">17</a> <a href="#1-maccabees-10-18">18</a> <a href="#1-maccabees-10-19">19</a> <a href="#1-maccabees-10-20">20</a> <a href="#1-maccabees-10-21">21</a> <a href="#1-maccabees-10-22">22</a> <a href="#1-maccabees-10-23">23</a> <a href="#1-maccabees-10-24">24</a> <a href="#1-maccabees-10-25">25</a> <a href="#1-maccabees-10-26">26</a> <a href="#1-maccabees-10-27">27</a> <a href="#1-maccabees-10-28">28</a> <a href="#1-maccabees-10-29">29</a> <a href="#1-maccabees-10-30">30</a> <a href="#1-maccabees-10-31">31</a> <a href="#1-maccabees-10-32">32</a> <a href="#1-maccabees-10-33">33</a> <a href="#1-maccabees-10-34">34</a> <a href="#1-maccabees-10-35">35</a> <a href="#1-maccabees-10-36">36</a> <a href="#1-maccabees-10-37">37</a> <a href="#1-maccabees-10-38">38</a> <a href="#1-maccabees-10-39">39</a> <a href="#1-maccabees-10-40">40</a> <a href="#1-maccabees-10-41">41</a> <a href="#1-maccabees-10-42">42</a> <a href="#1-maccabees-10-43">43</a> <a href="#1-maccabees-10-44">44</a> <a href="#1-maccabees-10-45">45</a> <a href="#1-maccabees-10-46">46</a> <a href="#1-maccabees-10-47">47</a> <a href="#1-maccabees-10-48">48</a> <a href="#1-maccabees-10-49">49</a> <a href="#1-maccabees-10-50">50</a> <a href="#1-maccabees-10-51">51</a> <a href="#1-maccabees-10-52">52</a> <a href="#1-maccabees-10-53">53</a> <a href="#1-maccabees-10-54">54</a> <a href="#1-maccabees-10-55">55</a> <a href="#1-maccabees-10-56">56</a> <a href="#1-maccabees-10-57">57</a> <a href="#1-maccabees-10-58">58</a> <a href="#1-maccabees-10-59">59</a> <a href="#1-maccabees-10-60">60</a> <a href="#1-maccabees-10-61">61</a> <a href="#1-maccabees-10-62">62</a> <a href="#1-maccabees-10-63">63</a> <a href="#1-maccabees-10-64">64</a> <a href="#1-maccabees-10-65">65</a> <a href="#1-maccabees-10-66">66</a> <a href="#1-maccabees-10-67">67</a> <a href="#1-maccabees-10-68">68</a> <a href="#1-maccabees-10-69">69</a> <a href="#1-maccabees-10-70">70</a> <a href="#1-maccabees-10-71">71</a> <a href="#1-maccabees-10-72">72</a> <a href="#1-maccabees-10-73">73</a> <a href="#1-maccabees-10-74">74</a> <a href="#1-maccabees-10-75">75</a> <a href="#1-maccabees-10-76">76</a> <a href="#1-maccabees-10-77">77</a> <a href="#1-maccabees-10-78">78</a> <a href="#1-maccabees-10-79">79</a> <a href="#1-maccabees-10-80">80</a> <a href="#1-maccabees-10-81">81</a> <a href="#1-maccabees-10-82">82</a> <a href="#1-maccabees-10-83">83</a> <a href="#1-maccabees-10-84">84</a> <a href="#1-maccabees-10-85">85</a> <a href="#1-maccabees-10-86">86</a> <a href="#1-maccabees-10-87">87</a> <a href="#1-maccabees-10-88">88</a> <a href="#1-maccabees-10-89">89</a></p>
<p id="1-maccabees-10-1"><span class="verse-num">10:1</span> <span class="verse-body">et anno centesimo sexagesimo ascendit Alexander Antiochi filius qui cognominatus est Nobilis et occupavit Ptolomaidam et receperunt eum et regnavit illic</span></p>
<p id="1-maccabees-10-2"><span class="verse-num">10:2</span> <span class="verse-body">et audivit Demetrius rex et congregavit exercitum valde copiosum et exivit obviam illi in proelium</span></p>
<p id="1-maccabees-10-3"><span class="verse-num">10:3</span> <span class="verse-body">et misit Demetrius ad Ionathan epistulam verbis pacificis ut magnificaret eum</span></p>
<p id="1-maccabees-10-4"><span class="verse-num">10:4</span> <span class="verse-body">dixit enim anticipemus pacem facere cum eo priusquam faciat cum Alexandro adversus nos</span></p>
<p id="1-maccabees-10-5"><span class="verse-num">10:5</span> <span class="verse-body">recordabitur enim omnium quae fecimus in eum et in fratrem eius et in gentem eius</span></p>
<p id="1-maccabees-10-6"><span class="verse-num">10:6</span> <span class="verse-body">et dedit ei potestatem congregandi exercitum et fabricare arma et esse ipsum socium eius et obsides qui erant in arce iussit tradi ei</span></p>
<p id="1-maccabees-10-7"><span class="verse-num">10:7</span> <span class="verse-body">et venit Ionathas in Hierusalem et legit epistulas in auditu omnis populi et eorum qui in arce erant</span></p>
<p id="1-maccabees-10-8"><span class="verse-num">10:8</span> <span class="verse-body">et timuerunt timore magno quoniam audierunt quod dedit ei rex in potestatem congregandi exercitum</span></p>
<p id="1-maccabees-10-9"><span class="verse-num">10:9</span> <span class="verse-body">et traditi sunt Ionathae obsides et reddidit eos parentibus suis</span></p>
<p id="1-maccabees-10-10"><span class="verse-num">10:10</span> <span class="verse-body">et habitavit Ionathas in Hierusalem et coepit aedificare et innovare civitatem</span></p>
<p id="1-maccabees-10-11"><span class="verse-num">10:11</span> <span class="verse-body">et dixit facientibus opera ut struerent muros et montem Sion in circuitu lapidibus quadratis ad munitionem et ita fecerunt</span></p>
<p id="1-maccabees-10-12"><span class="verse-num">10:12</span> <span class="verse-body">et fugerunt alienigenae qui erant in munitionibus quas aedificaverat Bacchides</span></p>
<p id="1-maccabees-10-13"><span class="verse-num">10:13</span> <span class="verse-body">et reliquit unusquisque locum suum et abiit in terram suam</span></p>
<p id="1-maccabees-10-14"><span class="verse-num">10:14</span> <span class="verse-body">tantum in Bethsuram remanserant aliqui ex his qui reliquerant legem et praecepta Dei erat enim haec eis ad refugium</span></p>
<p id="1-maccabees-10-15"><span class="verse-num">10:15</span> <span class="verse-body">et audivit Alexander rex promissa quae promisit Demetrius Ionathae et narraverunt ei proelia et virtutes quas ipse fecit et fratres eius et labores quos laboraverunt</span></p>
<p id="1-maccabees-10-16"><span class="verse-num">10:16</span> <span class="verse-body">et ait numquid inveniemus aliquem virum talem et nunc faciemus eum amicum et socium nostrum</span></p>
<p id="1-maccabees-10-17"><span class="verse-num">10:17</span> <span class="verse-body">et scripsit epistulam et misit ei secundum haec verba dicens</span></p>
<p id="1-maccabees-10-18"><span class="verse-num">10:18</span> <span class="verse-body">rex Alexander fratri Ionathae salutem</span></p>
<p id="1-maccabees-10-19"><span class="verse-num">10:19</span> <span class="verse-body">audivimus de te quod vir potens viribus et aptus es ut sis amicus noster</span></p>
<p id="1-maccabees-10-20"><span class="verse-num">10:20</span> <span class="verse-body">et nunc constituimus te hodie summum sacerdotem gentis tuae et ut amicus regis voceris et misit ei purpuram et coronam auream ut quae nostra sunt sentias et conserves amicitias ad nos</span></p>
<p id="1-maccabees-10-21"><span class="verse-num">10:21</span> <span class="verse-body">et induit se Ionathas stolam sanctam septimo mense anno centesimo sexagesimo in die sollemni scenophegiae et congregavit exercitum et fecit arma copiosa</span></p>
<p id="1-maccabees-10-22"><span class="verse-num">10:22</span> <span class="verse-body">et audivit Demetrius verba ista et contristatus est et ait</span></p>
<p id="1-maccabees-10-23"><span class="verse-num">10:23</span> <span class="verse-body">quid hoc fecimus quod praeoccupavit nos Alexander adprehendere amicitiam Iudaeorum ad munimen sui</span></p>
<p id="1-maccabees-10-24"><span class="verse-num">10:24</span> <span class="verse-body">scribam et ego illi verba deprecatoria et dignitates et dona ut sit mecum in adiutorio</span></p>
<p id="1-maccabees-10-25"><span class="verse-num">10:25</span> <span class="verse-body">et scripsit in haec verba rex Demetrius genti Iudaeorum salutem</span></p>
<p id="1-maccabees-10-26"><span class="verse-num">10:26</span> <span class="verse-body">quoniam servastis ad nos pactum et mansistis in amicitia nostra et non accessistis ad inimicos nostros audivimus et gavisi sumus</span></p>
<p id="1-maccabees-10-27"><span class="verse-num">10:27</span> <span class="verse-body">et nunc perseverate adhuc conservare ad nos fidem et retribuemus vobis bona pro his quae fecistis nobiscum</span></p>
<p id="1-maccabees-10-28"><span class="verse-num">10:28</span> <span class="verse-body">et remittemus vobis praestationes multas et dabimus vobis donationes</span></p>
<p id="1-maccabees-10-29"><span class="verse-num">10:29</span> <span class="verse-body">et nunc absolvo vos et omnes Iudaeos a tributis et pretia salis indulgeo et coronas remitto et tertias seminis</span></p>
<p id="1-maccabees-10-30"><span class="verse-num">10:30</span> <span class="verse-body">et dimidiam partem fructus ligni quod est portionis meae relinquo vobis ex hodierno et deinceps ne accipiatur a terra Iuda et a tribus civitatibus quae additae sunt illi ex Samaria et Galilea ex hodierna die et in totum tempus</span></p>
<p id="1-maccabees-10-31"><span class="verse-num">10:31</span> <span class="verse-body">et Hierusalem sit sancta et libera cum finibus suis et decimae et tributa ipsius sint</span></p>
<p id="1-maccabees-10-32"><span class="verse-num">10:32</span> <span class="verse-body">remitto etiam potestatem arcis quae est in Hierusalem et do eam summo sacerdoti et constituat in ea viros quoscumque ipse elegerit qui custodiant eam</span></p>
<p id="1-maccabees-10-33"><span class="verse-num">10:33</span> <span class="verse-body">et omnem animam Iudaeorum quae captiva est a terra Iuda in omni regno meo relinquo liberam gratis ut omnes a tributis resolvantur etiam pecorum suorum</span></p>
<p id="1-maccabees-10-34"><span class="verse-num">10:34</span> <span class="verse-body">et omnes dies sollemnes et sabbata et neomeniae et dies decreti et tres dies ante diem sollemnem et tres post diem sollemnem sint omnes inmunitatis et remissionis omnibus Iudaeis qui sunt in regno meo</span></p>
<p id="1-maccabees-10-35"><span class="verse-num">10:35</span> <span class="verse-body">et nemo potestatem agere aliquid habeat et movere negotii adversus aliquem eorum in omni causa</span></p>
<p id="1-maccabees-10-36"><span class="verse-num">10:36</span> <span class="verse-body">et ut adscribantur ex Iudaeis in exercitu regis ad triginta milia virorum et dabuntur illis copiae ut oportet omnibus exercitibus regis et ex ipsis ordinabuntur qui sint in munitionibus regis magni</span></p>
<p id="1-maccabees-10-37"><span class="verse-num">10:37</span> <span class="verse-body">et ex his constituentur supra negotia regni quae aguntur ex fide et principes sint ex eis et ambulent legibus suis sicut praecepit rex in terra Iuda</span></p>
<p id="1-maccabees-10-38"><span class="verse-num">10:38</span> <span class="verse-body">et tres civitates quae additae sunt Iudaeae ex regione Samariae cum Iudaea reputentur ut sint sub uno et non oboediant aliae potestati nisi summi sacerdotis</span></p>
<p id="1-maccabees-10-39"><span class="verse-num">10:39</span> <span class="verse-body">Ptolomaidam et confines eius quas dedi donum sanctis qui sunt in Hierusalem ad necessarios sumptus sanctorum</span></p>
<p id="1-maccabees-10-40"><span class="verse-num">10:40</span> <span class="verse-body">et ego singulis annis dabo quindecim milia siclorum argenti de rationibus regis quae me contingunt</span></p>
<p id="1-maccabees-10-41"><span class="verse-num">10:41</span> <span class="verse-body">et omne quod reliquum fuit quod non reddiderant qui super negotia erant annis prioribus ex hoc dabunt in opera domus</span></p>
<p id="1-maccabees-10-42"><span class="verse-num">10:42</span> <span class="verse-body">et super haec quinque milia siclorum argenti quae accipiebant de sanctorum ratione per singulos annos et haec ad sacerdotes pertineant qui ministerio funguntur</span></p>
<p id="1-maccabees-10-43"><span class="verse-num">10:43</span> <span class="verse-body">et quicumque fugerint in templum quod est in Hierosolymis et in omnibus finibus eius obnoxios regi in omni negotio dimittatis et universa quae sunt eis in regno meo libera habeant</span></p>
<p id="1-maccabees-10-44"><span class="verse-num">10:44</span> <span class="verse-body">et ad aedificanda vel restauranda opera sanctorum sumptus dabuntur de ratione regis</span></p>
<p id="1-maccabees-10-45"><span class="verse-num">10:45</span> <span class="verse-body">et ad extruendos muros Hierusalem et communiendos in circuitu sumptus dabuntur de ratione regis et ad construendos muros in Iudaea</span></p>
<p id="1-maccabees-10-46"><span class="verse-num">10:46</span> <span class="verse-body">ut audivit autem Ionathas et populus sermones istos non crediderunt eis nec receperunt eos quia recordati sunt malitiae magnae quam fecerat in Israhel et tribulaverat eos valde</span></p>
<p id="1-maccabees-10-47"><span class="verse-num">10:47</span> <span class="verse-body">et conplacuit eis in Alexandrum quia ipse fuerat eis princeps sermonum pacis et ipsi auxilium ferebant omnibus diebus</span></p>
<p id="1-maccabees-10-48"><span class="verse-num">10:48</span> <span class="verse-body">et congregavit Alexander rex exercitum magnum et admovit castra ad Demetrium</span></p>
<p id="1-maccabees-10-49"><span class="verse-num">10:49</span> <span class="verse-body">et commiserunt proelium reges et fugit exercitus Alexandri et insecutus est eum Demetrius et incubuit super eos</span></p>
<p id="1-maccabees-10-50"><span class="verse-num">10:50</span> <span class="verse-body">et invaluit proelium nimis donec occidit sol et cecidit Demetrius in illa die</span></p>
<p id="1-maccabees-10-51"><span class="verse-num">10:51</span> <span class="verse-body">et misit Alexander ad Ptolomeum regem Aegypti legatos secundum haec verba dicens</span></p>
<p id="1-maccabees-10-52"><span class="verse-num">10:52</span> <span class="verse-body">quoniam ingressus sum in regnum meum et sedi in sede patrum meorum et obtinui principatum et contrivi Demetrium et possedi regionem nostram</span></p>
<p id="1-maccabees-10-53"><span class="verse-num">10:53</span> <span class="verse-body">et commisi cum eo pugnam et contritus est ipse et castra eius a nobis et sedimus in sede regni eius</span></p>
<p id="1-maccabees-10-54"><span class="verse-num">10:54</span> <span class="verse-body">et nunc statuamus ad invicem amicitiam et da mihi filiam tuam uxorem et ero gener tuus et ipsi dignitatem</span></p>
<p id="1-maccabees-10-55"><span class="verse-num">10:55</span> <span class="verse-body">et respondit Ptolomeus rex dicens felix dies in qua reversus es ad terram patrum tuorum et sedisti in sede regni eorum</span></p>
<p id="1-maccabees-10-56"><span class="verse-num">10:56</span> <span class="verse-body">et nunc faciam tibi quae scripsisti sed occurre Ptolomaidae ut videamus nos invicem et spondeam tibi sicut dixisti</span></p>
<p id="1-maccabees-10-57"><span class="verse-num">10:57</span> <span class="verse-body">et exiit Ptolomeus de Aegypto ipse et Cleopatra filia eius et venit Ptolomaidae anno centesimo sexagesimo secundo</span></p>
<p id="1-maccabees-10-58"><span class="verse-num">10:58</span> <span class="verse-body">et occurrit ei Alexander rex et dedit ei Cleopatram filiam suam et fecit nuptias eius Ptolomaidae sicut reges in magna gloria</span></p>
<p id="1-maccabees-10-59"><span class="verse-num">10:59</span> <span class="verse-body">et scripsit rex Alexander Ionathae ut veniret obviam sibi</span></p>
<p id="1-maccabees-10-60"><span class="verse-num">10:60</span> <span class="verse-body">et abiit cum gloria Ptolomaidem et occurrit ibi duobus regibus et dedit illis argentum multum et aurum et dona et invenit gratiam in conspectu eorum</span></p>
<p id="1-maccabees-10-61"><span class="verse-num">10:61</span> <span class="verse-body">et convenerunt adversus eum viri pestilentes ex Israhel viri iniqui interpellantes adversus eum et non intendit ad eos rex</span></p>
<p id="1-maccabees-10-62"><span class="verse-num">10:62</span> <span class="verse-body">et iussit expoliari Ionathan vestimentis suis et induit eum purpura et ita fecerunt et conlocavit eum rex sedere secum</span></p>
<p id="1-maccabees-10-63"><span class="verse-num">10:63</span> <span class="verse-body">dixitque principibus exite cum eo in medio civitatis et praedicate ut nemo interpellet adversus eum de ullo negotio nec quisquam ei molestus sit de ulla ratione</span></p>
<p id="1-maccabees-10-64"><span class="verse-num">10:64</span> <span class="verse-body">et factum est ut viderunt qui interpellabant gloriam eius quae praedicabatur et opertum eum purpura fugerunt omnes</span></p>
<p id="1-maccabees-10-65"><span class="verse-num">10:65</span> <span class="verse-body">et magnificavit eum rex et scripsit eum inter primos amicos et posuit eum ducem et participem principatus</span></p>
<p id="1-maccabees-10-66"><span class="verse-num">10:66</span> <span class="verse-body">et reversus est Ionathan in Hierusalem cum pace et laetitia</span></p>
<p id="1-maccabees-10-67"><span class="verse-num">10:67</span> <span class="verse-body">in anno centesimo sexagesimo quinto venit Demetrius filius Demetrii a Creta in terram patrum suorum</span></p>
<p id="1-maccabees-10-68"><span class="verse-num">10:68</span> <span class="verse-body">et audivit Alexander rex et contristatus est valde et reversus est Antiochiam</span></p>
<p id="1-maccabees-10-69"><span class="verse-num">10:69</span> <span class="verse-body">et constituit Demetrius Apollonium qui praeerat Coelesyriae et congregavit exercitum magnum et accessit ad Iamniam et misit ad Ionathan summum sacerdotem</span></p>
<p id="1-maccabees-10-70"><span class="verse-num">10:70</span> <span class="verse-body">dicens tu solus resistis nobis ego autem factus sum in derisum et in obprobrium propterea quia tu potestatem exerces in montibus</span></p>
<p id="1-maccabees-10-71"><span class="verse-num">10:71</span> <span class="verse-body">nunc ergo si confidis in virtutibus tuis descende ad nos in campum et conparemus illic invicem quia mecum est virtus bellorum</span></p>
<p id="1-maccabees-10-72"><span class="verse-num">10:72</span> <span class="verse-body">interroga et disce qui sim ego et ceteri qui auxilio sunt mihi qui et dicunt quia non potest stare pes vester ante faciem nostram quia bis in fugam conversi sunt patres tui in terra sua</span></p>
<p id="1-maccabees-10-73"><span class="verse-num">10:73</span> <span class="verse-body">et nunc quomodo poteris sustinere equitatum exercitum tantum in campo ubi non est lapis neque saxum neque locus fugiendi</span></p>
<p id="1-maccabees-10-74"><span class="verse-num">10:74</span> <span class="verse-body">ut audivit autem Ionathas sermones Apollonii motus est animo et elegit decem milia virorum et exiit ab Hierusalem et concurrit ei Simon frater eius in adiutorium</span></p>
<p id="1-maccabees-10-75"><span class="verse-num">10:75</span> <span class="verse-body">et adplicuerunt castra in Ioppen et exclusit eum a civitate quia custodia Apollonii Ioppe erat et obpugnavit eam</span></p>
<p id="1-maccabees-10-76"><span class="verse-num">10:76</span> <span class="verse-body">et exterriti qui erant intra civitatem aperuerunt ei et obtinuit Ionathas Ioppen</span></p>
<p id="1-maccabees-10-77"><span class="verse-num">10:77</span> <span class="verse-body">et audivit Apollonius et admovit tria milia equitum et exercitum multum</span></p>
<p id="1-maccabees-10-78"><span class="verse-num">10:78</span> <span class="verse-body">et abiit Azotum tamquam iter faciens et statim exiit in campum eo quod haberet multitudinem equitum et confideret in eis et insecutus est eum Ionathas in Azotum et proelium commiserunt</span></p>
<p id="1-maccabees-10-79"><span class="verse-num">10:79</span> <span class="verse-body">et reliquit Apollonius in castris mille equites post eos occulte</span></p>
<p id="1-maccabees-10-80"><span class="verse-num">10:80</span> <span class="verse-body">et cognovit Ionathas quoniam sunt insidiae post se et circuierunt castra eius a mane usque ad vesperam</span></p>
<p id="1-maccabees-10-81"><span class="verse-num">10:81</span> <span class="verse-body">populus autem stabat sicut praecepit Ionathas et laboraverunt equi eorum</span></p>
<p id="1-maccabees-10-82"><span class="verse-num">10:82</span> <span class="verse-body">et eiecit Simon exercitum suum et commisit contra legionem equites enim fatigati erant et contriti sunt ab eo et fugerunt</span></p>
<p id="1-maccabees-10-83"><span class="verse-num">10:83</span> <span class="verse-body">et qui dispersi sunt in campum fugerunt in Azotum et intraverunt in Bethdagon idolum suum ut se liberarent</span></p>
<p id="1-maccabees-10-84"><span class="verse-num">10:84</span> <span class="verse-body">et succendit Ionathas Azotum et civitates quae erant in circuitu eius et accepit spolia eorum et templum Dagon et eos qui fugerunt in illud succendit igni</span></p>
<p id="1-maccabees-10-85"><span class="verse-num">10:85</span> <span class="verse-body">et fuerunt qui ceciderunt gladio cum his qui succensi sunt fere octo milia virorum</span></p>
<p id="1-maccabees-10-86"><span class="verse-num">10:86</span> <span class="verse-body">et movit inde Ionathas castra et adplicuit ea Ascalona et exierunt de civitate obviam illi in magna gloria</span></p>
<p id="1-maccabees-10-87"><span class="verse-num">10:87</span> <span class="verse-body">et reversus est Ionathas in Hierusalem cum suis habentibus spolia multa</span></p>
<p id="1-maccabees-10-88"><span class="verse-num">10:88</span> <span class="verse-body">et factum est ut audivit Alexander rex sermones istos addidit adhuc glorificare Ionathan</span></p>
<p id="1-maccabees-10-89"><span class="verse-num">10:89</span> <span class="verse-body">et misit ei fibulam auream sicuti est consuetudo dari cognatis regum et dedit ei Accaron et omnes fines eius in possessionem __________________________________________________________________</span></p>
<h2 id="1-maccabees-ch-11">Chapter 11</h2>
<p class="verses"><a href="#1-maccabees-11-1">1</a> <a href="#1-maccabees-11-2">2</a> <a href="#1-maccabees-11-3">3</a> <a href="#1-maccabees-11-4">4</a> <a href="#1-maccabees-11-5">5</a> <a href="#1-maccabees-11-6">6</a> <a href="#1-maccabees-11-7">7</a> <a href="#1-maccabees-11-8">8</a> <a href="#1-maccabees-11-9">9</a> <a href="#1-maccabees-11-10">10</a> <a href="#1-maccabees-11-11">11</a> <a href="#1-maccabees-11-12">12</a> <a href="#1-maccabees-11-13">13</a> <a href="#1-maccabees-11-14">14</a> <a href="#1-maccabees-11-15">15</a> <a href="#1-maccabees-11-16">16</a> <a href="#1-maccabees-11-17">17</a> <a href="#1-maccabees-11-18">18</a> <a href="#1-maccabees-11-19">19</a> <a href="#1-maccabees-11-20">20</a> <a href="#1-maccabees-11-21">21</a> <a href="#1-maccabees-11-22">22</a> <a href="#1-maccabees-11-23">23</a> <a href="#1-maccabees-11-24">24</a> <a href="#1-maccabees-11-25">25</a> <a href="#1-maccabees-11-26">26</a> <a href="#1-maccabees-11-27">27</a> <a href="#1-maccabees-11-28">28</a> <a href="#1-maccabees-11-29">29</a> <a href="#1-maccabees-11-30">30</a> <a href="#1-maccabees-11-31">31</a> <a href="#1-maccabees-11-32">32</a> <a href="#1-maccabees-11-33">33</a> <a href="#1-maccabees-11-34">34</a> <a href="#1-maccabees-11-35">35</a> <a href="#1-maccabees-11-36">36</a> <a href="#1-maccabees-11-37">37</a> <a href="#1-maccabees-11-38">38</a> <a href="#1-maccabees-11-39">39</a> <a href="#1-maccabees-11-40">40</a> <a href="#1-maccabees-11-41">41</a> <a href="#1-maccabees-11-42">42</a> <a href="#1-maccabees-11-43">43</a> <a href="#1-maccabees-11-44">44</a> <a href="#1-maccabees-11-45">45</a> <a href="#1-maccabees-11-46">46</a> <a href="#1-maccabees-11-47">47</a> <a href="#1-maccabees-11-48">48</a> <a href="#1-maccabees-11-49">49</a> <a href="#1-maccabees-11-50">50</a> <a href="#1-maccabees-11-51">51</a> <a href="#1-maccabees-11-52">52</a> <a href="#1-maccabees-11-53">53</a> <a href="#1-maccabees-11-54">54</a> <a href="#1-maccabees-11-55">55</a> <a href="#1-maccabees-11-56">56</a> <a href="#1-maccabees-11-57">57</a> <a href="#1-maccabees-11-58">58</a> <a href="#1-maccabees-11-59">59</a> <a href="#1-maccabees-11-60">60</a> <a href="#1-maccabees-11-61">61</a> <a href="#1-maccabees-11-62">62</a> <a href="#1-maccabees-11-63">63</a> <a href="#1-maccabees-11-64">64</a> <a href="#1-maccabees-11-65">65</a> <a href="#1-maccabees-11-66">66</a> <a href="#1-maccabees-11-67">67</a> <a href="#1-maccabees-11-68">68</a> <a href="#1-maccabees-11-69">69</a> <a href="#1-maccabees-11-70">70</a> <a href="#1-maccabees-11-71">71</a> <a href="#1-maccabees-11-72">72</a> <a href="#1-maccabees-11-73">73</a> <a href="#1-maccabees-11-74">74</a></p>
<p id="1-maccabees-11-1"><span class="verse-num">11:1</span> <span class="verse-body">et rex Aegypti congregavit exercitum sicut harena quae est circa ora maris et naves multas et quaerebat obtinere regnum Alexandri dolo et addere illud regno suo</span></p>
<p id="1-maccabees-11-2"><span class="verse-num">11:2</span> <span class="verse-body">et exiit in Syriam verbis pacificis et aperiebant ei quia mandaverat Alexander rex exire ei obviam eo quod socer suus esset</span></p>
<p id="1-maccabees-11-3"><span class="verse-num">11:3</span> <span class="verse-body">cum introiret autem civitatem Ptolomeus ponebat custodias militum in singulis civitatibus</span></p>
<p id="1-maccabees-11-4"><span class="verse-num">11:4</span> <span class="verse-body">et ut adpropiavit Azoto ostenderunt ei templum Dagon succensum et Azotum et cetera eius demolita et corpora proiecta et eorum qui caesi erant in bello tumulos quos fecerat secus viam</span></p>
<p id="1-maccabees-11-5"><span class="verse-num">11:5</span> <span class="verse-body">et narraverunt regi quia haec fecit Ionathas ut invidiam facerent ei et tacuit rex</span></p>
<p id="1-maccabees-11-6"><span class="verse-num">11:6</span> <span class="verse-body">et occurrit Ionathas regi in Ioppen cum gloria et invicem se salutaverunt et dormierunt illic</span></p>
<p id="1-maccabees-11-7"><span class="verse-num">11:7</span> <span class="verse-body">et abiit Ionathas cum rege usque ad fluvium qui vocatur Eleutherus et reversus est Hierusalem</span></p>
<p id="1-maccabees-11-8"><span class="verse-num">11:8</span> <span class="verse-body">rex autem Ptolomeus obtinuit dominium civitatum usque Seleuciam maritimam et cogitabat in Alexandrum consilia mala</span></p>
<p id="1-maccabees-11-9"><span class="verse-num">11:9</span> <span class="verse-body">et misit legatos ad Demetrium dicens veni conponamus inter nos pactum et dabo tibi filiam meam quam habet Alexander et regnabis in regno patris tui</span></p>
<p id="1-maccabees-11-10"><span class="verse-num">11:10</span> <span class="verse-body">paenituit enim me quod dederim illi filiam meam quaesivit enim me occidere</span></p>
<p id="1-maccabees-11-11"><span class="verse-num">11:11</span> <span class="verse-body">et vituperavit eum propterea quod concupierat regnum eius</span></p>
<p id="1-maccabees-11-12"><span class="verse-num">11:12</span> <span class="verse-body">et abstulit filiam suam et dedit eam Demetrio et abalienavit se ab Alexandro et manifestae factae sunt inimicitiae eius</span></p>
<p id="1-maccabees-11-13"><span class="verse-num">11:13</span> <span class="verse-body">et intravit Ptolomeus Antiochiam et inposuit duo diademata capiti suo Aegypti et Asiae</span></p>
<p id="1-maccabees-11-14"><span class="verse-num">11:14</span> <span class="verse-body">Ptolomeus autem rex erat in Cilicia illis temporibus quia rebellabant qui erant in locis illius</span></p>
<p id="1-maccabees-11-15"><span class="verse-num">11:15</span> <span class="verse-body">et audivit Alexander et venit ad eum in bello et produxit Ptolomeus rex exercitum et occurrit ei in manu valida et fugavit eum</span></p>
<p id="1-maccabees-11-16"><span class="verse-num">11:16</span> <span class="verse-body">et fugit Alexander in Arabiam ut ibi protegeretur rex autem Ptolomeus exaltatus est</span></p>
<p id="1-maccabees-11-17"><span class="verse-num">11:17</span> <span class="verse-body">et abstulit Gaddihel Arabs caput Alexandri et misit Ptolomeo</span></p>
<p id="1-maccabees-11-18"><span class="verse-num">11:18</span> <span class="verse-body">et rex Ptolomeus mortuus est in die tertia et qui erant in munitionibus perierunt ab his qui erant intra castra</span></p>
<p id="1-maccabees-11-19"><span class="verse-num">11:19</span> <span class="verse-body">et regnavit Demetrius anno centesimo sexagesimo septimo</span></p>
<p id="1-maccabees-11-20"><span class="verse-num">11:20</span> <span class="verse-body">in diebus illis congregavit Ionathas eos qui erant in Iudaea ut expugnarent arcem quae est in Hierusalem et fecerunt contra eam machinas multas</span></p>
<p id="1-maccabees-11-21"><span class="verse-num">11:21</span> <span class="verse-body">et abierunt quidam qui oderant gentem suam viri iniqui ad regem et renuntiaverunt ei quod Ionathas obsideret arcem</span></p>
<p id="1-maccabees-11-22"><span class="verse-num">11:22</span> <span class="verse-body">et ut audivit iratus est et statim venit Ptolomaidam et scripsit Ionathae ne obsideret sed occurreret sibi ad conloquium festinato</span></p>
<p id="1-maccabees-11-23"><span class="verse-num">11:23</span> <span class="verse-body">ut audivit autem Ionathas iussit obsideri et elegit de senioribus Israhel et de sacerdotibus et dedit se periculo</span></p>
<p id="1-maccabees-11-24"><span class="verse-num">11:24</span> <span class="verse-body">et accepit aurum et argentum et vestem et alia xenia multa et abiit ad regem Ptolomaidae et invenit gratiam in conspectu eius</span></p>
<p id="1-maccabees-11-25"><span class="verse-num">11:25</span> <span class="verse-body">et interpellabant adversus eum quidam iniqui ex gente sua</span></p>
<p id="1-maccabees-11-26"><span class="verse-num">11:26</span> <span class="verse-body">et fecit ei rex sicut fecerant ei qui ante ipsum fuerant et exaltavit eum ante conspectu amicorum omnium</span></p>
<p id="1-maccabees-11-27"><span class="verse-num">11:27</span> <span class="verse-body">et statuit ei principatum sacerdotii et quaecumque alia habuit prius pretiosa et fecit eum principem amicorum</span></p>
<p id="1-maccabees-11-28"><span class="verse-num">11:28</span> <span class="verse-body">et postulavit Ionathas a rege ut inmunem faceret Iudaeam toparcias id est et Samariam et promisit ei talenta trecenta</span></p>
<p id="1-maccabees-11-29"><span class="verse-num">11:29</span> <span class="verse-body">et consensit rex et scripsit Ionathae epistulas de his omnibus hunc modum continentes</span></p>
<p id="1-maccabees-11-30"><span class="verse-num">11:30</span> <span class="verse-body">rex Demetrius Ionathae fratri salutem et genti Iudaeorum</span></p>
<p id="1-maccabees-11-31"><span class="verse-num">11:31</span> <span class="verse-body">exemplum epistulae quam scripsimus Lastheni parenti nostro de vobis misimus ad vos ut sciretis</span></p>
<p id="1-maccabees-11-32"><span class="verse-num">11:32</span> <span class="verse-body">rex Demetrius Lastheni parenti salutem</span></p>
<p id="1-maccabees-11-33"><span class="verse-num">11:33</span> <span class="verse-body">genti Iudaeorum amicis nostris et conservantibus quae iusta sunt apud nos decrevimus benefacere propter benignitatem ipsorum quam erga nos habent</span></p>
<p id="1-maccabees-11-34"><span class="verse-num">11:34</span> <span class="verse-body">statuimus ergo illis omnes fines Iudaeae et tres civitates Lyddam et Ramathae quae additae sunt Iudaeae ex Samaria et omnes confines earum sequestra omnibus sacrificantibus in Hierosolymis pro his quae ab eis rex accipiebat per singulos annos et pro fructibus terrae et pomorum</span></p>
<p id="1-maccabees-11-35"><span class="verse-num">11:35</span> <span class="verse-body">et alia quae ad nos pertinebant decimarum et tributorum ex hoc tempore remittimus eis et areas salinarum et coronas quae nobis deferebantur</span></p>
<p id="1-maccabees-11-36"><span class="verse-num">11:36</span> <span class="verse-body">omnia ipsis concedimus et nihil horum irritum erit ex hoc et in omne tempus</span></p>
<p id="1-maccabees-11-37"><span class="verse-num">11:37</span> <span class="verse-body">nunc ergo curate facere horum exemplum et detur Ionathae et ponatur in monte sancto in loco celebri</span></p>
<p id="1-maccabees-11-38"><span class="verse-num">11:38</span> <span class="verse-body">et vidit Demetrius rex quod siluit terra in conspectu suo et nihil ei resistit dimisit totum exercitum suum unumquemque in locum suum excepto peregrino exercitu quem contraxit ab insulis gentium et inimici erant ei omnis exercitus patrum eius</span></p>
<p id="1-maccabees-11-39"><span class="verse-num">11:39</span> <span class="verse-body">Tryfon autem erat quidam partium Alexandri prius et vidit quoniam omnis exercitus murmurat contra Demetrium et iit ad Emalcuhel Arabum qui nutriebat Antiochum filium Alexandri</span></p>
<p id="1-maccabees-11-40"><span class="verse-num">11:40</span> <span class="verse-body">et adsidebat ei ut traderet eum ipsi ut regnaret loco patris sui et enuntiavit ei quanta fecit Demetrius et inimicitias exercituum eius adversum illum et mansit illic diebus multis</span></p>
<p id="1-maccabees-11-41"><span class="verse-num">11:41</span> <span class="verse-body">et misit Ionathas ad Demetrium regem ut eicerent eos qui in arce erant in Hierusalem et qui in praesidiis erant quia inpugnabant Israhel</span></p>
<p id="1-maccabees-11-42"><span class="verse-num">11:42</span> <span class="verse-body">et misit Demetrius ad Ionathan dicens non haec tantum faciam tibi et genti tuae sed gloria inlustrabo te et gentem tuam cum fuerit oportunum</span></p>
<p id="1-maccabees-11-43"><span class="verse-num">11:43</span> <span class="verse-body">nunc ergo recte feceris si miseris viros in auxilium quia discessit omnis exercitus meus</span></p>
<p id="1-maccabees-11-44"><span class="verse-num">11:44</span> <span class="verse-body">et misit ei Ionathas tria milia virorum fortium Antiochiam et venerunt ad regem et delectatus est rex in adventu eorum</span></p>
<p id="1-maccabees-11-45"><span class="verse-num">11:45</span> <span class="verse-body">et convenerunt qui erant de civitate centum viginti milia virorum et volebant interficere regem</span></p>
<p id="1-maccabees-11-46"><span class="verse-num">11:46</span> <span class="verse-body">et fugit rex in aulam et occupaverunt qui erant de civitate itinera civitatis et coeperunt pugnare</span></p>
<p id="1-maccabees-11-47"><span class="verse-num">11:47</span> <span class="verse-body">et vocavit rex Iudaeos in auxilium et convenerunt omnes simul ad eum et dispersi sunt omnes per civitatem</span></p>
<p id="1-maccabees-11-48"><span class="verse-num">11:48</span> <span class="verse-body">et occiderunt in illa die centum milia hominum et succenderunt civitatem et ceperunt spolia multa in illa die et liberaverunt regem</span></p>
<p id="1-maccabees-11-49"><span class="verse-num">11:49</span> <span class="verse-body">et viderunt qui erant de civitate quod obtinuissent Iudaei civitatem sicut volebant et infirmati sunt mente sua et clamaverunt ad regem cum precibus dicentes</span></p>
<p id="1-maccabees-11-50"><span class="verse-num">11:50</span> <span class="verse-body">da nobis dextras et cessent Iudaei obpugnantes nos et civitatem</span></p>
<p id="1-maccabees-11-51"><span class="verse-num">11:51</span> <span class="verse-body">et proiecerunt arma et fecerunt pacem et glorificati sunt Iudaei in conspectu regis et in conspectu omnium qui erant in regno eius et nominati sunt in regno et regressi sunt in Hierusalem habentes spolia multa</span></p>
<p id="1-maccabees-11-52"><span class="verse-num">11:52</span> <span class="verse-body">et sedit Demetrius rex in sede regni sui et siluit terra in conspectu eius</span></p>
<p id="1-maccabees-11-53"><span class="verse-num">11:53</span> <span class="verse-body">et mentitus est omnia quaecumque dixit et alienavit se ab Ionathan et non retribuit ei secundum beneficia quae sibi tribuerat et vexabat eum valde</span></p>
<p id="1-maccabees-11-54"><span class="verse-num">11:54</span> <span class="verse-body">post haec autem reversus est Tryfon et Antiochus cum eo puer adulescens et regnavit et inposuit diadema</span></p>
<p id="1-maccabees-11-55"><span class="verse-num">11:55</span> <span class="verse-body">et congregati sunt ad eum omnis exercitus quos disperserat Demetrius et pugnaverunt contra eum et fugit et terga vertit</span></p>
<p id="1-maccabees-11-56"><span class="verse-num">11:56</span> <span class="verse-body">et accepit Tryfon bestias et obtinuit Antiochiam</span></p>
<p id="1-maccabees-11-57"><span class="verse-num">11:57</span> <span class="verse-body">et scripsit Antiochus adulescens Ionathae dicens constituo tibi sacerdotium et constituo te super quattuor civitates ut sis de amicis regis</span></p>
<p id="1-maccabees-11-58"><span class="verse-num">11:58</span> <span class="verse-body">et misit illi vasa aurea et ministerium et dedit ei potestatem bibendi in auro et esse in purpura et habere fibulam auream</span></p>
<p id="1-maccabees-11-59"><span class="verse-num">11:59</span> <span class="verse-body">et Simonem fratrem eius constituit ducem a terminis Tyri usque ad fines Aegypti</span></p>
<p id="1-maccabees-11-60"><span class="verse-num">11:60</span> <span class="verse-body">et exiit Ionathas et perambulabat trans flumen civitates et congregatus est ad eum omnis exercitus Syriae in auxilium et venit Ascalona et occurrerunt ei de civitate honorifice</span></p>
<p id="1-maccabees-11-61"><span class="verse-num">11:61</span> <span class="verse-body">et abiit inde Gazam et concluserunt se qui erant Gazae et obsedit eam et succendit quae in circuitu erant civitates et praedatus est eas</span></p>
<p id="1-maccabees-11-62"><span class="verse-num">11:62</span> <span class="verse-body">et rogaverunt Gazenses Ionathan et dedit illis dextram et accepit filios eorum obsides et misit illos in Hierusalem et perambulavit regionem usque Damascum</span></p>
<p id="1-maccabees-11-63"><span class="verse-num">11:63</span> <span class="verse-body">et audivit Ionathas quia praevaricati sunt principes Demetrii in Cades quae est in Galilea cum exercitu multo volentes eum removere a negotio regni</span></p>
<p id="1-maccabees-11-64"><span class="verse-num">11:64</span> <span class="verse-body">et occurrit illis fratrem autem suum Simonem reliquit intra provinciam</span></p>
<p id="1-maccabees-11-65"><span class="verse-num">11:65</span> <span class="verse-body">et adplicuit Simon ad Bethsuram et expugnabat eam diebus multis et conclusit eos</span></p>
<p id="1-maccabees-11-66"><span class="verse-num">11:66</span> <span class="verse-body">et postulaverunt ab eo dextras accipere et dedit illis et eiecit eos inde et cepit civitatem et posuit in ea praesidium</span></p>
<p id="1-maccabees-11-67"><span class="verse-num">11:67</span> <span class="verse-body">et Ionatha et castra eius adplicuerunt ad aquam Gennesar et ante lucem vigilaverunt in campum Asor</span></p>
<p id="1-maccabees-11-68"><span class="verse-num">11:68</span> <span class="verse-body">et ecce castra alienigenarum occurrebant in campo et tendebant ei insidias in montibus ipse autem occurrit ex adverso</span></p>
<p id="1-maccabees-11-69"><span class="verse-num">11:69</span> <span class="verse-body">insidiae vero exsurrexerunt de locis suis et commiserunt proelium</span></p>
<p id="1-maccabees-11-70"><span class="verse-num">11:70</span> <span class="verse-body">et fugerunt qui erant ex parte Ionathae omnes et nemo relictus est ex eis nisi Matthathias filius Absolomi et Iudas filius Chalfi princeps militiae exercitus</span></p>
<p id="1-maccabees-11-71"><span class="verse-num">11:71</span> <span class="verse-body">et scidit Ionathas vestimenta sua et posuit terram in capite suo et oravit</span></p>
<p id="1-maccabees-11-72"><span class="verse-num">11:72</span> <span class="verse-body">et reversus est ad eos in proelium et convertit illos et pugnaverunt</span></p>
<p id="1-maccabees-11-73"><span class="verse-num">11:73</span> <span class="verse-body">et viderunt qui fugiebant partis illius et reversi sunt ad eum et insequebantur cum eo usque Cades ad castra sua et pervenerunt usque illuc</span></p>
<p id="1-maccabees-11-74"><span class="verse-num">11:74</span> <span class="verse-body">et ceciderunt de alienigenis in die illa tria milia virorum et regressus est Ionatha in Hierusalem __________________________________________________________________</span></p>
<h2 id="1-maccabees-ch-12">Chapter 12</h2>
<p class="verses"><a href="#1-maccabees-12-1">1</a> <a href="#1-maccabees-12-2">2</a> <a href="#1-maccabees-12-3">3</a> <a href="#1-maccabees-12-4">4</a> <a href="#1-maccabees-12-5">5</a> <a href="#1-maccabees-12-6">6</a> <a href="#1-maccabees-12-7">7</a> <a href="#1-maccabees-12-8">8</a> <a href="#1-maccabees-12-9">9</a> <a href="#1-maccabees-12-10">10</a> <a href="#1-maccabees-12-11">11</a> <a href="#1-maccabees-12-12">12</a> <a href="#1-maccabees-12-13">13</a> <a href="#1-maccabees-12-14">14</a> <a href="#1-maccabees-12-15">15</a> <a href="#1-maccabees-12-16">16</a> <a href="#1-maccabees-12-17">17</a> <a href="#1-maccabees-12-18">18</a> <a href="#1-maccabees-12-19">19</a> <a href="#1-maccabees-12-20">20</a> <a href="#1-maccabees-12-21">21</a> <a href="#1-maccabees-12-22">22</a> <a href="#1-maccabees-12-23">23</a> <a href="#1-maccabees-12-24">24</a> <a href="#1-maccabees-12-25">25</a> <a href="#1-maccabees-12-26">26</a> <a href="#1-maccabees-12-27">27</a> <a href="#1-maccabees-12-28">28</a> <a href="#1-maccabees-12-29">29</a> <a href="#1-maccabees-12-30">30</a> <a href="#1-maccabees-12-31">31</a> <a href="#1-maccabees-12-32">32</a> <a href="#1-maccabees-12-33">33</a> <a href="#1-maccabees-12-34">34</a> <a href="#1-maccabees-12-35">35</a> <a href="#1-maccabees-12-36">36</a> <a href="#1-maccabees-12-37">37</a> <a href="#1-maccabees-12-38">38</a> <a href="#1-maccabees-12-39">39</a> <a href="#1-maccabees-12-40">40</a> <a href="#1-maccabees-12-41">41</a> <a href="#1-maccabees-12-42">42</a> <a href="#1-maccabees-12-43">43</a> <a href="#1-maccabees-12-44">44</a> <a href="#1-maccabees-12-45">45</a> <a href="#1-maccabees-12-46">46</a> <a href="#1-maccabees-12-47">47</a> <a href="#1-maccabees-12-48">48</a> <a href="#1-maccabees-12-49">49</a> <a href="#1-maccabees-12-50">50</a> <a href="#1-maccabees-12-51">51</a> <a href="#1-maccabees-12-52">52</a> <a href="#1-maccabees-12-53">53</a> <a href="#1-maccabees-12-54">54</a></p>
<p id="1-maccabees-12-1"><span class="verse-num">12:1</span> <span class="verse-body">et vidit Ionathas quia tempus eum iuvat et elegit viros et misit Romam statuere et renovare cum eis amicitiam</span></p>
<p id="1-maccabees-12-2"><span class="verse-num">12:2</span> <span class="verse-body">et ad Spartas et ad alia loca misit epistulas secundum eandem formam</span></p>
<p id="1-maccabees-12-3"><span class="verse-num">12:3</span> <span class="verse-body">et abierunt Romam et intraverunt in curiam et dixerunt Ionathas summus sacerdos et gens Iudaeorum miserunt nos ut renovetis amicitiam et societatem secundum pristinam</span></p>
<p id="1-maccabees-12-4"><span class="verse-num">12:4</span> <span class="verse-body">et dederunt illis epistulas ad ipsos per loca ut deducerent eos in terram Iuda cum pace</span></p>
<p id="1-maccabees-12-5"><span class="verse-num">12:5</span> <span class="verse-body">et hoc exemplum epistularum quas scripsit Ionathas Spartiatis</span></p>
<p id="1-maccabees-12-6"><span class="verse-num">12:6</span> <span class="verse-body">Ionathas summus sacerdos et seniores gentis et sacerdotes et reliquus populus Iudaeorum Spartiatis fratribus salutem</span></p>
<p id="1-maccabees-12-7"><span class="verse-num">12:7</span> <span class="verse-body">iam pridem missae erant epistulae ad Onian summum sacerdotem a Dario qui regnabat apud vos quoniam estis fratres nostri sicut rescriptum continet quod subiectum est</span></p>
<p id="1-maccabees-12-8"><span class="verse-num">12:8</span> <span class="verse-body">et suscepit Onias virum qui fuerat missus cum honore et accepit epistulas in quibus significabatur de societate et amicitia</span></p>
<p id="1-maccabees-12-9"><span class="verse-num">12:9</span> <span class="verse-body">nos cum nullo horum indigeremus habentes solacio sanctos libros qui sunt in manibus nostris</span></p>
<p id="1-maccabees-12-10"><span class="verse-num">12:10</span> <span class="verse-body">maluimus mittere ad vos renovare fraternitatem et amicitiam ne forte alieni efficiamur a vobis multa enim tempora transierunt ex quo misistis ad nos</span></p>
<p id="1-maccabees-12-11"><span class="verse-num">12:11</span> <span class="verse-body">nos ergo in omni tempore sine intermissione in diebus sollemnibus et ceteris quibus oportet memores sumus vestri in sacrificiis quae offerimus et observationibus sicut fas est et decet meminisse fratrum</span></p>
<p id="1-maccabees-12-12"><span class="verse-num">12:12</span> <span class="verse-body">laetamur itaque de gloria vestra</span></p>
<p id="1-maccabees-12-13"><span class="verse-num">12:13</span> <span class="verse-body">nos autem circumdederunt multae tribulationes et multa proelia et inpugnaverunt nos reges qui sunt in circuitu nostro</span></p>
<p id="1-maccabees-12-14"><span class="verse-num">12:14</span> <span class="verse-body">noluimus ergo vobis molesti esse neque ceteris sociis et amicis nostris in his proeliis</span></p>
<p id="1-maccabees-12-15"><span class="verse-num">12:15</span> <span class="verse-body">habuimus enim de caelo auxilium et liberati sumus nos et humiliati sunt inimici nostri</span></p>
<p id="1-maccabees-12-16"><span class="verse-num">12:16</span> <span class="verse-body">elegimus itaque Numenium Antiochi et Antipatrum Iasonis filium et misimus ad Romanos renovare cum eis amicitiam et societatem pristinam</span></p>
<p id="1-maccabees-12-17"><span class="verse-num">12:17</span> <span class="verse-body">mandavimus itaque eis ut veniant etiam ad vos et salutent vos ut reddant vobis epistulas nostras de innovatione fraternitatis nostrae</span></p>
<p id="1-maccabees-12-18"><span class="verse-num">12:18</span> <span class="verse-body">et nunc bene facietis respondentes nobis ad haec</span></p>
<p id="1-maccabees-12-19"><span class="verse-num">12:19</span> <span class="verse-body">et hoc rescriptum epistularum quod miserat Onias</span></p>
<p id="1-maccabees-12-20"><span class="verse-num">12:20</span> <span class="verse-body">rex Spartiarum Onias Ionathae sacerdoti magno salutem</span></p>
<p id="1-maccabees-12-21"><span class="verse-num">12:21</span> <span class="verse-body">inventum est in scriptura de Spartiatis et Iudaeis quoniam sunt fratres et quia sunt de genere Abraham</span></p>
<p id="1-maccabees-12-22"><span class="verse-num">12:22</span> <span class="verse-body">et nunc ex quo haec cognovimus bene facitis scribentes nobis de pace vestra</span></p>
<p id="1-maccabees-12-23"><span class="verse-num">12:23</span> <span class="verse-body">sed et nos rescripsimus vobis pecora nostra et possessiones nostrae vestrae sunt et vestra nostra mandavimus itaque haec nuntiari vobis</span></p>
<p id="1-maccabees-12-24"><span class="verse-num">12:24</span> <span class="verse-body">et audivit Ionathas quoniam egressi sunt principes Demetrii cum exercitu multo supra quam prius pugnare adversus eum</span></p>
<p id="1-maccabees-12-25"><span class="verse-num">12:25</span> <span class="verse-body">et exiit ab Hierusalem et occurrit eis in Amathite regione non enim dederat eis spatium ut ingrederentur regionem eius</span></p>
<p id="1-maccabees-12-26"><span class="verse-num">12:26</span> <span class="verse-body">et misit speculatores in castra eorum et reversi renuntiaverunt quia constituunt supervenire illis nocte</span></p>
<p id="1-maccabees-12-27"><span class="verse-num">12:27</span> <span class="verse-body">cum occidisset autem sol praecepit Ionathas suis vigilare et esse in armis paratos ad pugnam tota nocte et posuit custodes per circuitum castrorum</span></p>
<p id="1-maccabees-12-28"><span class="verse-num">12:28</span> <span class="verse-body">et audierunt adversarii quia paratus est Ionathas cum suis in bello et timuerunt et formidaverunt corde suo et accenderunt focos in castris suis</span></p>
<p id="1-maccabees-12-29"><span class="verse-num">12:29</span> <span class="verse-body">Ionathas autem et qui cum eo erant non cognoverunt usque mane videbant enim lumina ardentia</span></p>
<p id="1-maccabees-12-30"><span class="verse-num">12:30</span> <span class="verse-body">et secutus est Ionatha et non conprehendit eos transierant enim flumen Eleutherum</span></p>
<p id="1-maccabees-12-31"><span class="verse-num">12:31</span> <span class="verse-body">et divertit Ionathas ad Arabas qui vocantur Zabadei et percussit eos et accepit spolia eorum</span></p>
<p id="1-maccabees-12-32"><span class="verse-num">12:32</span> <span class="verse-body">et iunxit et venit Damascum et perambulavit omnem regionem illam</span></p>
<p id="1-maccabees-12-33"><span class="verse-num">12:33</span> <span class="verse-body">Simon autem exiit et venit usque ad Ascalona et ad proxima praesidia et declinavit in Ioppen et occupavit eam</span></p>
<p id="1-maccabees-12-34"><span class="verse-num">12:34</span> <span class="verse-body">audivit enim quod vellent praesidium tradere partibus Demetrii et posuit ibi custodes ut custodirent eam</span></p>
<p id="1-maccabees-12-35"><span class="verse-num">12:35</span> <span class="verse-body">et reversus est Ionathas et convocavit seniores populi et cogitavit cum eis aedificare praesidia in Iudaea</span></p>
<p id="1-maccabees-12-36"><span class="verse-num">12:36</span> <span class="verse-body">et aedificare muros in Hierusalem et exaltare altitudinem magnam inter medium arcis et civitatis ut separaret eam a civitate ut esset ipsa singulariter et neque emant neque vendant</span></p>
<p id="1-maccabees-12-37"><span class="verse-num">12:37</span> <span class="verse-body">et convenerunt ut aedificarent civitatem et cecidit murus qui erat super torrentem ab ortu solis et reparavit eum qui vocatur Caphetetha</span></p>
<p id="1-maccabees-12-38"><span class="verse-num">12:38</span> <span class="verse-body">et Simon aedificavit Adiada in Sephela et munivit eam et inposuit portas et seras</span></p>
<p id="1-maccabees-12-39"><span class="verse-num">12:39</span> <span class="verse-body">et cum cogitasset Tryfon regnare Asiae et adsumere diadema et extendere manum in Antiochum regem</span></p>
<p id="1-maccabees-12-40"><span class="verse-num">12:40</span> <span class="verse-body">timens ne forte non permitteret eum Ionathas sed pugnaret adversus eum quaerebat conprehendere eum et occidere et exsurgens abiit in Bethasan</span></p>
<p id="1-maccabees-12-41"><span class="verse-num">12:41</span> <span class="verse-body">et exiit Ionathas obviam cum quadraginta milibus virorum electorum in proelium et venit Bethasan</span></p>
<p id="1-maccabees-12-42"><span class="verse-num">12:42</span> <span class="verse-body">et vidit Tryfon quia venit cum exercitu multo ut extenderet in eum manus et timuit</span></p>
<p id="1-maccabees-12-43"><span class="verse-num">12:43</span> <span class="verse-body">et excepit eum cum honore et commendavit eum omnibus amicis suis et dedit ei munera et praecepit exercitibus suis ut oboedirent ei sicut sibi</span></p>
<p id="1-maccabees-12-44"><span class="verse-num">12:44</span> <span class="verse-body">et dixit Ionathae ut quid vexasti universum populum cum bellum nobis non sit</span></p>
<p id="1-maccabees-12-45"><span class="verse-num">12:45</span> <span class="verse-body">et nunc remitte eos in domos suas elige autem tibi viros paucos qui tecum sint et veni mecum Ptolomaidam et tradam illam tibi et reliqua praesidia et exercitum et universos praepositos negotii et conversus abibo propterea enim veni</span></p>
<p id="1-maccabees-12-46"><span class="verse-num">12:46</span> <span class="verse-body">et credidit ei et fecit sicut dixit et dimisit exercitum et abierunt in terram Iudam</span></p>
<p id="1-maccabees-12-47"><span class="verse-num">12:47</span> <span class="verse-body">retinuit autem secum tria milia virorum ex quibus remisit in Galileam duo milia mille autem cum eo venerunt</span></p>
<p id="1-maccabees-12-48"><span class="verse-num">12:48</span> <span class="verse-body">ut intravit autem Ionathas Ptolomaidam cluserunt portas Ptolomenses et conprehenderunt eum et omnes qui cum eo intraverant gladio interfecerunt</span></p>
<p id="1-maccabees-12-49"><span class="verse-num">12:49</span> <span class="verse-body">et misit Tryfon exercitum et equites in Galileam et in campum magnum ut perderent omnes socios Ionathae</span></p>
<p id="1-maccabees-12-50"><span class="verse-num">12:50</span> <span class="verse-body">at illi cum cognovissent quia conprehensus est et periit et omnes qui cum eo erant hortati sunt semet ipsos et exierunt parati in proelium</span></p>
<p id="1-maccabees-12-51"><span class="verse-num">12:51</span> <span class="verse-body">et videntes hii qui insecuti fuerant quia pro anima res est illis reversi sunt</span></p>
<p id="1-maccabees-12-52"><span class="verse-num">12:52</span> <span class="verse-body">illi autem venerunt omnes cum pace in terram Iuda et planxerunt Ionathan et eos qui cum eo fuerant valde et luxit Israhel luctu magno</span></p>
<p id="1-maccabees-12-53"><span class="verse-num">12:53</span> <span class="verse-body">et quaesierunt omnes gentes quae erant in circuitu eorum perdere eos dixerunt enim</span></p>
<p id="1-maccabees-12-54"><span class="verse-num">12:54</span> <span class="verse-body">non habent principem et adiuvantem nunc ergo expugnemus illos et tollamus de hominibus memoriam eorum __________________________________________________________________</span></p>
<h2 id="1-maccabees-ch-13">Chapter 13</h2>
<p class="verses"><a href="#1-maccabees-13-1">1</a> <a href="#1-maccabees-13-2">2</a> <a href="#1-maccabees-13-3">3</a> <a href="#1-maccabees-13-4">4</a> <a href="#1-maccabees-13-5">5</a> <a href="#1-maccabees-13-6">6</a> <a href="#1-maccabees-13-7">7</a> <a href="#1-maccabees-13-8">8</a> <a href="#1-maccabees-13-9">9</a> <a href="#1-maccabees-13-10">10</a> <a href="#1-maccabees-13-11">11</a> <a href="#1-maccabees-13-12">12</a> <a href="#1-maccabees-13-13">13</a> <a href="#1-maccabees-13-14">14</a> <a href="#1-maccabees-13-15">15</a> <a href="#1-maccabees-13-16">16</a> <a href="#1-maccabees-13-17">17</a> <a href="#1-maccabees-13-18">18</a> <a href="#1-maccabees-13-19">19</a> <a href="#1-maccabees-13-20">20</a> <a href="#1-maccabees-13-21">21</a> <a href="#1-maccabees-13-22">22</a> <a href="#1-maccabees-13-23">23</a> <a href="#1-maccabees-13-24">24</a> <a href="#1-maccabees-13-25">25</a> <a href="#1-maccabees-13-26">26</a> <a href="#1-maccabees-13-27">27</a> <a href="#1-maccabees-13-28">28</a> <a href="#1-maccabees-13-29">29</a> <a href="#1-maccabees-13-30">30</a> <a href="#1-maccabees-13-31">31</a> <a href="#1-maccabees-13-32">32</a> <a href="#1-maccabees-13-33">33</a> <a href="#1-maccabees-13-34">34</a> <a href="#1-maccabees-13-35">35</a> <a href="#1-maccabees-13-36">36</a> <a href="#1-maccabees-13-37">37</a> <a href="#1-maccabees-13-38">38</a> <a href="#1-maccabees-13-39">39</a> <a href="#1-maccabees-13-40">40</a> <a href="#1-maccabees-13-41">41</a> <a href="#1-maccabees-13-42">42</a> <a href="#1-maccabees-13-43">43</a> <a href="#1-maccabees-13-44">44</a> <a href="#1-maccabees-13-45">45</a> <a href="#1-maccabees-13-46">46</a> <a href="#1-maccabees-13-47">47</a> <a href="#1-maccabees-13-48">48</a> <a href="#1-maccabees-13-49">49</a> <a href="#1-maccabees-13-50">50</a> <a href="#1-maccabees-13-51">51</a> <a href="#1-maccabees-13-52">52</a> <a href="#1-maccabees-13-53">53</a> <a href="#1-maccabees-13-54">54</a></p>
<p id="1-maccabees-13-1"><span class="verse-num">13:1</span> <span class="verse-body">et audivit Simon quod congregavit Tryfon exercitum copiosum ut veniret in terram Iuda et adtereret eam</span></p>
<p id="1-maccabees-13-2"><span class="verse-num">13:2</span> <span class="verse-body">videns quia in tremore populus est et timore ascendit Hierusalem et congregavit populum</span></p>
<p id="1-maccabees-13-3"><span class="verse-num">13:3</span> <span class="verse-body">et adhortans dixit vos scitis quanta ego et fratres mei et domus patris mei fecimus pro legibus et pro sanctis proelia et angustias quales vidimus</span></p>
<p id="1-maccabees-13-4"><span class="verse-num">13:4</span> <span class="verse-body">horum gratia perierunt fratres mei omnes propter Israhel et relictus sum ego solus</span></p>
<p id="1-maccabees-13-5"><span class="verse-num">13:5</span> <span class="verse-body">et nunc non mihi contingat parcere animae meae in omni tempore tribulationis non enim melior sum fratribus meis</span></p>
<p id="1-maccabees-13-6"><span class="verse-num">13:6</span> <span class="verse-body">vindicabo itaque gentem meam et sancta natosque vestros et uxores quia congregatae sunt universae gentes conterere nos inimicitiae gratis</span></p>
<p id="1-maccabees-13-7"><span class="verse-num">13:7</span> <span class="verse-body">et accensus est spiritus populi simul ut audivit sermones istos</span></p>
<p id="1-maccabees-13-8"><span class="verse-num">13:8</span> <span class="verse-body">et responderunt voce magna dicentes tu es dux noster loco Iudae et Ionathae fratris tui</span></p>
<p id="1-maccabees-13-9"><span class="verse-num">13:9</span> <span class="verse-body">pugna proelium nostrum et omnia quaecumque dixeris nobis faciemus</span></p>
<p id="1-maccabees-13-10"><span class="verse-num">13:10</span> <span class="verse-body">et congregans omnes viros bellatores adceleravit consummare omnes muros Hierusalem et munivit eam in gyro</span></p>
<p id="1-maccabees-13-11"><span class="verse-num">13:11</span> <span class="verse-body">et misit Ionathan filium Absalomi et cum eo exercitum novum in Ioppen et eiectis his qui erant in ea mansit illic ipse</span></p>
<p id="1-maccabees-13-12"><span class="verse-num">13:12</span> <span class="verse-body">et movit Tryfon a Ptolomaida cum exercitu multo ut veniret in terram Iuda et Ionatha cum eo in custodia</span></p>
<p id="1-maccabees-13-13"><span class="verse-num">13:13</span> <span class="verse-body">Simon autem adplicuit in Addus contra faciem campi</span></p>
<p id="1-maccabees-13-14"><span class="verse-num">13:14</span> <span class="verse-body">et ut cognovit Tryfon quia surrexit Simon in loco Ionathae fratris sui misit ad eum legatos</span></p>
<p id="1-maccabees-13-15"><span class="verse-num">13:15</span> <span class="verse-body">dicens pro argento quod debebat frater tuus Ionathas in ratione regis detinuimus eum</span></p>
<p id="1-maccabees-13-16"><span class="verse-num">13:16</span> <span class="verse-body">et nunc mitte argenti talenta centum et duos filios eius obsides ut non dimissus fugiat a nobis et remittemus eum</span></p>
<p id="1-maccabees-13-17"><span class="verse-num">13:17</span> <span class="verse-body">et cognovit Simon quia cum dolo loquitur secum iussit tamen dari argentum et pueros ne inimicitiam magnam sumeret ad Israhel populum dicentem</span></p>
<p id="1-maccabees-13-18"><span class="verse-num">13:18</span> <span class="verse-body">quia non misit argentum et pueros propterea periit</span></p>
<p id="1-maccabees-13-19"><span class="verse-num">13:19</span> <span class="verse-body">et mentitus est et non dimisit Ionathan</span></p>
<p id="1-maccabees-13-20"><span class="verse-num">13:20</span> <span class="verse-body">et post haec venit Tryfon intra regionem ut contereret eam et gyraverunt per viam quae ducit Ador et Simon et castra eius ambulabant in omnem locum quocumque ibant</span></p>
<p id="1-maccabees-13-21"><span class="verse-num">13:21</span> <span class="verse-body">qui autem in arce erant miserunt ad Tryfonem legatos ut festinaret venire per desertum et mitteret illis alimonias</span></p>
<p id="1-maccabees-13-22"><span class="verse-num">13:22</span> <span class="verse-body">et paravit Tryfon omnem equitatum ut veniret illa nocte erat autem nix valde multa et non venit in Galaditin</span></p>
<p id="1-maccabees-13-23"><span class="verse-num">13:23</span> <span class="verse-body">et cum adpropiasset Baschama occidit Ionathan et filios eius</span></p>
<p id="1-maccabees-13-24"><span class="verse-num">13:24</span> <span class="verse-body">et convertit Tryfon et abiit in terram suam</span></p>
<p id="1-maccabees-13-25"><span class="verse-num">13:25</span> <span class="verse-body">et misit Simon et accepit ossa Ionathae fratris sui et sepelivit ea in Modin civitate patrum eius</span></p>
<p id="1-maccabees-13-26"><span class="verse-num">13:26</span> <span class="verse-body">et planxerunt eum omnis Israhel planctu magno et luxerunt eum dies multos</span></p>
<p id="1-maccabees-13-27"><span class="verse-num">13:27</span> <span class="verse-body">et aedificavit Simon super sepulchrum patris sui et fratrum suorum aedificium altum visu lapide polito retro et ante</span></p>
<p id="1-maccabees-13-28"><span class="verse-num">13:28</span> <span class="verse-body">et statuit septem pyromidas unam contra unam patri et matri et quattuor fratribus</span></p>
<p id="1-maccabees-13-29"><span class="verse-num">13:29</span> <span class="verse-body">et his circumposuit columnas magnas et super columnas arma ad memoriam aeternam et iuxta arma naves sculptas quae viderentur ab omnibus navigantibus mare</span></p>
<p id="1-maccabees-13-30"><span class="verse-num">13:30</span> <span class="verse-body">hoc est sepulchrum quod fecit in Modin usque in hunc diem</span></p>
<p id="1-maccabees-13-31"><span class="verse-num">13:31</span> <span class="verse-body">Tryfon autem cum iter faceret cum Antiocho rege adulescente dolo occidit eum</span></p>
<p id="1-maccabees-13-32"><span class="verse-num">13:32</span> <span class="verse-body">et regnavit loco eius et inposuit sibi diadema Asiae et fecit plagam magnam in terra</span></p>
<p id="1-maccabees-13-33"><span class="verse-num">13:33</span> <span class="verse-body">et aedificavit Simon praesidia Iudaeae muniens ea turribus excelsis et muris magnis et portis et seris et posuit alimenta in munitionibus</span></p>
<p id="1-maccabees-13-34"><span class="verse-num">13:34</span> <span class="verse-body">et elegit Simon viros et misit ad Demetrium regem ut faceret remissionem regioni quia actus omnes Tryfonis per direptionem fuerant gesti</span></p>
<p id="1-maccabees-13-35"><span class="verse-num">13:35</span> <span class="verse-body">et Demetrius rex ad verba ista respondit et scripsit epistulam talem</span></p>
<p id="1-maccabees-13-36"><span class="verse-num">13:36</span> <span class="verse-body">rex Demetrius Simoni summo sacerdoti et amico regum et senioribus et genti Iudaeorum salutem</span></p>
<p id="1-maccabees-13-37"><span class="verse-num">13:37</span> <span class="verse-body">coronam auream et baen quam misistis suscepimus et parati sumus facere vobiscum pacem magnam et scribere praepositis regis remittere vobis quae indulsimus</span></p>
<p id="1-maccabees-13-38"><span class="verse-num">13:38</span> <span class="verse-body">quaecumque enim constituimus vobis constant munitiones quas aedificastis sint vobis</span></p>
<p id="1-maccabees-13-39"><span class="verse-num">13:39</span> <span class="verse-body">remittimus quoque ignorantias et peccata usque in hodiernum diem et coronam quam debebatis et si quid aliud erat tributarium Hierusalem iam non sit tributarium</span></p>
<p id="1-maccabees-13-40"><span class="verse-num">13:40</span> <span class="verse-body">et si qui in vobis apti sunt conscribi inter nostros conscribantur et sit inter nos pax</span></p>
<p id="1-maccabees-13-41"><span class="verse-num">13:41</span> <span class="verse-body">anno centesimo septuagesimo ablatum est iugum gentium ab Israhel</span></p>
<p id="1-maccabees-13-42"><span class="verse-num">13:42</span> <span class="verse-body">et coepit populus Israhel scribere in tabulis et gestis publicis anno primo sub Simone sacerdote magno duce et principe Iudaeorum</span></p>
<p id="1-maccabees-13-43"><span class="verse-num">13:43</span> <span class="verse-body">in illis diebus Simon adplicuit ad Gazam et circumdedit eam castris et fecit machinas et adplicuit ad civitatem et percussit turrem unam et conprehendit</span></p>
<p id="1-maccabees-13-44"><span class="verse-num">13:44</span> <span class="verse-body">et qui eruperunt erant intra machinam in civitate et factus est motus magnus in civitate</span></p>
<p id="1-maccabees-13-45"><span class="verse-num">13:45</span> <span class="verse-body">et ascenderunt qui erant in civitate cum uxoribus et filiis supra murum scissis tunicis suis et clamaverunt voce magna postulantes a Simone dextras sibi dari</span></p>
<p id="1-maccabees-13-46"><span class="verse-num">13:46</span> <span class="verse-body">et dixerunt non nobis reddas secundum malitias nostras sed secundum misericordias tuas</span></p>
<p id="1-maccabees-13-47"><span class="verse-num">13:47</span> <span class="verse-body">et flexus Simon non debellavit eos eiecit tamen eos de civitate et emundavit aedes in quibus fuerant simulacra et tunc intravit in ea cum hymnis benedicens Dominum</span></p>
<p id="1-maccabees-13-48"><span class="verse-num">13:48</span> <span class="verse-body">et eiecta ex ea omni inmunditia conlocavit in ea viros qui legem facerent et munivit eam et fecit sibi habitationem</span></p>
<p id="1-maccabees-13-49"><span class="verse-num">13:49</span> <span class="verse-body">qui autem erant in arce Hierusalem prohibebantur egredi et ingredi in regionem et emere ac vendere et esurierunt valde et multi ex eis fame perierunt</span></p>
<p id="1-maccabees-13-50"><span class="verse-num">13:50</span> <span class="verse-body">et clamaverunt ad Simonem ut dextras acciperent et dedit illis et eiecit eos inde et mundavit arcem a contaminationibus</span></p>
<p id="1-maccabees-13-51"><span class="verse-num">13:51</span> <span class="verse-body">et intraverunt in ea tertia et vicesima secundi mensis anno centesimo septuagesimo primo cum laude et ramis palmarum et cinyris et cymbalis et nablis et hymnis et canticis quia contritus est inimicus magnus ex Israhel</span></p>
<p id="1-maccabees-13-52"><span class="verse-num">13:52</span> <span class="verse-body">et constituit ut omnibus annis agerentur dies hii cum laetitia</span></p>
<p id="1-maccabees-13-53"><span class="verse-num">13:53</span> <span class="verse-body">et munivit montem templi qui erat secus arcem et habitavit ibi ipse et qui cum eo erant</span></p>
<p id="1-maccabees-13-54"><span class="verse-num">13:54</span> <span class="verse-body">et vidit Simon Iohannem filium suum quod vir esset et posuit eum ducem virtutum universarum et habitavit Gazaris __________________________________________________________________</span></p>
<h2 id="1-maccabees-ch-14">Chapter 14</h2>
<p class="verses"><a href="#1-maccabees-14-1">1</a> <a href="#1-maccabees-14-2">2</a> <a href="#1-maccabees-14-3">3</a> <a href="#1-maccabees-14-4">4</a> <a href="#1-maccabees-14-5">5</a> <a href="#1-maccabees-14-6">6</a> <a href="#1-maccabees-14-7">7</a> <a href="#1-maccabees-14-8">8</a> <a href="#1-maccabees-14-9">9</a> <a href="#1-maccabees-14-10">10</a> <a href="#1-maccabees-14-11">11</a> <a href="#1-maccabees-14-12">12</a> <a href="#1-maccabees-14-13">13</a> <a href="#1-maccabees-14-14">14</a> <a href="#1-maccabees-14-15">15</a> <a href="#1-maccabees-14-16">16</a> <a href="#1-maccabees-14-17">17</a> <a href="#1-maccabees-14-18">18</a> <a href="#1-maccabees-14-19">19</a> <a href="#1-maccabees-14-20">20</a> <a href="#1-maccabees-14-21">21</a> <a href="#1-maccabees-14-22">22</a> <a href="#1-maccabees-14-23">23</a> <a href="#1-maccabees-14-24">24</a> <a href="#1-maccabees-14-25">25</a> <a href="#1-maccabees-14-26">26</a> <a href="#1-maccabees-14-27">27</a> <a href="#1-maccabees-14-28">28</a> <a href="#1-maccabees-14-29">29</a> <a href="#1-maccabees-14-30">30</a> <a href="#1-maccabees-14-31">31</a> <a href="#1-maccabees-14-32">32</a> <a href="#1-maccabees-14-33">33</a> <a href="#1-maccabees-14-34">34</a> <a href="#1-maccabees-14-35">35</a> <a href="#1-maccabees-14-36">36</a> <a href="#1-maccabees-14-37">37</a> <a href="#1-maccabees-14-38">38</a> <a href="#1-maccabees-14-39">39</a> <a href="#1-maccabees-14-40">40</a> <a href="#1-maccabees-14-41">41</a> <a href="#1-maccabees-14-42">42</a> <a href="#1-maccabees-14-43">43</a> <a href="#1-maccabees-14-44">44</a> <a href="#1-maccabees-14-45">45</a> <a href="#1-maccabees-14-46">46</a> <a href="#1-maccabees-14-47">47</a> <a href="#1-maccabees-14-48">48</a> <a href="#1-maccabees-14-49">49</a></p>
<p id="1-maccabees-14-1"><span class="verse-num">14:1</span> <span class="verse-body">anno centesimo septuagesimo secundo et congregavit rex Demetrius exercitus suos et abiit Mediam ad contrahenda sibi auxilia et expugnare Tryfonem</span></p>
<p id="1-maccabees-14-2"><span class="verse-num">14:2</span> <span class="verse-body">et audivit Arsaces rex Persidis et Mediae quia intravit Demetrius confines suos et misit unum de principibus suis ut conprehenderent eum vivum et adducerent eum ad se</span></p>
<p id="1-maccabees-14-3"><span class="verse-num">14:3</span> <span class="verse-body">et abiit et percussit castra Demetrii et conprehendit eum et duxit eum ad Arsacen et posuit eum in custodiam</span></p>
<p id="1-maccabees-14-4"><span class="verse-num">14:4</span> <span class="verse-body">et siluit terra Iuda omnibus diebus Simonis et quaesivit bona genti suae et placuit illis potestas eius et gloria eius omnibus diebus</span></p>
<p id="1-maccabees-14-5"><span class="verse-num">14:5</span> <span class="verse-body">et cum omni gloria sua accepit Ioppen in portum et fecit introitum in insulis maris</span></p>
<p id="1-maccabees-14-6"><span class="verse-num">14:6</span> <span class="verse-body">et dilatavit fines gentis suae et obtinuit regionem</span></p>
<p id="1-maccabees-14-7"><span class="verse-num">14:7</span> <span class="verse-body">et congregavit captivitatem multam et dominatus est Gazarae et Bethsurae et arci et abstulit inmunditias ex ea et non erat qui resisteret ei</span></p>
<p id="1-maccabees-14-8"><span class="verse-num">14:8</span> <span class="verse-body">et unusquisque colebat terram suam cum pace et terra dabat fructus suos et ligna camporum fructum suum</span></p>
<p id="1-maccabees-14-9"><span class="verse-num">14:9</span> <span class="verse-body">seniores in plateis sedebant omnes et de bonis terrae tractabant et iuvenes induebant se gloriam et stolas belli</span></p>
<p id="1-maccabees-14-10"><span class="verse-num">14:10</span> <span class="verse-body">civitatibus tribuebat alimonias et constituebat eas ut essent vasa munitionis quoadusque nominatum est nomen gloriae eius usque ad extremum terrae</span></p>
<p id="1-maccabees-14-11"><span class="verse-num">14:11</span> <span class="verse-body">fecit pacem super terram et laetatus est Israhel laetitia magna</span></p>
<p id="1-maccabees-14-12"><span class="verse-num">14:12</span> <span class="verse-body">et sedit unusquisque sub vite sua et sub ficulnea nec erat qui eos terreret</span></p>
<p id="1-maccabees-14-13"><span class="verse-num">14:13</span> <span class="verse-body">defecit inpugnans eos super terram reges contriti sunt in diebus illis</span></p>
<p id="1-maccabees-14-14"><span class="verse-num">14:14</span> <span class="verse-body">et confirmavit omnes humiles populi sui et legem exquisivit et abstulit omnem iniquum et malum</span></p>
<p id="1-maccabees-14-15"><span class="verse-num">14:15</span> <span class="verse-body">sancta glorificavit et multiplicavit vasa sanctorum</span></p>
<p id="1-maccabees-14-16"><span class="verse-num">14:16</span> <span class="verse-body">et auditum est Romae quia defunctus est Ionathas et usque in Sparta et contristati sunt valde</span></p>
<p id="1-maccabees-14-17"><span class="verse-num">14:17</span> <span class="verse-body">ut audierunt autem quod Simon frater eius factus esset summus sacerdos loco eius et ipse obtineret regionem et civitates in ea</span></p>
<p id="1-maccabees-14-18"><span class="verse-num">14:18</span> <span class="verse-body">scripserunt ad eum tabulis aereis ut renovaret amicitias et societatem quam fecerunt cum Iuda et Ionatha fratribus eius</span></p>
<p id="1-maccabees-14-19"><span class="verse-num">14:19</span> <span class="verse-body">et lectae sunt in conspectu ecclesiae in Hierusalem et hoc exemplum epistularum quas miserunt Spartiatae</span></p>
<p id="1-maccabees-14-20"><span class="verse-num">14:20</span> <span class="verse-body">Spartianorum princeps et civitatis Simoni sacerdoti magno et senioribus et sacerdotibus et reliquo populo Iudaeorum fratribus salutem</span></p>
<p id="1-maccabees-14-21"><span class="verse-num">14:21</span> <span class="verse-body">legati qui missi sunt ad populum nostrum nuntiaverunt nobis de vestra gloria et honore ac laetitia et gavisi sumus in introitu eorum</span></p>
<p id="1-maccabees-14-22"><span class="verse-num">14:22</span> <span class="verse-body">et scripsimus quae ab ipsis erant dicta in conciliis populi sic Numenius Antiochi et Antipater Iasonis filius legati Iudaeorum venerunt ad nos renovantes nobiscum amicitiam</span></p>
<p id="1-maccabees-14-23"><span class="verse-num">14:23</span> <span class="verse-body">et placuit populo excipere viros gloriose et ponere exemplum sermonum eorum in segregatis populi libris ut sit ad memoriam populo Spartiarum exemplum autem horum scripsimus Simoni magno sacerdoti</span></p>
<p id="1-maccabees-14-24"><span class="verse-num">14:24</span> <span class="verse-body">post haec autem misit Simon Numenium Romam habentem clypeum aureum magnum pondus minarum mille ad statuendam cum eis societatem cum audisset autem populus romanus</span></p>
<p id="1-maccabees-14-25"><span class="verse-num">14:25</span> <span class="verse-body">sermones istos dixerunt quam gratiarum actionem reddemus Simoni et filiis eius</span></p>
<p id="1-maccabees-14-26"><span class="verse-num">14:26</span> <span class="verse-body">restituit enim ipse fratres suos et expugnavit inimicos Israhel et statuerunt ei libertatem et descripserunt in tabulis aereis et posuerunt in titulis in montem Sion</span></p>
<p id="1-maccabees-14-27"><span class="verse-num">14:27</span> <span class="verse-body">octava decima die mensis elul anno centesimo septuagesimo secundo anno tertio sub Simone sacerdote magno in Asaramel</span></p>
<p id="1-maccabees-14-28"><span class="verse-num">14:28</span> <span class="verse-body">in conventu magno sacerdotum et populi et principum gentis et seniorum regis nota facta sunt haec quoniam frequenter facta sunt proelia in regione nostra</span></p>
<p id="1-maccabees-14-29"><span class="verse-num">14:29</span> <span class="verse-body">Simon autem Matthathiae filius ex filiis Iarib et fratres eius dederunt se periculo et restiterunt adversariis gentis suae ut starent sancta ipsorum et lex et gloria magna glorificaverunt gentem suam</span></p>
<p id="1-maccabees-14-30"><span class="verse-num">14:30</span> <span class="verse-body">et congregavit Ionathas gentem suam et factus est illis sacerdos magnus et adpositus est ad populum suum</span></p>
<p id="1-maccabees-14-31"><span class="verse-num">14:31</span> <span class="verse-body">et voluerunt inimici eorum calcare et adterere regionem ipsorum et extendere manus in sancta eorum</span></p>
<p id="1-maccabees-14-32"><span class="verse-num">14:32</span> <span class="verse-body">tunc restitit Simon et pugnavit pro gente sua et erogavit multas pecunias et armavit viros virtutis gentis suae et dedit eis stipendia</span></p>
<p id="1-maccabees-14-33"><span class="verse-num">14:33</span> <span class="verse-body">et munivit civitates Iudaeae et Bethsuram quae erat in finibus Iudaeae ubi erant arma hostium antea et posuit illic praesidium viros iudaeos</span></p>
<p id="1-maccabees-14-34"><span class="verse-num">14:34</span> <span class="verse-body">et Ioppen munivit quae erat ad mare et Gazaram quae est in finibus Azoti in qua hostes antea habitabant et conlocavit illic Iudaeos et quaecumque apta erant ad correptionem eorum posuit in eis</span></p>
<p id="1-maccabees-14-35"><span class="verse-num">14:35</span> <span class="verse-body">et vidit populus actum Simonis et gloriam quam cogitabat facere genti suae et posuerunt ducem suum et principem sacerdotum eo quod ipse fecerat haec omnia et iustitiam et fidem quam conservavit genti suae et exquisivit omni modo exaltare populum suum</span></p>
<p id="1-maccabees-14-36"><span class="verse-num">14:36</span> <span class="verse-body">et in diebus eius prosperatum est in manibus eius ut tollerentur gentes de regione ipsorum qui in civitate David erant in Hierusalem in arce de qua procedebant et contaminabant omnia quae in circuitu sanctorum sunt et inferebant plagam magnam castitati</span></p>
<p id="1-maccabees-14-37"><span class="verse-num">14:37</span> <span class="verse-body">et conlocavit in ea viros iudaeos tutamentum regionis et civitatis et exaltavit muros Hierusalem</span></p>
<p id="1-maccabees-14-38"><span class="verse-num">14:38</span> <span class="verse-body">et rex Demetrius statuit illi summum sacerdotium</span></p>
<p id="1-maccabees-14-39"><span class="verse-num">14:39</span> <span class="verse-body">secundum haec fecit eum amicum suum et glorificavit eum gloria magna</span></p>
<p id="1-maccabees-14-40"><span class="verse-num">14:40</span> <span class="verse-body">audivit enim quod appellati sunt Iudaei a Romanis amici et socii et fratres et quia susceperunt legatos Simonis gloriose</span></p>
<p id="1-maccabees-14-41"><span class="verse-num">14:41</span> <span class="verse-body">et quia Iudaei et sacerdotes eorum consenserunt esse eum ducem suum et summum sacerdotem in aeternum donec surgat propheta fidelis</span></p>
<p id="1-maccabees-14-42"><span class="verse-num">14:42</span> <span class="verse-body">et ut sit super eos dux et ut cura esset illi pro sanctis et ut constitueret praepositos super opera eorum et super regionem et super arma et super praesidia</span></p>
<p id="1-maccabees-14-43"><span class="verse-num">14:43</span> <span class="verse-body">et cura sit illi de sanctis et ut audiatur ab omnibus et ut scribantur in nomine eius omnes conscriptiones in regione et ut operiatur purpura et auro</span></p>
<p id="1-maccabees-14-44"><span class="verse-num">14:44</span> <span class="verse-body">et ne liceat ulli ex populo et ex sacerdotibus irritum facere aliquid horum et contradicere his quae ab eo dicuntur aut convocare conventum in regione sine ipso et vestiri purpura et uti fibula aurea</span></p>
<p id="1-maccabees-14-45"><span class="verse-num">14:45</span> <span class="verse-body">qui autem fecerit extra haec aut irritum fecerit aliquid horum reus erit</span></p>
<p id="1-maccabees-14-46"><span class="verse-num">14:46</span> <span class="verse-body">et conplacuit omni populo statuere Simonem et facere secundum verba ista</span></p>
<p id="1-maccabees-14-47"><span class="verse-num">14:47</span> <span class="verse-body">et suscepit Simon et placuit ut summo sacerdotio fungeretur et esset dux et princeps gentis Iudaeorum et sacerdotum et praeesset omnibus</span></p>
<p id="1-maccabees-14-48"><span class="verse-num">14:48</span> <span class="verse-body">et scripturam istam dixerunt ponere in tabulis aereis et ponere eas in peribolo sanctorum in loco celebri</span></p>
<p id="1-maccabees-14-49"><span class="verse-num">14:49</span> <span class="verse-body">exemplum autem eorum ponere in aerario ut habeat Simon et filii eius __________________________________________________________________</span></p>
<h2 id="1-maccabees-ch-15">Chapter 15</h2>
<p class="verses"><a href="#1-maccabees-15-1">1</a> <a href="#1-maccabees-15-2">2</a> <a href="#1-maccabees-15-3">3</a> <a href="#1-maccabees-15-4">4</a> <a href="#1-maccabees-15-5">5</a> <a href="#1-maccabees-15-6">6</a> <a href="#1-maccabees-15-7">7</a> <a href="#1-maccabees-15-8">8</a> <a href="#1-maccabees-15-9">9</a> <a href="#1-maccabees-15-10">10</a> <a href="#1-maccabees-15-11">11</a> <a href="#1-maccabees-15-12">12</a> <a href="#1-maccabees-15-13">13</a> <a href="#1-maccabees-15-14">14</a> <a href="#1-maccabees-15-15">15</a> <a href="#1-maccabees-15-16">16</a> <a href="#1-maccabees-15-17">17</a> <a href="#1-maccabees-15-18">18</a> <a href="#1-maccabees-15-19">19</a> <a href="#1-maccabees-15-20">20</a> <a href="#1-maccabees-15-21">21</a> <a href="#1-maccabees-15-22">22</a> <a href="#1-maccabees-15-23">23</a> <a href="#1-maccabees-15-24">24</a> <a href="#1-maccabees-15-25">25</a> <a href="#1-maccabees-15-26">26</a> <a href="#1-maccabees-15-27">27</a> <a href="#1-maccabees-15-28">28</a> <a href="#1-maccabees-15-29">29</a> <a href="#1-maccabees-15-30">30</a> <a href="#1-maccabees-15-31">31</a> <a href="#1-maccabees-15-32">32</a> <a href="#1-maccabees-15-33">33</a> <a href="#1-maccabees-15-34">34</a> <a href="#1-maccabees-15-35">35</a> <a href="#1-maccabees-15-36">36</a> <a href="#1-maccabees-15-37">37</a> <a href="#1-maccabees-15-38">38</a> <a href="#1-maccabees-15-39">39</a> <a href="#1-maccabees-15-40">40</a> <a href="#1-maccabees-15-41">41</a></p>
<p id="1-maccabees-15-1"><span class="verse-num">15:1</span> <span class="verse-body">et misit rex Antiochus filius Demetrii epistulas ab insulis maris Simoni sacerdoti et principi gentis Iudaeorum et universae genti</span></p>
<p id="1-maccabees-15-2"><span class="verse-num">15:2</span> <span class="verse-body">et erant continentes hunc modum rex Antiochus Simoni sacerdoti magno et genti Iudaeorum salutem</span></p>
<p id="1-maccabees-15-3"><span class="verse-num">15:3</span> <span class="verse-body">quoniam quidem pestilentes obtinuerunt regnum patrum nostrorum volo autem vindicare regnum et restituere illud sicut erat antea electum feci multitudinem exercitus et feci naves bellicas</span></p>
<p id="1-maccabees-15-4"><span class="verse-num">15:4</span> <span class="verse-body">volo autem procedere per regiones ut ulciscar in eos qui corruperunt regionem nostram et qui desolaverunt civitates multas in regno meo</span></p>
<p id="1-maccabees-15-5"><span class="verse-num">15:5</span> <span class="verse-body">nunc ergo statuo tibi omnes oblationes quas remiserunt tibi ante me reges et quaecumque alia dona remiserunt tibi</span></p>
<p id="1-maccabees-15-6"><span class="verse-num">15:6</span> <span class="verse-body">et permitto tibi facere percussuram proprii nomismatis in regione tua</span></p>
<p id="1-maccabees-15-7"><span class="verse-num">15:7</span> <span class="verse-body">Hierusalem autem sanctam esse et liberam et omnia arma quae fabricata sunt et praesidia quae struxisti quae tenes maneant tibi</span></p>
<p id="1-maccabees-15-8"><span class="verse-num">15:8</span> <span class="verse-body">[]</span></p>
<p id="1-maccabees-15-9"><span class="verse-num">15:9</span> <span class="verse-body">cum autem obtinuerimus regnum nostrum glorificabimus te et gentem tuam et templum gloria magna ita ut manifestetur gloria vestra in universa terra</span></p>
<p id="1-maccabees-15-10"><span class="verse-num">15:10</span> <span class="verse-body">anno centesimo septuagesimo quarto exiit Antiochus in terram patrum suorum et convenerunt ad eum omnis exercitus ita ut pauci relicti essent cum Tryfone</span></p>
<p id="1-maccabees-15-11"><span class="verse-num">15:11</span> <span class="verse-body">et insecutus est eum Antiochus rex et venit Doram fugiens per maritimam</span></p>
<p id="1-maccabees-15-12"><span class="verse-num">15:12</span> <span class="verse-body">sciebat enim quod congregata sunt in eum mala et reliquit eum exercitus</span></p>
<p id="1-maccabees-15-13"><span class="verse-num">15:13</span> <span class="verse-body">et adplicuit Antiochus super Doram cum centum viginti milibus virorum belligeratorum et octo milibus equitum</span></p>
<p id="1-maccabees-15-14"><span class="verse-num">15:14</span> <span class="verse-body">et circuivit civitatem et naves a mari accesserunt et vexabant civitatem a terra et mari et neminem sinebant egredi</span></p>
<p id="1-maccabees-15-15"><span class="verse-num">15:15</span> <span class="verse-body">venit autem Numenius et qui cum eo fuerant ab urbe Roma habentes epistulas regibus et regionibus scriptas in quibus continebantur haec</span></p>
<p id="1-maccabees-15-16"><span class="verse-num">15:16</span> <span class="verse-body">Lucius consul Romanorum Ptolomeo regi salutem</span></p>
<p id="1-maccabees-15-17"><span class="verse-num">15:17</span> <span class="verse-body">legati Iudaeorum venerunt ad nos amici nostri renovantes pristinam amicitiam et societatem missi a Simone principe sacerdotum et populo Iudaeorum</span></p>
<p id="1-maccabees-15-18"><span class="verse-num">15:18</span> <span class="verse-body">adtulerunt autem et clypeum aureum minarum mille</span></p>
<p id="1-maccabees-15-19"><span class="verse-num">15:19</span> <span class="verse-body">placuit itaque nobis scribere regibus et regionibus ut non inferant illis mala neque inpugnent eos et civitates eorum et regiones eorum et ut non ferant auxilium pugnantibus adversus eos</span></p>
<p id="1-maccabees-15-20"><span class="verse-num">15:20</span> <span class="verse-body">visum est autem nobis accipere ab eis clypeum</span></p>
<p id="1-maccabees-15-21"><span class="verse-num">15:21</span> <span class="verse-body">si qui ergo pestilentes refugerunt de regione ipsorum ad vos tradite eos Simoni principi sacerdotum ut vindicet in eos secundum legem suam</span></p>
<p id="1-maccabees-15-22"><span class="verse-num">15:22</span> <span class="verse-body">haec eadem scripta sunt Demetrio regi et Attalo et Arahae et Arsaci</span></p>
<p id="1-maccabees-15-23"><span class="verse-num">15:23</span> <span class="verse-body">et in omnes regiones et Samsamae et Spartanis et Delo et Mydo et Sicyone et Cariae et Samum et Pamphiliam et Lyciam et Alacarnasum et Rhodum et Faselida et Choo et Siden et Arado et Gortinam et Cnidum et Cyprum et Cyrenen</span></p>
<p id="1-maccabees-15-24"><span class="verse-num">15:24</span> <span class="verse-body">exemplum autem eorum scripserunt Simoni principi sacerdotum</span></p>
<p id="1-maccabees-15-25"><span class="verse-num">15:25</span> <span class="verse-body">Antiochus autem rex adplicuit castra in Dora secundo admovens ei semper manus et machinas faciens et conclusit Tryfonem ne procederet</span></p>
<p id="1-maccabees-15-26"><span class="verse-num">15:26</span> <span class="verse-body">et misit ei Simon duo milia virorum electorum in auxilium et argentum et aurum et vasa copiosa</span></p>
<p id="1-maccabees-15-27"><span class="verse-num">15:27</span> <span class="verse-body">et noluit ea accipere sed inrupit omnia quae pactus est cum eo antea et alienavit se ab eo</span></p>
<p id="1-maccabees-15-28"><span class="verse-num">15:28</span> <span class="verse-body">et misit ad eum Athenovium unum de amicis suis ut tractaret cum ipso dicens vos tenetis Ioppen et Gazaram et arcem quae est in Hierusalem civitates regni mei</span></p>
<p id="1-maccabees-15-29"><span class="verse-num">15:29</span> <span class="verse-body">fines earum desolastis et fecistis plagam magnam super terram et dominati estis per loca multa in regno meo</span></p>
<p id="1-maccabees-15-30"><span class="verse-num">15:30</span> <span class="verse-body">nunc ergo tradite civitates quas occupastis et tributa locorum quibus dominati estis extra fines Iudaeae</span></p>
<p id="1-maccabees-15-31"><span class="verse-num">15:31</span> <span class="verse-body">sin autem date pro illis quingenta talenta argenti et exterminii quod exterminastis et tributorum civitatium alia talenta quingenta sin autem veniemus et expugnabimus vos</span></p>
<p id="1-maccabees-15-32"><span class="verse-num">15:32</span> <span class="verse-body">et venit Athenovius amicus regis in Hierusalem et vidit gloriam Simonis et claritatem in auro et argento et adparatum copiosum et obstipuit et rettulit ei verba regis</span></p>
<p id="1-maccabees-15-33"><span class="verse-num">15:33</span> <span class="verse-body">et respondit Simon et dixit ei neque alienam terram sumpsimus neque aliena detinemus sed hereditatem patrum nostrorum quae ab inimicis nostris iniuste aliquo tempore possessa est</span></p>
<p id="1-maccabees-15-34"><span class="verse-num">15:34</span> <span class="verse-body">nos vero tempus habentes vindicamus hereditatem patrum nostrorum</span></p>
<p id="1-maccabees-15-35"><span class="verse-num">15:35</span> <span class="verse-body">nam de Ioppen et Gazara quae expostulas ipsi faciebant in populo plagam magnam et in regione nostra horum damus talenta centum et non respondit illi verbum</span></p>
<p id="1-maccabees-15-36"><span class="verse-num">15:36</span> <span class="verse-body">reversus autem cum ira ad regem renuntiavit ei verba ista et gloriam Simonis et universa quae vidit et iratus est rex ira magna</span></p>
<p id="1-maccabees-15-37"><span class="verse-num">15:37</span> <span class="verse-body">Tryfon autem fugit navi in Orthosiada</span></p>
<p id="1-maccabees-15-38"><span class="verse-num">15:38</span> <span class="verse-body">et constituit rex Cendebeum ducem maritimum et exercitum equitum et peditum dedit illi</span></p>
<p id="1-maccabees-15-39"><span class="verse-num">15:39</span> <span class="verse-body">et mandavit illi movere castra contra faciem Iudaeae et mandavit ei aedificare Caedronem et obstruere portas civitatis et debellare populum rex autem persequebatur Tryfonem</span></p>
<p id="1-maccabees-15-40"><span class="verse-num">15:40</span> <span class="verse-body">et pervenit Cendebeus Iamniam et coepit inritare plebem et conculcare Iudaeam et captivare populum et interficere et aedificare Caedronem</span></p>
<p id="1-maccabees-15-41"><span class="verse-num">15:41</span> <span class="verse-body">et conlocavit illic equites et exercitum ut egressi perambularent viam Iudaeae sicut constituit ei rex __________________________________________________________________</span></p>
<h2 id="1-maccabees-ch-16">Chapter 16</h2>
<p class="verses"><a href="#1-maccabees-16-1">1</a> <a href="#1-maccabees-16-2">2</a> <a href="#1-maccabees-16-3">3</a> <a href="#1-maccabees-16-4">4</a> <a href="#1-maccabees-16-5">5</a> <a href="#1-maccabees-16-6">6</a> <a href="#1-maccabees-16-7">7</a> <a href="#1-maccabees-16-8">8</a> <a href="#1-maccabees-16-9">9</a> <a href="#1-maccabees-16-10">10</a> <a href="#1-maccabees-16-11">11</a> <a href="#1-maccabees-16-12">12</a> <a href="#1-maccabees-16-13">13</a> <a href="#1-maccabees-16-14">14</a> <a href="#1-maccabees-16-15">15</a> <a href="#1-maccabees-16-16">16</a> <a href="#1-maccabees-16-17">17</a> <a href="#1-maccabees-16-18">18</a> <a href="#1-maccabees-16-19">19</a> <a href="#1-maccabees-16-20">20</a> <a href="#1-maccabees-16-21">21</a> <a href="#1-maccabees-16-22">22</a> <a href="#1-maccabees-16-23">23</a></p>
<p id="1-maccabees-16-1"><span class="verse-num">16:1</span> <span class="verse-body">et ascendit Iohannis de Gazaris et nuntiavit Simoni patri suo quae fecit Cendebeus</span></p>
<p id="1-maccabees-16-2"><span class="verse-num">16:2</span> <span class="verse-body">et vocavit Simon duos filios suos seniores Iudam et Iohannem et ait illis ego et fratres mei expugnavimus hostes Israhel ab adulescentia usque in hunc diem et prosperatum est in manibus nostris liberare Israhel aliquotiens</span></p>
<p id="1-maccabees-16-3"><span class="verse-num">16:3</span> <span class="verse-body">nunc autem senui sed estote loco meo et fratris mei et egressi pugnate pro gente nostra auxilium vero de caelo vobiscum sit</span></p>
<p id="1-maccabees-16-4"><span class="verse-num">16:4</span> <span class="verse-body">et elegit de regione viginti milia virorum belligeratorum et equites et profecti sunt ad Cendebeum et dormierunt in Modin</span></p>
<p id="1-maccabees-16-5"><span class="verse-num">16:5</span> <span class="verse-body">et surrexerunt mane et abierunt in campum et ecce exercitus copiosus in obviam illis peditum et equitum et fluvius torrens erat inter medium ipsorum</span></p>
<p id="1-maccabees-16-6"><span class="verse-num">16:6</span> <span class="verse-body">et admovit castra contra faciem eorum ipse et populus eius et vidit populum trepidantem ad transfretandum torrentem et transfretavit primus et viderunt eum viri et transierunt post eum</span></p>
<p id="1-maccabees-16-7"><span class="verse-num">16:7</span> <span class="verse-body">et divisit populum et equites in medio peditum erat autem equitatus adversariorum copiosus nimis</span></p>
<p id="1-maccabees-16-8"><span class="verse-num">16:8</span> <span class="verse-body">et exclamaverunt sacris tubis et in fugam conversus est Cendebeus et castra eius et ceciderunt ex eis multi vulnerati residui autem fugerunt in munitionem</span></p>
<p id="1-maccabees-16-9"><span class="verse-num">16:9</span> <span class="verse-body">tunc vulneratus est Iudas frater Iohannis Iohannes autem insecutus est eos donec venit Caedronam quam aedificavit</span></p>
<p id="1-maccabees-16-10"><span class="verse-num">16:10</span> <span class="verse-body">et fugerunt usque ad turres quae erant in agris Azoti et succendit eas igni et ceciderunt ex illis duo milia virorum et reversus est Iudaeam in pace</span></p>
<p id="1-maccabees-16-11"><span class="verse-num">16:11</span> <span class="verse-body">et Ptolomeus filius Abobi constitutus erat dux in campo Hiericho et habebat argentum et aurum multum</span></p>
<p id="1-maccabees-16-12"><span class="verse-num">16:12</span> <span class="verse-body">erat enim gener summi sacerdotis</span></p>
<p id="1-maccabees-16-13"><span class="verse-num">16:13</span> <span class="verse-body">et exaltatum est cor eius et volebat obtinere regionem et cogitabat dolum adversus Simonem et filios eius ut tolleret eos</span></p>
<p id="1-maccabees-16-14"><span class="verse-num">16:14</span> <span class="verse-body">Simon autem perambulans civitates quae erant in regione et sollicitudinem gerens earum descendit Hiericho ipse et Matthathias filius eius et Iudas anno centesimo septuagesimo septimo mense undecimo hic mensis sabath</span></p>
<p id="1-maccabees-16-15"><span class="verse-num">16:15</span> <span class="verse-body">et suscepit eos filius Abobi in munitiunculam quae vocatur Doch cum dolo quam aedificavit et fecit eis convivium magnum et abscondit illic viros</span></p>
<p id="1-maccabees-16-16"><span class="verse-num">16:16</span> <span class="verse-body">et cum inebriatus esset Simon et filii eius surrexit Ptolomeus cum suis et sumpserunt arma sua et intraverunt in convivium et occiderunt eum et duos filios eius et quosdam pueros eius</span></p>
<p id="1-maccabees-16-17"><span class="verse-num">16:17</span> <span class="verse-body">et fecit deceptionem magnam in Israhel et reddidit mala pro bonis</span></p>
<p id="1-maccabees-16-18"><span class="verse-num">16:18</span> <span class="verse-body">et scripsit haec Ptolomeus et misit regi ut mitteret ei exercitum in auxilium et traderet regionem et civitates eorum et tributa</span></p>
<p id="1-maccabees-16-19"><span class="verse-num">16:19</span> <span class="verse-body">et misit alios in Gazaram tollere Iohannem et tribunis misit epistulas ut venirent ad se et daret eis argentum et aurum et dona</span></p>
<p id="1-maccabees-16-20"><span class="verse-num">16:20</span> <span class="verse-body">et alios misit occupare Hierusalem et montem templi</span></p>
<p id="1-maccabees-16-21"><span class="verse-num">16:21</span> <span class="verse-body">et praecurrens quidam nuntiavit Iohanni in Gazara quia periit pater eius et fratres eius et quia misit te quoque interfici</span></p>
<p id="1-maccabees-16-22"><span class="verse-num">16:22</span> <span class="verse-body">ut audivit autem vehementer expavit et conprehendit viros qui venerant perdere eum et occidit eos cognovit enim quia quaerebant eum perdere</span></p>
<p id="1-maccabees-16-23"><span class="verse-num">16:23</span> <span class="verse-body">et cetera sermonum Iohannis et bellorum eius et bonarum virtutum quibus fortiter gessit et aedificii murorum quos struxit et rerum gestarum eius __________________________________________________________________</span></p>
