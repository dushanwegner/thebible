<h1>Mark</h1>
<p class="chapters"><a href="#mark-ch-1">1</a> <a href="#mark-ch-2">2</a> <a href="#mark-ch-3">3</a> <a href="#mark-ch-4">4</a> <a href="#mark-ch-5">5</a> <a href="#mark-ch-6">6</a> <a href="#mark-ch-7">7</a> <a href="#mark-ch-8">8</a> <a href="#mark-ch-9">9</a> <a href="#mark-ch-10">10</a> <a href="#mark-ch-11">11</a> <a href="#mark-ch-12">12</a> <a href="#mark-ch-13">13</a> <a href="#mark-ch-14">14</a> <a href="#mark-ch-15">15</a> <a href="#mark-ch-16">16</a></p>
<h2 id="mark-ch-1">Chapter 1</h2>
<p class="verses"><a href="#mark-1-1">1</a> <a href="#mark-1-2">2</a> <a href="#mark-1-3">3</a> <a href="#mark-1-4">4</a> <a href="#mark-1-5">5</a> <a href="#mark-1-6">6</a> <a href="#mark-1-7">7</a> <a href="#mark-1-8">8</a> <a href="#mark-1-9">9</a> <a href="#mark-1-10">10</a> <a href="#mark-1-11">11</a> <a href="#mark-1-12">12</a> <a href="#mark-1-13">13</a> <a href="#mark-1-14">14</a> <a href="#mark-1-15">15</a> <a href="#mark-1-16">16</a> <a href="#mark-1-17">17</a> <a href="#mark-1-18">18</a> <a href="#mark-1-19">19</a> <a href="#mark-1-20">20</a> <a href="#mark-1-21">21</a> <a href="#mark-1-22">22</a> <a href="#mark-1-23">23</a> <a href="#mark-1-24">24</a> <a href="#mark-1-25">25</a> <a href="#mark-1-26">26</a> <a href="#mark-1-27">27</a> <a href="#mark-1-28">28</a> <a href="#mark-1-29">29</a> <a href="#mark-1-30">30</a> <a href="#mark-1-31">31</a> <a href="#mark-1-32">32</a> <a href="#mark-1-33">33</a> <a href="#mark-1-34">34</a> <a href="#mark-1-35">35</a> <a href="#mark-1-36">36</a> <a href="#mark-1-37">37</a> <a href="#mark-1-38">38</a> <a href="#mark-1-39">39</a> <a href="#mark-1-40">40</a> <a href="#mark-1-41">41</a> <a href="#mark-1-42">42</a> <a href="#mark-1-43">43</a> <a href="#mark-1-44">44</a> <a href="#mark-1-45">45</a></p>
<p id="mark-1-1"><span class="verse-num">1:1</span> <span class="verse-body">initium evangelii Iesu Christi Filii Dei</span></p>
<p id="mark-1-2"><span class="verse-num">1:2</span> <span class="verse-body">sicut scriptum est in Esaia propheta ecce mitto angelum meum ante faciem tuam qui praeparabit viam tuam</span></p>
<p id="mark-1-3"><span class="verse-num">1:3</span> <span class="verse-body">vox clamantis in deserto parate viam Domini rectas facite semitas eius</span></p>
<p id="mark-1-4"><span class="verse-num">1:4</span> <span class="verse-body">fuit Iohannes in deserto baptizans et praedicans baptismum paenitentiae in remissionem peccatorum</span></p>
<p id="mark-1-5"><span class="verse-num">1:5</span> <span class="verse-body">et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua</span></p>
<p id="mark-1-6"><span class="verse-num">1:6</span> <span class="verse-body">et erat Iohannes vestitus pilis cameli et zona pellicia circa lumbos eius et lucustas et mel silvestre edebat</span></p>
<p id="mark-1-7"><span class="verse-num">1:7</span> <span class="verse-body">et praedicabat dicens venit fortior me post me cuius non sum dignus procumbens solvere corrigiam calciamentorum eius</span></p>
<p id="mark-1-8"><span class="verse-num">1:8</span> <span class="verse-body">ego baptizavi vos aqua ille vero baptizabit vos Spiritu Sancto</span></p>
<p id="mark-1-9"><span class="verse-num">1:9</span> <span class="verse-body">et factum est in diebus illis venit Iesus a Nazareth Galilaeae et baptizatus est in Iordane ab Iohanne</span></p>
<p id="mark-1-10"><span class="verse-num">1:10</span> <span class="verse-body">et statim ascendens de aqua vidit apertos caelos et Spiritum tamquam columbam descendentem et manentem in ipso</span></p>
<p id="mark-1-11"><span class="verse-num">1:11</span> <span class="verse-body">et vox facta est de caelis tu es Filius meus dilectus in te conplacui</span></p>
<p id="mark-1-12"><span class="verse-num">1:12</span> <span class="verse-body">et statim Spiritus expellit eum in desertum</span></p>
<p id="mark-1-13"><span class="verse-num">1:13</span> <span class="verse-body">et erat in deserto quadraginta diebus et quadraginta noctibus et temptabatur a Satana eratque cum bestiis et angeli ministrabant illi</span></p>
<p id="mark-1-14"><span class="verse-num">1:14</span> <span class="verse-body">postquam autem traditus est Iohannes venit Iesus in Galilaeam praedicans evangelium regni Dei</span></p>
<p id="mark-1-15"><span class="verse-num">1:15</span> <span class="verse-body">et dicens quoniam impletum est tempus et adpropinquavit regnum Dei paenitemini et credite evangelio</span></p>
<p id="mark-1-16"><span class="verse-num">1:16</span> <span class="verse-body">et praeteriens secus mare Galilaeae vidit Simonem et Andream fratrem eius mittentes retia in mare erant enim piscatores</span></p>
<p id="mark-1-17"><span class="verse-num">1:17</span> <span class="verse-body">et dixit eis Iesus venite post me et faciam vos fieri piscatores hominum</span></p>
<p id="mark-1-18"><span class="verse-num">1:18</span> <span class="verse-body">et protinus relictis retibus secuti sunt eum</span></p>
<p id="mark-1-19"><span class="verse-num">1:19</span> <span class="verse-body">et progressus inde pusillum vidit Iacobum Zebedaei et Iohannem fratrem eius et ipsos in navi conponentes retia</span></p>
<p id="mark-1-20"><span class="verse-num">1:20</span> <span class="verse-body">et statim vocavit illos et relicto patre suo Zebedaeo in navi cum mercennariis secuti sunt eum</span></p>
<p id="mark-1-21"><span class="verse-num">1:21</span> <span class="verse-body">et ingrediuntur Capharnaum et statim sabbatis ingressus synagogam docebat eos</span></p>
<p id="mark-1-22"><span class="verse-num">1:22</span> <span class="verse-body">et stupebant super doctrina eius erat enim docens eos quasi potestatem habens et non sicut scribae</span></p>
<p id="mark-1-23"><span class="verse-num">1:23</span> <span class="verse-body">et erat in synagoga eorum homo in spiritu inmundo et exclamavit</span></p>
<p id="mark-1-24"><span class="verse-num">1:24</span> <span class="verse-body">dicens quid nobis et tibi Iesu Nazarene venisti perdere nos scio qui sis Sanctus Dei</span></p>
<p id="mark-1-25"><span class="verse-num">1:25</span> <span class="verse-body">et comminatus est ei Iesus dicens obmutesce et exi de homine</span></p>
<p id="mark-1-26"><span class="verse-num">1:26</span> <span class="verse-body">et discerpens eum spiritus inmundus et exclamans voce magna exivit ab eo</span></p>
<p id="mark-1-27"><span class="verse-num">1:27</span> <span class="verse-body">et mirati sunt omnes ita ut conquirerent inter se dicentes quidnam est hoc quae doctrina haec nova quia in potestate et spiritibus inmundis imperat et oboediunt ei</span></p>
<p id="mark-1-28"><span class="verse-num">1:28</span> <span class="verse-body">et processit rumor eius statim in omnem regionem Galilaeae</span></p>
<p id="mark-1-29"><span class="verse-num">1:29</span> <span class="verse-body">et protinus egredientes de synagoga venerunt in domum Simonis et Andreae cum Iacobo et Iohanne</span></p>
<p id="mark-1-30"><span class="verse-num">1:30</span> <span class="verse-body">decumbebat autem socrus Simonis febricitans et statim dicunt ei de illa</span></p>
<p id="mark-1-31"><span class="verse-num">1:31</span> <span class="verse-body">et accedens elevavit eam adprehensa manu eius et continuo dimisit eam febris et ministrabat eis</span></p>
<p id="mark-1-32"><span class="verse-num">1:32</span> <span class="verse-body">vespere autem facto cum occidisset sol adferebant ad eum omnes male habentes et daemonia habentes</span></p>
<p id="mark-1-33"><span class="verse-num">1:33</span> <span class="verse-body">et erat omnis civitas congregata ad ianuam</span></p>
<p id="mark-1-34"><span class="verse-num">1:34</span> <span class="verse-body">et curavit multos qui vexabantur variis languoribus et daemonia multa eiciebat et non sinebat loqui ea quoniam sciebant eum</span></p>
<p id="mark-1-35"><span class="verse-num">1:35</span> <span class="verse-body">et diluculo valde surgens egressus abiit in desertum locum ibique orabat</span></p>
<p id="mark-1-36"><span class="verse-num">1:36</span> <span class="verse-body">et persecutus est eum Simon et qui cum illo erant</span></p>
<p id="mark-1-37"><span class="verse-num">1:37</span> <span class="verse-body">et cum invenissent eum dixerunt ei quia omnes quaerunt te</span></p>
<p id="mark-1-38"><span class="verse-num">1:38</span> <span class="verse-body">et ait illis eamus in proximos vicos et civitates ut et ibi praedicem ad hoc enim veni</span></p>
<p id="mark-1-39"><span class="verse-num">1:39</span> <span class="verse-body">et erat praedicans in synagogis eorum et omni Galilaea et daemonia eiciens</span></p>
<p id="mark-1-40"><span class="verse-num">1:40</span> <span class="verse-body">et venit ad eum leprosus deprecans eum et genu flexo dixit si vis potes me mundare</span></p>
<p id="mark-1-41"><span class="verse-num">1:41</span> <span class="verse-body">Iesus autem misertus eius extendit manum suam et tangens eum ait illi volo mundare</span></p>
<p id="mark-1-42"><span class="verse-num">1:42</span> <span class="verse-body">et cum dixisset statim discessit ab eo lepra et mundatus est</span></p>
<p id="mark-1-43"><span class="verse-num">1:43</span> <span class="verse-body">et comminatus ei statim eiecit illum</span></p>
<p id="mark-1-44"><span class="verse-num">1:44</span> <span class="verse-body">et dicit ei vide nemini dixeris sed vade ostende te principi sacerdotum et offer pro emundatione tua quae praecepit Moses in testimonium illis</span></p>
<p id="mark-1-45"><span class="verse-num">1:45</span> <span class="verse-body">at ille egressus coepit praedicare et diffamare sermonem ita ut iam non posset manifeste in civitatem introire sed foris in desertis locis esse et conveniebant ad eum undique</span></p>
<h2 id="mark-ch-2">Chapter 2</h2>
<p class="verses"><a href="#mark-2-1">1</a> <a href="#mark-2-2">2</a> <a href="#mark-2-3">3</a> <a href="#mark-2-4">4</a> <a href="#mark-2-5">5</a> <a href="#mark-2-6">6</a> <a href="#mark-2-7">7</a> <a href="#mark-2-8">8</a> <a href="#mark-2-9">9</a> <a href="#mark-2-10">10</a> <a href="#mark-2-11">11</a> <a href="#mark-2-12">12</a> <a href="#mark-2-13">13</a> <a href="#mark-2-14">14</a> <a href="#mark-2-15">15</a> <a href="#mark-2-16">16</a> <a href="#mark-2-17">17</a> <a href="#mark-2-18">18</a> <a href="#mark-2-19">19</a> <a href="#mark-2-20">20</a> <a href="#mark-2-21">21</a> <a href="#mark-2-22">22</a> <a href="#mark-2-23">23</a> <a href="#mark-2-24">24</a> <a href="#mark-2-25">25</a> <a href="#mark-2-26">26</a> <a href="#mark-2-27">27</a> <a href="#mark-2-28">28</a></p>
<p id="mark-2-1"><span class="verse-num">2:1</span> <span class="verse-body">et iterum intravit Capharnaum post dies</span></p>
<p id="mark-2-2"><span class="verse-num">2:2</span> <span class="verse-body">et auditum est quod in domo esset et convenerunt multi ita ut non caperet neque ad ianuam et loquebatur eis verbum</span></p>
<p id="mark-2-3"><span class="verse-num">2:3</span> <span class="verse-body">et venerunt ferentes ad eum paralyticum qui a quattuor portabatur</span></p>
<p id="mark-2-4"><span class="verse-num">2:4</span> <span class="verse-body">et cum non possent offerre eum illi prae turba nudaverunt tectum ubi erat et patefacientes submiserunt grabattum in quo paralyticus iacebat</span></p>
<p id="mark-2-5"><span class="verse-num">2:5</span> <span class="verse-body">cum vidisset autem Iesus fidem illorum ait paralytico fili dimittuntur tibi peccata</span></p>
<p id="mark-2-6"><span class="verse-num">2:6</span> <span class="verse-body">erant autem illic quidam de scribis sedentes et cogitantes in cordibus suis</span></p>
<p id="mark-2-7"><span class="verse-num">2:7</span> <span class="verse-body">quid hic sic loquitur blasphemat quis potest dimittere peccata nisi solus Deus</span></p>
<p id="mark-2-8"><span class="verse-num">2:8</span> <span class="verse-body">quo statim cognito Iesus spiritu suo quia sic cogitarent intra se dicit illis quid ista cogitatis in cordibus vestris</span></p>
<p id="mark-2-9"><span class="verse-num">2:9</span> <span class="verse-body">quid est facilius dicere paralytico dimittuntur tibi peccata an dicere surge et tolle grabattum tuum et ambula</span></p>
<p id="mark-2-10"><span class="verse-num">2:10</span> <span class="verse-body">ut autem sciatis quia potestatem habet Filius hominis in terra dimittendi peccata ait paralytico</span></p>
<p id="mark-2-11"><span class="verse-num">2:11</span> <span class="verse-body">tibi dico surge tolle grabattum tuum et vade in domum tuam</span></p>
<p id="mark-2-12"><span class="verse-num">2:12</span> <span class="verse-body">et statim ille surrexit et sublato grabatto abiit coram omnibus ita ut admirarentur omnes et honorificarent Deum dicentes quia numquam sic vidimus</span></p>
<p id="mark-2-13"><span class="verse-num">2:13</span> <span class="verse-body">et egressus est rursus ad mare omnisque turba veniebat ad eum et docebat eos</span></p>
<p id="mark-2-14"><span class="verse-num">2:14</span> <span class="verse-body">et cum praeteriret vidit Levin Alphei sedentem ad teloneum et ait illi sequere me et surgens secutus est eum</span></p>
<p id="mark-2-15"><span class="verse-num">2:15</span> <span class="verse-body">et factum est cum accumberet in domo illius multi publicani et peccatores simul discumbebant cum Iesu et discipulis eius erant enim multi qui et sequebantur eum</span></p>
<p id="mark-2-16"><span class="verse-num">2:16</span> <span class="verse-body">et scribae et Pharisaei videntes quia manducaret cum peccatoribus et publicanis dicebant discipulis eius quare cum publicanis et peccatoribus manducat et bibit magister vester</span></p>
<p id="mark-2-17"><span class="verse-num">2:17</span> <span class="verse-body">hoc audito Iesus ait illis non necesse habent sani medicum sed qui male habent non enim veni vocare iustos sed peccatores</span></p>
<p id="mark-2-18"><span class="verse-num">2:18</span> <span class="verse-body">et erant discipuli Iohannis et Pharisaei ieiunantes et veniunt et dicunt illi cur discipuli Iohannis et Pharisaeorum ieiunant tui autem discipuli non ieiunant</span></p>
<p id="mark-2-19"><span class="verse-num">2:19</span> <span class="verse-body">et ait illis Iesus numquid possunt filii nuptiarum quamdiu sponsus cum illis est ieiunare quanto tempore habent secum sponsum non possunt ieiunare</span></p>
<p id="mark-2-20"><span class="verse-num">2:20</span> <span class="verse-body">venient autem dies cum auferetur ab eis sponsus et tunc ieiunabunt in illa die</span></p>
<p id="mark-2-21"><span class="verse-num">2:21</span> <span class="verse-body">nemo adsumentum panni rudis adsuit vestimento veteri alioquin aufert supplementum novum a veteri et maior scissura fit</span></p>
<p id="mark-2-22"><span class="verse-num">2:22</span> <span class="verse-body">et nemo mittit vinum novellum in utres veteres alioquin disrumpet vinum utres et vinum effunditur et utres peribunt sed vinum novum in utres novos mitti debet</span></p>
<p id="mark-2-23"><span class="verse-num">2:23</span> <span class="verse-body">et factum est iterum cum sabbatis ambularet per sata et discipuli eius coeperunt praegredi et vellere spicas</span></p>
<p id="mark-2-24"><span class="verse-num">2:24</span> <span class="verse-body">Pharisaei autem dicebant ei ecce quid faciunt sabbatis quod non licet</span></p>
<p id="mark-2-25"><span class="verse-num">2:25</span> <span class="verse-body">et ait illis numquam legistis quid fecerit David quando necessitatem habuit et esuriit ipse et qui cum eo erant</span></p>
<p id="mark-2-26"><span class="verse-num">2:26</span> <span class="verse-body">quomodo introiit in domum Dei sub Abiathar principe sacerdotum et panes propositionis manducavit quos non licet manducare nisi sacerdotibus et dedit eis qui cum eo erant</span></p>
<p id="mark-2-27"><span class="verse-num">2:27</span> <span class="verse-body">et dicebat eis sabbatum propter hominem factum est et non homo propter sabbatum</span></p>
<p id="mark-2-28"><span class="verse-num">2:28</span> <span class="verse-body">itaque dominus est Filius hominis etiam sabbati</span></p>
<h2 id="mark-ch-3">Chapter 3</h2>
<p class="verses"><a href="#mark-3-1">1</a> <a href="#mark-3-2">2</a> <a href="#mark-3-3">3</a> <a href="#mark-3-4">4</a> <a href="#mark-3-5">5</a> <a href="#mark-3-6">6</a> <a href="#mark-3-7">7</a> <a href="#mark-3-8">8</a> <a href="#mark-3-9">9</a> <a href="#mark-3-10">10</a> <a href="#mark-3-11">11</a> <a href="#mark-3-12">12</a> <a href="#mark-3-13">13</a> <a href="#mark-3-14">14</a> <a href="#mark-3-15">15</a> <a href="#mark-3-16">16</a> <a href="#mark-3-17">17</a> <a href="#mark-3-18">18</a> <a href="#mark-3-19">19</a> <a href="#mark-3-20">20</a> <a href="#mark-3-21">21</a> <a href="#mark-3-22">22</a> <a href="#mark-3-23">23</a> <a href="#mark-3-24">24</a> <a href="#mark-3-25">25</a> <a href="#mark-3-26">26</a> <a href="#mark-3-27">27</a> <a href="#mark-3-28">28</a> <a href="#mark-3-29">29</a> <a href="#mark-3-30">30</a> <a href="#mark-3-31">31</a> <a href="#mark-3-32">32</a> <a href="#mark-3-33">33</a> <a href="#mark-3-34">34</a> <a href="#mark-3-35">35</a></p>
<p id="mark-3-1"><span class="verse-num">3:1</span> <span class="verse-body">et introivit iterum synagogam et erat ibi homo habens manum aridam</span></p>
<p id="mark-3-2"><span class="verse-num">3:2</span> <span class="verse-body">et observabant eum si sabbatis curaret ut accusarent illum</span></p>
<p id="mark-3-3"><span class="verse-num">3:3</span> <span class="verse-body">et ait homini habenti manum aridam surge in medium</span></p>
<p id="mark-3-4"><span class="verse-num">3:4</span> <span class="verse-body">et dicit eis licet sabbatis bene facere an male animam salvam facere an perdere at illi tacebant</span></p>
<p id="mark-3-5"><span class="verse-num">3:5</span> <span class="verse-body">et circumspiciens eos cum ira contristatus super caecitatem cordis eorum dicit homini extende manum tuam et extendit et restituta est manus illi</span></p>
<p id="mark-3-6"><span class="verse-num">3:6</span> <span class="verse-body">exeuntes autem statim Pharisaei cum Herodianis consilium faciebant adversus eum quomodo eum perderent</span></p>
<p id="mark-3-7"><span class="verse-num">3:7</span> <span class="verse-body">et Iesus cum discipulis suis secessit ad mare et multa turba a Galilaea et Iudaea secuta est eum</span></p>
<p id="mark-3-8"><span class="verse-num">3:8</span> <span class="verse-body">et ab Hierosolymis et ab Idumea et trans Iordanen et qui circa Tyrum et Sidonem multitudo magna audientes quae faciebat venerunt ad eum</span></p>
<p id="mark-3-9"><span class="verse-num">3:9</span> <span class="verse-body">et dixit discipulis suis ut navicula sibi deserviret propter turbam ne conprimerent eum</span></p>
<p id="mark-3-10"><span class="verse-num">3:10</span> <span class="verse-body">multos enim sanabat ita ut inruerent in eum ut illum tangerent quotquot habebant plagas</span></p>
<p id="mark-3-11"><span class="verse-num">3:11</span> <span class="verse-body">et spiritus inmundi cum illum videbant procidebant ei et clamabant dicentes</span></p>
<p id="mark-3-12"><span class="verse-num">3:12</span> <span class="verse-body">tu es Filius Dei et vehementer comminabatur eis ne manifestarent illum</span></p>
<p id="mark-3-13"><span class="verse-num">3:13</span> <span class="verse-body">et ascendens in montem vocavit ad se quos voluit ipse et venerunt ad eum</span></p>
<p id="mark-3-14"><span class="verse-num">3:14</span> <span class="verse-body">et fecit ut essent duodecim cum illo et ut mitteret eos praedicare</span></p>
<p id="mark-3-15"><span class="verse-num">3:15</span> <span class="verse-body">et dedit illis potestatem curandi infirmitates et eiciendi daemonia</span></p>
<p id="mark-3-16"><span class="verse-num">3:16</span> <span class="verse-body">et inposuit Simoni nomen Petrus</span></p>
<p id="mark-3-17"><span class="verse-num">3:17</span> <span class="verse-body">et Iacobum Zebedaei et Iohannem fratrem Iacobi et inposuit eis nomina Boanerges quod est Filii tonitrui</span></p>
<p id="mark-3-18"><span class="verse-num">3:18</span> <span class="verse-body">et Andream et Philippum et Bartholomeum et Mattheum et Thomam et Iacobum Alphei et Thaddeum et Simonem Cananeum</span></p>
<p id="mark-3-19"><span class="verse-num">3:19</span> <span class="verse-body">et Iudam Scarioth qui et tradidit illum</span></p>
<p id="mark-3-20"><span class="verse-num">3:20</span> <span class="verse-body">et veniunt ad domum et convenit iterum turba ita ut non possent neque panem manducare</span></p>
<p id="mark-3-21"><span class="verse-num">3:21</span> <span class="verse-body">et cum audissent sui exierunt tenere eum dicebant enim quoniam in furorem versus est</span></p>
<p id="mark-3-22"><span class="verse-num">3:22</span> <span class="verse-body">et scribae qui ab Hierosolymis descenderant dicebant quoniam Beelzebub habet et quia in principe daemonum eicit daemonia</span></p>
<p id="mark-3-23"><span class="verse-num">3:23</span> <span class="verse-body">et convocatis eis in parabolis dicebat illis quomodo potest Satanas Satanan eicere</span></p>
<p id="mark-3-24"><span class="verse-num">3:24</span> <span class="verse-body">et si regnum in se dividatur non potest stare regnum illud</span></p>
<p id="mark-3-25"><span class="verse-num">3:25</span> <span class="verse-body">et si domus super semet ipsam dispertiatur non poterit domus illa stare</span></p>
<p id="mark-3-26"><span class="verse-num">3:26</span> <span class="verse-body">et si Satanas consurrexit in semet ipsum dispertitus est et non potest stare sed finem habet</span></p>
<p id="mark-3-27"><span class="verse-num">3:27</span> <span class="verse-body">nemo potest vasa fortis ingressus in domum diripere nisi prius fortem alliget et tunc domum eius diripiet</span></p>
<p id="mark-3-28"><span class="verse-num">3:28</span> <span class="verse-body">amen dico vobis quoniam omnia dimittentur filiis hominum peccata et blasphemiae quibus blasphemaverint</span></p>
<p id="mark-3-29"><span class="verse-num">3:29</span> <span class="verse-body">qui autem blasphemaverit in Spiritum Sanctum non habet remissionem in aeternum sed reus erit aeterni delicti</span></p>
<p id="mark-3-30"><span class="verse-num">3:30</span> <span class="verse-body">quoniam dicebant spiritum inmundum habet</span></p>
<p id="mark-3-31"><span class="verse-num">3:31</span> <span class="verse-body">et veniunt mater eius et fratres et foris stantes miserunt ad eum vocantes eum</span></p>
<p id="mark-3-32"><span class="verse-num">3:32</span> <span class="verse-body">et sedebat circa eum turba et dicunt ei ecce mater tua et fratres tui foris quaerunt te</span></p>
<p id="mark-3-33"><span class="verse-num">3:33</span> <span class="verse-body">et respondens eis ait quae est mater mea et fratres mei</span></p>
<p id="mark-3-34"><span class="verse-num">3:34</span> <span class="verse-body">et circumspiciens eos qui in circuitu eius sedebant ait ecce mater mea et fratres mei</span></p>
<p id="mark-3-35"><span class="verse-num">3:35</span> <span class="verse-body">qui enim fecerit voluntatem Dei hic frater meus et soror mea et mater est</span></p>
<h2 id="mark-ch-4">Chapter 4</h2>
<p class="verses"><a href="#mark-4-1">1</a> <a href="#mark-4-2">2</a> <a href="#mark-4-3">3</a> <a href="#mark-4-4">4</a> <a href="#mark-4-5">5</a> <a href="#mark-4-6">6</a> <a href="#mark-4-7">7</a> <a href="#mark-4-8">8</a> <a href="#mark-4-9">9</a> <a href="#mark-4-10">10</a> <a href="#mark-4-11">11</a> <a href="#mark-4-12">12</a> <a href="#mark-4-13">13</a> <a href="#mark-4-14">14</a> <a href="#mark-4-15">15</a> <a href="#mark-4-16">16</a> <a href="#mark-4-17">17</a> <a href="#mark-4-18">18</a> <a href="#mark-4-19">19</a> <a href="#mark-4-20">20</a> <a href="#mark-4-21">21</a> <a href="#mark-4-22">22</a> <a href="#mark-4-23">23</a> <a href="#mark-4-24">24</a> <a href="#mark-4-25">25</a> <a href="#mark-4-26">26</a> <a href="#mark-4-27">27</a> <a href="#mark-4-28">28</a> <a href="#mark-4-29">29</a> <a href="#mark-4-30">30</a> <a href="#mark-4-31">31</a> <a href="#mark-4-32">32</a> <a href="#mark-4-33">33</a> <a href="#mark-4-34">34</a> <a href="#mark-4-35">35</a> <a href="#mark-4-36">36</a> <a href="#mark-4-37">37</a> <a href="#mark-4-38">38</a> <a href="#mark-4-39">39</a> <a href="#mark-4-40">40</a></p>
<p id="mark-4-1"><span class="verse-num">4:1</span> <span class="verse-body">et iterum coepit docere ad mare et congregata est ad eum turba multa ita ut in navem ascendens sederet in mari et omnis turba circa mare super terram erat</span></p>
<p id="mark-4-2"><span class="verse-num">4:2</span> <span class="verse-body">et docebat eos in parabolis multa et dicebat illis in doctrina sua</span></p>
<p id="mark-4-3"><span class="verse-num">4:3</span> <span class="verse-body">audite ecce exiit seminans ad seminandum</span></p>
<p id="mark-4-4"><span class="verse-num">4:4</span> <span class="verse-body">et dum seminat aliud cecidit circa viam et venerunt volucres et comederunt illud</span></p>
<p id="mark-4-5"><span class="verse-num">4:5</span> <span class="verse-body">aliud vero cecidit super petrosa ubi non habuit terram multam et statim exortum est quoniam non habebat altitudinem terrae</span></p>
<p id="mark-4-6"><span class="verse-num">4:6</span> <span class="verse-body">et quando exortus est sol exaestuavit et eo quod non haberet radicem exaruit</span></p>
<p id="mark-4-7"><span class="verse-num">4:7</span> <span class="verse-body">et aliud cecidit in spinas et ascenderunt spinae et offocaverunt illud et fructum non dedit</span></p>
<p id="mark-4-8"><span class="verse-num">4:8</span> <span class="verse-body">et aliud cecidit in terram bonam et dabat fructum ascendentem et crescentem et adferebat unum triginta et unum sexaginta et unum centum</span></p>
<p id="mark-4-9"><span class="verse-num">4:9</span> <span class="verse-body">et dicebat qui habet aures audiendi audiat</span></p>
<p id="mark-4-10"><span class="verse-num">4:10</span> <span class="verse-body">et cum esset singularis interrogaverunt eum hii qui cum eo erant cum duodecim parabolas</span></p>
<p id="mark-4-11"><span class="verse-num">4:11</span> <span class="verse-body">et dicebat eis vobis datum est mysterium regni Dei illis autem qui foris sunt in parabolis omnia fiunt</span></p>
<p id="mark-4-12"><span class="verse-num">4:12</span> <span class="verse-body">ut videntes videant et non videant et audientes audiant et non intellegant nequando convertantur et dimittantur eis peccata</span></p>
<p id="mark-4-13"><span class="verse-num">4:13</span> <span class="verse-body">et ait illis nescitis parabolam hanc et quomodo omnes parabolas cognoscetis</span></p>
<p id="mark-4-14"><span class="verse-num">4:14</span> <span class="verse-body">qui seminat verbum seminat</span></p>
<p id="mark-4-15"><span class="verse-num">4:15</span> <span class="verse-body">hii autem sunt qui circa viam ubi seminatur verbum et cum audierint confestim venit Satanas et aufert verbum quod seminatum est in corda eorum</span></p>
<p id="mark-4-16"><span class="verse-num">4:16</span> <span class="verse-body">et hii sunt similiter qui super petrosa seminantur qui cum audierint verbum statim cum gaudio accipiunt illud</span></p>
<p id="mark-4-17"><span class="verse-num">4:17</span> <span class="verse-body">et non habent radicem in se sed temporales sunt deinde orta tribulatione et persecutione propter verbum confestim scandalizantur</span></p>
<p id="mark-4-18"><span class="verse-num">4:18</span> <span class="verse-body">et alii sunt qui in spinis seminantur hii sunt qui verbum audiunt</span></p>
<p id="mark-4-19"><span class="verse-num">4:19</span> <span class="verse-body">et aerumnae saeculi et deceptio divitiarum et circa reliqua concupiscentiae introeuntes suffocant verbum et sine fructu efficitur</span></p>
<p id="mark-4-20"><span class="verse-num">4:20</span> <span class="verse-body">et hii sunt qui super terram bonam seminati sunt qui audiunt verbum et suscipiunt et fructificant unum triginta et unum sexaginta et unum centum</span></p>
<p id="mark-4-21"><span class="verse-num">4:21</span> <span class="verse-body">et dicebat illis numquid venit lucerna ut sub modio ponatur aut sub lecto nonne ut super candelabrum ponatur</span></p>
<p id="mark-4-22"><span class="verse-num">4:22</span> <span class="verse-body">non enim est aliquid absconditum quod non manifestetur nec factum est occultum sed ut in palam veniat</span></p>
<p id="mark-4-23"><span class="verse-num">4:23</span> <span class="verse-body">si quis habet aures audiendi audiat</span></p>
<p id="mark-4-24"><span class="verse-num">4:24</span> <span class="verse-body">et dicebat illis videte quid audiatis in qua mensura mensi fueritis remetietur vobis et adicietur vobis</span></p>
<p id="mark-4-25"><span class="verse-num">4:25</span> <span class="verse-body">qui enim habet dabitur illi et qui non habet etiam quod habet auferetur ab illo</span></p>
<p id="mark-4-26"><span class="verse-num">4:26</span> <span class="verse-body">et dicebat sic est regnum Dei quemadmodum si homo iaciat sementem in terram</span></p>
<p id="mark-4-27"><span class="verse-num">4:27</span> <span class="verse-body">et dormiat et exsurgat nocte ac die et semen germinet et increscat dum nescit ille</span></p>
<p id="mark-4-28"><span class="verse-num">4:28</span> <span class="verse-body">ultro enim terra fructificat primum herbam deinde spicam deinde plenum frumentum in spica</span></p>
<p id="mark-4-29"><span class="verse-num">4:29</span> <span class="verse-body">et cum se produxerit fructus statim mittit falcem quoniam adest messis</span></p>
<p id="mark-4-30"><span class="verse-num">4:30</span> <span class="verse-body">et dicebat cui adsimilabimus regnum Dei aut cui parabolae conparabimus illud</span></p>
<p id="mark-4-31"><span class="verse-num">4:31</span> <span class="verse-body">sicut granum sinapis quod cum seminatum fuerit in terra minus est omnibus seminibus quae sunt in terra</span></p>
<p id="mark-4-32"><span class="verse-num">4:32</span> <span class="verse-body">et cum seminatum fuerit ascendit et fit maius omnibus holeribus et facit ramos magnos ita ut possint sub umbra eius aves caeli habitare</span></p>
<p id="mark-4-33"><span class="verse-num">4:33</span> <span class="verse-body">et talibus multis parabolis loquebatur eis verbum prout poterant audire</span></p>
<p id="mark-4-34"><span class="verse-num">4:34</span> <span class="verse-body">sine parabola autem non loquebatur eis seorsum autem discipulis suis disserebat omnia</span></p>
<p id="mark-4-35"><span class="verse-num">4:35</span> <span class="verse-body">et ait illis illa die cum sero esset factum transeamus contra</span></p>
<p id="mark-4-36"><span class="verse-num">4:36</span> <span class="verse-body">et dimittentes turbam adsumunt eum ita ut erat in navi et aliae naves erant cum illo</span></p>
<p id="mark-4-37"><span class="verse-num">4:37</span> <span class="verse-body">et facta est procella magna venti et fluctus mittebat in navem ita ut impleretur navis</span></p>
<p id="mark-4-38"><span class="verse-num">4:38</span> <span class="verse-body">et erat ipse in puppi supra cervical dormiens et excitant eum et dicunt ei magister non ad te pertinet quia perimus</span></p>
<p id="mark-4-39"><span class="verse-num">4:39</span> <span class="verse-body">et exsurgens comminatus est vento et dixit mari tace obmutesce et cessavit ventus et facta est tranquillitas magna</span></p>
<p id="mark-4-40"><span class="verse-num">4:40</span> <span class="verse-body">et ait illis quid timidi estis necdum habetis fidem et timuerunt magno timore et dicebant ad alterutrum quis putas est iste quia et ventus et mare oboediunt ei</span></p>
<h2 id="mark-ch-5">Chapter 5</h2>
<p class="verses"><a href="#mark-5-1">1</a> <a href="#mark-5-2">2</a> <a href="#mark-5-3">3</a> <a href="#mark-5-4">4</a> <a href="#mark-5-5">5</a> <a href="#mark-5-6">6</a> <a href="#mark-5-7">7</a> <a href="#mark-5-8">8</a> <a href="#mark-5-9">9</a> <a href="#mark-5-10">10</a> <a href="#mark-5-11">11</a> <a href="#mark-5-12">12</a> <a href="#mark-5-13">13</a> <a href="#mark-5-14">14</a> <a href="#mark-5-15">15</a> <a href="#mark-5-16">16</a> <a href="#mark-5-17">17</a> <a href="#mark-5-18">18</a> <a href="#mark-5-19">19</a> <a href="#mark-5-20">20</a> <a href="#mark-5-21">21</a> <a href="#mark-5-22">22</a> <a href="#mark-5-23">23</a> <a href="#mark-5-24">24</a> <a href="#mark-5-25">25</a> <a href="#mark-5-26">26</a> <a href="#mark-5-27">27</a> <a href="#mark-5-28">28</a> <a href="#mark-5-29">29</a> <a href="#mark-5-30">30</a> <a href="#mark-5-31">31</a> <a href="#mark-5-32">32</a> <a href="#mark-5-33">33</a> <a href="#mark-5-34">34</a> <a href="#mark-5-35">35</a> <a href="#mark-5-36">36</a> <a href="#mark-5-37">37</a> <a href="#mark-5-38">38</a> <a href="#mark-5-39">39</a> <a href="#mark-5-40">40</a> <a href="#mark-5-41">41</a> <a href="#mark-5-42">42</a> <a href="#mark-5-43">43</a></p>
<p id="mark-5-1"><span class="verse-num">5:1</span> <span class="verse-body">et venerunt trans fretum maris in regionem Gerasenorum</span></p>
<p id="mark-5-2"><span class="verse-num">5:2</span> <span class="verse-body">et exeunti ei de navi statim occurrit ei de monumentis homo in spiritu inmundo</span></p>
<p id="mark-5-3"><span class="verse-num">5:3</span> <span class="verse-body">qui domicilium habebat in monumentis et neque catenis iam quisquam eum poterat ligare</span></p>
<p id="mark-5-4"><span class="verse-num">5:4</span> <span class="verse-body">quoniam saepe conpedibus et catenis vinctus disrupisset catenas et conpedes comminuisset et nemo poterat eum domare</span></p>
<p id="mark-5-5"><span class="verse-num">5:5</span> <span class="verse-body">et semper nocte ac die in monumentis et in montibus erat clamans et concidens se lapidibus</span></p>
<p id="mark-5-6"><span class="verse-num">5:6</span> <span class="verse-body">videns autem Iesum a longe cucurrit et adoravit eum</span></p>
<p id="mark-5-7"><span class="verse-num">5:7</span> <span class="verse-body">et clamans voce magna dicit quid mihi et tibi Iesu Fili Dei summi adiuro te per Deum ne me torqueas</span></p>
<p id="mark-5-8"><span class="verse-num">5:8</span> <span class="verse-body">dicebat enim illi exi spiritus inmunde ab homine</span></p>
<p id="mark-5-9"><span class="verse-num">5:9</span> <span class="verse-body">et interrogabat eum quod tibi nomen est et dicit ei Legio nomen mihi est quia multi sumus</span></p>
<p id="mark-5-10"><span class="verse-num">5:10</span> <span class="verse-body">et deprecabatur eum multum ne se expelleret extra regionem</span></p>
<p id="mark-5-11"><span class="verse-num">5:11</span> <span class="verse-body">erat autem ibi circa montem grex porcorum magnus pascens</span></p>
<p id="mark-5-12"><span class="verse-num">5:12</span> <span class="verse-body">et deprecabantur eum spiritus dicentes mitte nos in porcos ut in eos introeamus</span></p>
<p id="mark-5-13"><span class="verse-num">5:13</span> <span class="verse-body">et concessit eis statim Iesus et exeuntes spiritus inmundi introierunt in porcos et magno impetu grex praecipitatus est in mare ad duo milia et suffocati sunt in mare</span></p>
<p id="mark-5-14"><span class="verse-num">5:14</span> <span class="verse-body">qui autem pascebant eos fugerunt et nuntiaverunt in civitatem et in agros et egressi sunt videre quid esset facti</span></p>
<p id="mark-5-15"><span class="verse-num">5:15</span> <span class="verse-body">et veniunt ad Iesum et vident illum qui a daemonio vexabatur sedentem vestitum et sanae mentis et timuerunt</span></p>
<p id="mark-5-16"><span class="verse-num">5:16</span> <span class="verse-body">et narraverunt illis qui viderant qualiter factum esset ei qui daemonium habuerat et de porcis</span></p>
<p id="mark-5-17"><span class="verse-num">5:17</span> <span class="verse-body">et rogare eum coeperunt ut discederet de finibus eorum</span></p>
<p id="mark-5-18"><span class="verse-num">5:18</span> <span class="verse-body">cumque ascenderet navem coepit illum deprecari qui daemonio vexatus fuerat ut esset cum illo</span></p>
<p id="mark-5-19"><span class="verse-num">5:19</span> <span class="verse-body">et non admisit eum sed ait illi vade in domum tuam ad tuos et adnuntia illis quanta tibi Dominus fecerit et misertus sit tui</span></p>
<p id="mark-5-20"><span class="verse-num">5:20</span> <span class="verse-body">et abiit et coepit praedicare in Decapoli quanta sibi fecisset Iesus et omnes mirabantur</span></p>
<p id="mark-5-21"><span class="verse-num">5:21</span> <span class="verse-body">et cum transcendisset Iesus in navi rursus trans fretum convenit turba multa ad illum et erat circa mare</span></p>
<p id="mark-5-22"><span class="verse-num">5:22</span> <span class="verse-body">et venit quidam de archisynagogis nomine Iairus et videns eum procidit ad pedes eius</span></p>
<p id="mark-5-23"><span class="verse-num">5:23</span> <span class="verse-body">et deprecabatur eum multum dicens quoniam filia mea in extremis est veni inpone manus super eam ut salva sit et vivat</span></p>
<p id="mark-5-24"><span class="verse-num">5:24</span> <span class="verse-body">et abiit cum illo et sequebatur eum turba multa et conprimebant illum</span></p>
<p id="mark-5-25"><span class="verse-num">5:25</span> <span class="verse-body">et mulier quae erat in profluvio sanguinis annis duodecim</span></p>
<p id="mark-5-26"><span class="verse-num">5:26</span> <span class="verse-body">et fuerat multa perpessa a conpluribus medicis et erogaverat omnia sua nec quicquam profecerat sed magis deterius habebat</span></p>
<p id="mark-5-27"><span class="verse-num">5:27</span> <span class="verse-body">cum audisset de Iesu venit in turba retro et tetigit vestimentum eius</span></p>
<p id="mark-5-28"><span class="verse-num">5:28</span> <span class="verse-body">dicebat enim quia si vel vestimentum eius tetigero salva ero</span></p>
<p id="mark-5-29"><span class="verse-num">5:29</span> <span class="verse-body">et confestim siccatus est fons sanguinis eius et sensit corpore quod sanata esset a plaga</span></p>
<p id="mark-5-30"><span class="verse-num">5:30</span> <span class="verse-body">et statim Iesus cognoscens in semet ipso virtutem quae exierat de eo conversus ad turbam aiebat quis tetigit vestimenta mea</span></p>
<p id="mark-5-31"><span class="verse-num">5:31</span> <span class="verse-body">et dicebant ei discipuli sui vides turbam conprimentem te et dicis quis me tetigit</span></p>
<p id="mark-5-32"><span class="verse-num">5:32</span> <span class="verse-body">et circumspiciebat videre eam quae hoc fecerat</span></p>
<p id="mark-5-33"><span class="verse-num">5:33</span> <span class="verse-body">mulier autem timens et tremens sciens quod factum esset in se venit et procidit ante eum et dixit ei omnem veritatem</span></p>
<p id="mark-5-34"><span class="verse-num">5:34</span> <span class="verse-body">ille autem dixit ei filia fides tua te salvam fecit vade in pace et esto sana a plaga tua</span></p>
<p id="mark-5-35"><span class="verse-num">5:35</span> <span class="verse-body">adhuc eo loquente veniunt ab archisynagogo dicentes quia filia tua mortua est quid ultra vexas magistrum</span></p>
<p id="mark-5-36"><span class="verse-num">5:36</span> <span class="verse-body">Iesus autem verbo quod dicebatur audito ait archisynagogo noli timere tantummodo crede</span></p>
<p id="mark-5-37"><span class="verse-num">5:37</span> <span class="verse-body">et non admisit quemquam sequi se nisi Petrum et Iacobum et Iohannem fratrem Iacobi</span></p>
<p id="mark-5-38"><span class="verse-num">5:38</span> <span class="verse-body">et veniunt in domum archisynagogi et videt tumultum et flentes et heiulantes multum</span></p>
<p id="mark-5-39"><span class="verse-num">5:39</span> <span class="verse-body">et ingressus ait eis quid turbamini et ploratis puella non est mortua sed dormit</span></p>
<p id="mark-5-40"><span class="verse-num">5:40</span> <span class="verse-body">et inridebant eum ipse vero eiectis omnibus adsumit patrem et matrem puellae et qui secum erant et ingreditur ubi erat puella iacens</span></p>
<p id="mark-5-41"><span class="verse-num">5:41</span> <span class="verse-body">et tenens manum puellae ait illi talitha cumi quod est interpretatum puella tibi dico surge</span></p>
<p id="mark-5-42"><span class="verse-num">5:42</span> <span class="verse-body">et confestim surrexit puella et ambulabat erat autem annorum duodecim et obstipuerunt stupore maximo</span></p>
<p id="mark-5-43"><span class="verse-num">5:43</span> <span class="verse-body">et praecepit illis vehementer ut nemo id sciret et dixit dari illi manducare</span></p>
<h2 id="mark-ch-6">Chapter 6</h2>
<p class="verses"><a href="#mark-6-1">1</a> <a href="#mark-6-2">2</a> <a href="#mark-6-3">3</a> <a href="#mark-6-4">4</a> <a href="#mark-6-5">5</a> <a href="#mark-6-6">6</a> <a href="#mark-6-7">7</a> <a href="#mark-6-8">8</a> <a href="#mark-6-9">9</a> <a href="#mark-6-10">10</a> <a href="#mark-6-11">11</a> <a href="#mark-6-12">12</a> <a href="#mark-6-13">13</a> <a href="#mark-6-14">14</a> <a href="#mark-6-15">15</a> <a href="#mark-6-16">16</a> <a href="#mark-6-17">17</a> <a href="#mark-6-18">18</a> <a href="#mark-6-19">19</a> <a href="#mark-6-20">20</a> <a href="#mark-6-21">21</a> <a href="#mark-6-22">22</a> <a href="#mark-6-23">23</a> <a href="#mark-6-24">24</a> <a href="#mark-6-25">25</a> <a href="#mark-6-26">26</a> <a href="#mark-6-27">27</a> <a href="#mark-6-28">28</a> <a href="#mark-6-29">29</a> <a href="#mark-6-30">30</a> <a href="#mark-6-31">31</a> <a href="#mark-6-32">32</a> <a href="#mark-6-33">33</a> <a href="#mark-6-34">34</a> <a href="#mark-6-35">35</a> <a href="#mark-6-36">36</a> <a href="#mark-6-37">37</a> <a href="#mark-6-38">38</a> <a href="#mark-6-39">39</a> <a href="#mark-6-40">40</a> <a href="#mark-6-41">41</a> <a href="#mark-6-42">42</a> <a href="#mark-6-43">43</a> <a href="#mark-6-44">44</a> <a href="#mark-6-45">45</a> <a href="#mark-6-46">46</a> <a href="#mark-6-47">47</a> <a href="#mark-6-48">48</a> <a href="#mark-6-49">49</a> <a href="#mark-6-50">50</a> <a href="#mark-6-51">51</a> <a href="#mark-6-52">52</a> <a href="#mark-6-53">53</a> <a href="#mark-6-54">54</a> <a href="#mark-6-55">55</a> <a href="#mark-6-56">56</a></p>
<p id="mark-6-1"><span class="verse-num">6:1</span> <span class="verse-body">et egressus inde abiit in patriam suam et sequebantur illum discipuli sui</span></p>
<p id="mark-6-2"><span class="verse-num">6:2</span> <span class="verse-body">et facto sabbato coepit in synagoga docere et multi audientes admirabantur in doctrina eius dicentes unde huic haec omnia et quae est sapientia quae data est illi et virtutes tales quae per manus eius efficiuntur</span></p>
<p id="mark-6-3"><span class="verse-num">6:3</span> <span class="verse-body">nonne iste est faber filius Mariae frater Iacobi et Ioseph et Iudae et Simonis nonne et sorores eius hic nobiscum sunt et scandalizabantur in illo</span></p>
<p id="mark-6-4"><span class="verse-num">6:4</span> <span class="verse-body">et dicebat eis Iesus quia non est propheta sine honore nisi in patria sua et in cognatione sua et in domo sua</span></p>
<p id="mark-6-5"><span class="verse-num">6:5</span> <span class="verse-body">et non poterat ibi virtutem ullam facere nisi paucos infirmos inpositis manibus curavit</span></p>
<p id="mark-6-6"><span class="verse-num">6:6</span> <span class="verse-body">et mirabatur propter incredulitatem eorum</span></p>
<p id="mark-6-7"><span class="verse-num">6:7</span> <span class="verse-body">et circumibat castella in circuitu docens et convocavit duodecim et coepit eos mittere binos et dabat illis potestatem spirituum inmundorum</span></p>
<p id="mark-6-8"><span class="verse-num">6:8</span> <span class="verse-body">et praecepit eis ne quid tollerent in via nisi virgam tantum non peram non panem neque in zona aes</span></p>
<p id="mark-6-9"><span class="verse-num">6:9</span> <span class="verse-body">sed calciatos sandaliis et ne induerentur duabus tunicis</span></p>
<p id="mark-6-10"><span class="verse-num">6:10</span> <span class="verse-body">et dicebat eis quocumque introieritis in domum illic manete donec exeatis inde</span></p>
<p id="mark-6-11"><span class="verse-num">6:11</span> <span class="verse-body">et quicumque non receperint vos nec audierint vos exeuntes inde excutite pulverem de pedibus vestris in testimonium illis</span></p>
<p id="mark-6-12"><span class="verse-num">6:12</span> <span class="verse-body">et exeuntes praedicabant ut paenitentiam agerent</span></p>
<p id="mark-6-13"><span class="verse-num">6:13</span> <span class="verse-body">et daemonia multa eiciebant et unguebant oleo multos aegrotos et sanabant</span></p>
<p id="mark-6-14"><span class="verse-num">6:14</span> <span class="verse-body">et audivit Herodes rex manifestum enim factum est nomen eius et dicebat quia Iohannes Baptista resurrexit a mortuis et propterea inoperantur virtutes in illo</span></p>
<p id="mark-6-15"><span class="verse-num">6:15</span> <span class="verse-body">alii autem dicebant quia Helias est alii vero dicebant propheta est quasi unus ex prophetis</span></p>
<p id="mark-6-16"><span class="verse-num">6:16</span> <span class="verse-body">quo audito Herodes ait quem ego decollavi Iohannem hic a mortuis resurrexit</span></p>
<p id="mark-6-17"><span class="verse-num">6:17</span> <span class="verse-body">ipse enim Herodes misit ac tenuit Iohannem et vinxit eum in carcere propter Herodiadem uxorem Philippi fratris sui quia duxerat eam</span></p>
<p id="mark-6-18"><span class="verse-num">6:18</span> <span class="verse-body">dicebat enim Iohannes Herodi non licet tibi habere uxorem fratris tui</span></p>
<p id="mark-6-19"><span class="verse-num">6:19</span> <span class="verse-body">Herodias autem insidiabatur illi et volebat occidere eum nec poterat</span></p>
<p id="mark-6-20"><span class="verse-num">6:20</span> <span class="verse-body">Herodes enim metuebat Iohannem sciens eum virum iustum et sanctum et custodiebat eum et audito eo multa faciebat et libenter eum audiebat</span></p>
<p id="mark-6-21"><span class="verse-num">6:21</span> <span class="verse-body">et cum dies oportunus accidisset Herodes natalis sui cenam fecit principibus et tribunis et primis Galilaeae</span></p>
<p id="mark-6-22"><span class="verse-num">6:22</span> <span class="verse-body">cumque introisset filia ipsius Herodiadis et saltasset et placuisset Herodi simulque recumbentibus rex ait puellae pete a me quod vis et dabo tibi</span></p>
<p id="mark-6-23"><span class="verse-num">6:23</span> <span class="verse-body">et iuravit illi quia quicquid petieris dabo tibi licet dimidium regni mei</span></p>
<p id="mark-6-24"><span class="verse-num">6:24</span> <span class="verse-body">quae cum exisset dixit matri suae quid petam et illa dixit caput Iohannis Baptistae</span></p>
<p id="mark-6-25"><span class="verse-num">6:25</span> <span class="verse-body">cumque introisset statim cum festinatione ad regem petivit dicens volo ut protinus des mihi in disco caput Iohannis Baptistae</span></p>
<p id="mark-6-26"><span class="verse-num">6:26</span> <span class="verse-body">et contristatus rex propter iusiurandum et propter simul recumbentes noluit eam contristare</span></p>
<p id="mark-6-27"><span class="verse-num">6:27</span> <span class="verse-body">sed misso speculatore praecepit adferri caput eius in disco et decollavit eum in carcere</span></p>
<p id="mark-6-28"><span class="verse-num">6:28</span> <span class="verse-body">et adtulit caput eius in disco et dedit illud puellae et puella dedit matri suae</span></p>
<p id="mark-6-29"><span class="verse-num">6:29</span> <span class="verse-body">quo audito discipuli eius venerunt et tulerunt corpus eius et posuerunt illud in monumento</span></p>
<p id="mark-6-30"><span class="verse-num">6:30</span> <span class="verse-body">et convenientes apostoli ad Iesum renuntiaverunt illi omnia quae egerant et docuerant</span></p>
<p id="mark-6-31"><span class="verse-num">6:31</span> <span class="verse-body">et ait illis venite seorsum in desertum locum et requiescite pusillum erant enim qui veniebant et rediebant multi et nec manducandi spatium habebant</span></p>
<p id="mark-6-32"><span class="verse-num">6:32</span> <span class="verse-body">et ascendentes in navi abierunt in desertum locum seorsum</span></p>
<p id="mark-6-33"><span class="verse-num">6:33</span> <span class="verse-body">et viderunt eos abeuntes et cognoverunt multi et pedestre et de omnibus civitatibus concurrerunt illuc et praevenerunt eos</span></p>
<p id="mark-6-34"><span class="verse-num">6:34</span> <span class="verse-body">et exiens vidit multam turbam Iesus et misertus est super eos quia erant sicut oves non habentes pastorem et coepit docere illos multa</span></p>
<p id="mark-6-35"><span class="verse-num">6:35</span> <span class="verse-body">et cum iam hora multa fieret accesserunt discipuli eius dicentes desertus est locus hic et iam hora praeterivit</span></p>
<p id="mark-6-36"><span class="verse-num">6:36</span> <span class="verse-body">dimitte illos ut euntes in proximas villas et vicos emant sibi cibos quos manducent</span></p>
<p id="mark-6-37"><span class="verse-num">6:37</span> <span class="verse-body">et respondens ait illis date illis manducare et dixerunt ei euntes emamus denariis ducentis panes et dabimus eis manducare</span></p>
<p id="mark-6-38"><span class="verse-num">6:38</span> <span class="verse-body">et dicit eis quot panes habetis ite et videte et cum cognovissent dicunt quinque et duos pisces</span></p>
<p id="mark-6-39"><span class="verse-num">6:39</span> <span class="verse-body">et praecepit illis ut accumbere facerent omnes secundum contubernia super viride faenum</span></p>
<p id="mark-6-40"><span class="verse-num">6:40</span> <span class="verse-body">et discubuerunt in partes per centenos et per quinquagenos</span></p>
<p id="mark-6-41"><span class="verse-num">6:41</span> <span class="verse-body">et acceptis quinque panibus et duobus piscibus intuens in caelum benedixit et fregit panes et dedit discipulis suis ut ponerent ante eos et duos pisces divisit omnibus</span></p>
<p id="mark-6-42"><span class="verse-num">6:42</span> <span class="verse-body">et manducaverunt omnes et saturati sunt</span></p>
<p id="mark-6-43"><span class="verse-num">6:43</span> <span class="verse-body">et sustulerunt reliquias fragmentorum duodecim cofinos plenos et de piscibus</span></p>
<p id="mark-6-44"><span class="verse-num">6:44</span> <span class="verse-body">erant autem qui manducaverunt quinque milia virorum</span></p>
<p id="mark-6-45"><span class="verse-num">6:45</span> <span class="verse-body">et statim coegit discipulos suos ascendere navem ut praecederent eum trans fretum ad Bethsaidam dum ipse dimitteret populum</span></p>
<p id="mark-6-46"><span class="verse-num">6:46</span> <span class="verse-body">et cum dimisisset eos abiit in montem orare</span></p>
<p id="mark-6-47"><span class="verse-num">6:47</span> <span class="verse-body">et cum sero esset erat navis in medio mari et ipse solus in terra</span></p>
<p id="mark-6-48"><span class="verse-num">6:48</span> <span class="verse-body">et videns eos laborantes in remigando erat enim ventus contrarius eis et circa quartam vigiliam noctis venit ad eos ambulans super mare et volebat praeterire eos</span></p>
<p id="mark-6-49"><span class="verse-num">6:49</span> <span class="verse-body">at illi ut viderunt eum ambulantem super mare putaverunt fantasma esse et exclamaverunt</span></p>
<p id="mark-6-50"><span class="verse-num">6:50</span> <span class="verse-body">omnes enim eum viderunt et conturbati sunt et statim locutus est cum eis et dixit illis confidite ego sum nolite timere</span></p>
<p id="mark-6-51"><span class="verse-num">6:51</span> <span class="verse-body">et ascendit ad illos in navem et cessavit ventus et plus magis intra se stupebant</span></p>
<p id="mark-6-52"><span class="verse-num">6:52</span> <span class="verse-body">non enim intellexerant de panibus erat enim cor illorum obcaecatum</span></p>
<p id="mark-6-53"><span class="verse-num">6:53</span> <span class="verse-body">et cum transfretassent pervenerunt in terram Gennesareth et adplicuerunt</span></p>
<p id="mark-6-54"><span class="verse-num">6:54</span> <span class="verse-body">cumque egressi essent de navi continuo cognoverunt eum</span></p>
<p id="mark-6-55"><span class="verse-num">6:55</span> <span class="verse-body">et percurrentes universam regionem illam coeperunt in grabattis eos qui se male habebant circumferre ubi audiebant eum esse</span></p>
<p id="mark-6-56"><span class="verse-num">6:56</span> <span class="verse-body">et quocumque introibat in vicos vel in villas aut civitates in plateis ponebant infirmos et deprecabantur eum ut vel fimbriam vestimenti eius tangerent et quotquot tangebant eum salvi fiebant</span></p>
<h2 id="mark-ch-7">Chapter 7</h2>
<p class="verses"><a href="#mark-7-1">1</a> <a href="#mark-7-2">2</a> <a href="#mark-7-3">3</a> <a href="#mark-7-4">4</a> <a href="#mark-7-5">5</a> <a href="#mark-7-6">6</a> <a href="#mark-7-7">7</a> <a href="#mark-7-8">8</a> <a href="#mark-7-9">9</a> <a href="#mark-7-10">10</a> <a href="#mark-7-11">11</a> <a href="#mark-7-12">12</a> <a href="#mark-7-13">13</a> <a href="#mark-7-14">14</a> <a href="#mark-7-15">15</a> <a href="#mark-7-16">16</a> <a href="#mark-7-17">17</a> <a href="#mark-7-18">18</a> <a href="#mark-7-19">19</a> <a href="#mark-7-20">20</a> <a href="#mark-7-21">21</a> <a href="#mark-7-22">22</a> <a href="#mark-7-23">23</a> <a href="#mark-7-24">24</a> <a href="#mark-7-25">25</a> <a href="#mark-7-26">26</a> <a href="#mark-7-27">27</a> <a href="#mark-7-28">28</a> <a href="#mark-7-29">29</a> <a href="#mark-7-30">30</a> <a href="#mark-7-31">31</a> <a href="#mark-7-32">32</a> <a href="#mark-7-33">33</a> <a href="#mark-7-34">34</a> <a href="#mark-7-35">35</a> <a href="#mark-7-36">36</a> <a href="#mark-7-37">37</a></p>
<p id="mark-7-1"><span class="verse-num">7:1</span> <span class="verse-body">et conveniunt ad eum Pharisaei et quidam de scribis venientes ab Hierosolymis</span></p>
<p id="mark-7-2"><span class="verse-num">7:2</span> <span class="verse-body">et cum vidissent quosdam ex discipulis eius communibus manibus id est non lotis manducare panes vituperaverunt</span></p>
<p id="mark-7-3"><span class="verse-num">7:3</span> <span class="verse-body">Pharisaei enim et omnes Iudaei nisi crebro lavent manus non manducant tenentes traditionem seniorum</span></p>
<p id="mark-7-4"><span class="verse-num">7:4</span> <span class="verse-body">et a foro nisi baptizentur non comedunt et alia multa sunt quae tradita sunt illis servare baptismata calicum et urceorum et aeramentorum et lectorum</span></p>
<p id="mark-7-5"><span class="verse-num">7:5</span> <span class="verse-body">et interrogant eum Pharisaei et scribae quare discipuli tui non ambulant iuxta traditionem seniorum sed communibus manibus manducant panem</span></p>
<p id="mark-7-6"><span class="verse-num">7:6</span> <span class="verse-body">at ille respondens dixit eis bene prophetavit Esaias de vobis hypocritis sicut scriptum est populus hic labiis me honorat cor autem eorum longe est a me</span></p>
<p id="mark-7-7"><span class="verse-num">7:7</span> <span class="verse-body">in vanum autem me colunt docentes doctrinas praecepta hominum</span></p>
<p id="mark-7-8"><span class="verse-num">7:8</span> <span class="verse-body">relinquentes enim mandatum Dei tenetis traditionem hominum baptismata urceorum et calicum et alia similia his facitis multa</span></p>
<p id="mark-7-9"><span class="verse-num">7:9</span> <span class="verse-body">et dicebat illis bene irritum facitis praeceptum Dei ut traditionem vestram servetis</span></p>
<p id="mark-7-10"><span class="verse-num">7:10</span> <span class="verse-body">Moses enim dixit honora patrem tuum et matrem tuam et qui maledixerit patri aut matri morte moriatur</span></p>
<p id="mark-7-11"><span class="verse-num">7:11</span> <span class="verse-body">vos autem dicitis si dixerit homo patri aut matri corban quod est donum quodcumque ex me tibi profuerit</span></p>
<p id="mark-7-12"><span class="verse-num">7:12</span> <span class="verse-body">et ultra non dimittitis eum quicquam facere patri suo aut matri</span></p>
<p id="mark-7-13"><span class="verse-num">7:13</span> <span class="verse-body">rescindentes verbum Dei per traditionem vestram quam tradidistis et similia huiusmodi multa facitis</span></p>
<p id="mark-7-14"><span class="verse-num">7:14</span> <span class="verse-body">et advocans iterum turbam dicebat illis audite me omnes et intellegite</span></p>
<p id="mark-7-15"><span class="verse-num">7:15</span> <span class="verse-body">nihil est extra hominem introiens in eum quod possit eum coinquinare sed quae de homine procedunt illa sunt quae communicant hominem</span></p>
<p id="mark-7-16"><span class="verse-num">7:16</span> <span class="verse-body">si quis habet aures audiendi audiat</span></p>
<p id="mark-7-17"><span class="verse-num">7:17</span> <span class="verse-body">et cum introisset in domum a turba interrogabant eum discipuli eius parabolam</span></p>
<p id="mark-7-18"><span class="verse-num">7:18</span> <span class="verse-body">et ait illis sic et vos inprudentes estis non intellegitis quia omne extrinsecus introiens in hominem non potest eum communicare</span></p>
<p id="mark-7-19"><span class="verse-num">7:19</span> <span class="verse-body">quia non introit in cor eius sed in ventrem et in secessum exit purgans omnes escas</span></p>
<p id="mark-7-20"><span class="verse-num">7:20</span> <span class="verse-body">dicebat autem quoniam quae de homine exeunt illa communicant hominem</span></p>
<p id="mark-7-21"><span class="verse-num">7:21</span> <span class="verse-body">ab intus enim de corde hominum cogitationes malae procedunt adulteria fornicationes homicidia</span></p>
<p id="mark-7-22"><span class="verse-num">7:22</span> <span class="verse-body">furta avaritiae nequitiae dolus inpudicitia oculus malus blasphemia superbia stultitia</span></p>
<p id="mark-7-23"><span class="verse-num">7:23</span> <span class="verse-body">omnia haec mala ab intus procedunt et communicant hominem</span></p>
<p id="mark-7-24"><span class="verse-num">7:24</span> <span class="verse-body">et inde surgens abiit in fines Tyri et Sidonis et ingressus domum neminem voluit scire et non potuit latere</span></p>
<p id="mark-7-25"><span class="verse-num">7:25</span> <span class="verse-body">mulier enim statim ut audivit de eo cuius habebat filia spiritum inmundum intravit et procidit ad pedes eius</span></p>
<p id="mark-7-26"><span class="verse-num">7:26</span> <span class="verse-body">erat autem mulier gentilis Syrophoenissa genere et rogabat eum ut daemonium eiceret de filia eius</span></p>
<p id="mark-7-27"><span class="verse-num">7:27</span> <span class="verse-body">qui dixit illi sine prius saturari filios non est enim bonum sumere panem filiorum et mittere canibus</span></p>
<p id="mark-7-28"><span class="verse-num">7:28</span> <span class="verse-body">at illa respondit et dicit ei utique Domine nam et catelli sub mensa comedunt de micis puerorum</span></p>
<p id="mark-7-29"><span class="verse-num">7:29</span> <span class="verse-body">et ait illi propter hunc sermonem vade exiit daemonium de filia tua</span></p>
<p id="mark-7-30"><span class="verse-num">7:30</span> <span class="verse-body">et cum abisset domum suam invenit puellam iacentem supra lectum et daemonium exisse</span></p>
<p id="mark-7-31"><span class="verse-num">7:31</span> <span class="verse-body">et iterum exiens de finibus Tyri venit per Sidonem ad mare Galilaeae inter medios fines Decapoleos</span></p>
<p id="mark-7-32"><span class="verse-num">7:32</span> <span class="verse-body">et adducunt ei surdum et mutum et deprecantur eum ut inponat illi manum</span></p>
<p id="mark-7-33"><span class="verse-num">7:33</span> <span class="verse-body">et adprehendens eum de turba seorsum misit digitos suos in auriculas et expuens tetigit linguam eius</span></p>
<p id="mark-7-34"><span class="verse-num">7:34</span> <span class="verse-body">et suspiciens in caelum ingemuit et ait illi eppheta quod est adaperire</span></p>
<p id="mark-7-35"><span class="verse-num">7:35</span> <span class="verse-body">et statim apertae sunt aures eius et solutum est vinculum linguae eius et loquebatur recte</span></p>
<p id="mark-7-36"><span class="verse-num">7:36</span> <span class="verse-body">et praecepit illis ne cui dicerent quanto autem eis praecipiebat tanto magis plus praedicabant</span></p>
<p id="mark-7-37"><span class="verse-num">7:37</span> <span class="verse-body">et eo amplius admirabantur dicentes bene omnia fecit et surdos facit audire et mutos loqui</span></p>
<h2 id="mark-ch-8">Chapter 8</h2>
<p class="verses"><a href="#mark-8-1">1</a> <a href="#mark-8-2">2</a> <a href="#mark-8-3">3</a> <a href="#mark-8-4">4</a> <a href="#mark-8-5">5</a> <a href="#mark-8-6">6</a> <a href="#mark-8-7">7</a> <a href="#mark-8-8">8</a> <a href="#mark-8-9">9</a> <a href="#mark-8-10">10</a> <a href="#mark-8-11">11</a> <a href="#mark-8-12">12</a> <a href="#mark-8-13">13</a> <a href="#mark-8-14">14</a> <a href="#mark-8-15">15</a> <a href="#mark-8-16">16</a> <a href="#mark-8-17">17</a> <a href="#mark-8-18">18</a> <a href="#mark-8-19">19</a> <a href="#mark-8-20">20</a> <a href="#mark-8-21">21</a> <a href="#mark-8-22">22</a> <a href="#mark-8-23">23</a> <a href="#mark-8-24">24</a> <a href="#mark-8-25">25</a> <a href="#mark-8-26">26</a> <a href="#mark-8-27">27</a> <a href="#mark-8-28">28</a> <a href="#mark-8-29">29</a> <a href="#mark-8-30">30</a> <a href="#mark-8-31">31</a> <a href="#mark-8-32">32</a> <a href="#mark-8-33">33</a> <a href="#mark-8-34">34</a> <a href="#mark-8-35">35</a> <a href="#mark-8-36">36</a> <a href="#mark-8-37">37</a> <a href="#mark-8-38">38</a> <a href="#mark-8-39">39</a></p>
<p id="mark-8-1"><span class="verse-num">8:1</span> <span class="verse-body">in illis diebus iterum cum turba multa esset nec haberent quod manducarent convocatis discipulis ait illis</span></p>
<p id="mark-8-2"><span class="verse-num">8:2</span> <span class="verse-body">misereor super turba quia ecce iam triduo sustinent me nec habent quod manducent</span></p>
<p id="mark-8-3"><span class="verse-num">8:3</span> <span class="verse-body">et si dimisero eos ieiunos in domum suam deficient in via quidam enim ex eis de longe venerunt</span></p>
<p id="mark-8-4"><span class="verse-num">8:4</span> <span class="verse-body">et responderunt ei discipuli sui unde istos poterit quis hic saturare panibus in solitudine</span></p>
<p id="mark-8-5"><span class="verse-num">8:5</span> <span class="verse-body">et interrogavit eos quot panes habetis qui dixerunt septem</span></p>
<p id="mark-8-6"><span class="verse-num">8:6</span> <span class="verse-body">et praecepit turbae discumbere supra terram et accipiens septem panes gratias agens fregit et dabat discipulis suis ut adponerent et adposuerunt turbae</span></p>
<p id="mark-8-7"><span class="verse-num">8:7</span> <span class="verse-body">et habebant pisciculos paucos et ipsos benedixit et iussit adponi</span></p>
<p id="mark-8-8"><span class="verse-num">8:8</span> <span class="verse-body">et manducaverunt et saturati sunt et sustulerunt quod superaverat de fragmentis septem sportas</span></p>
<p id="mark-8-9"><span class="verse-num">8:9</span> <span class="verse-body">erant autem qui manducaverunt quasi quattuor milia et dimisit eos</span></p>
<p id="mark-8-10"><span class="verse-num">8:10</span> <span class="verse-body">et statim ascendens navem cum discipulis suis venit in partes Dalmanutha</span></p>
<p id="mark-8-11"><span class="verse-num">8:11</span> <span class="verse-body">et exierunt Pharisaei et coeperunt conquirere cum eo quaerentes ab illo signum de caelo temptantes eum</span></p>
<p id="mark-8-12"><span class="verse-num">8:12</span> <span class="verse-body">et ingemescens spiritu ait quid generatio ista quaerit signum amen dico vobis si dabitur generationi isti signum</span></p>
<p id="mark-8-13"><span class="verse-num">8:13</span> <span class="verse-body">et dimittens eos ascendens iterum abiit trans fretum</span></p>
<p id="mark-8-14"><span class="verse-num">8:14</span> <span class="verse-body">et obliti sunt sumere panes et nisi unum panem non habebant secum in navi</span></p>
<p id="mark-8-15"><span class="verse-num">8:15</span> <span class="verse-body">et praecipiebat eis dicens videte cavete a fermento Pharisaeorum et fermento Herodis</span></p>
<p id="mark-8-16"><span class="verse-num">8:16</span> <span class="verse-body">et cogitabant ad alterutrum dicentes quia panes non habemus</span></p>
<p id="mark-8-17"><span class="verse-num">8:17</span> <span class="verse-body">quo cognito Iesus ait illis quid cogitatis quia panes non habetis nondum cognoscitis nec intellegitis adhuc caecatum habetis cor vestrum</span></p>
<p id="mark-8-18"><span class="verse-num">8:18</span> <span class="verse-body">oculos habentes non videtis et aures habentes non auditis nec recordamini</span></p>
<p id="mark-8-19"><span class="verse-num">8:19</span> <span class="verse-body">quando quinque panes fregi in quinque milia et quot cofinos fragmentorum plenos sustulistis dicunt ei duodecim</span></p>
<p id="mark-8-20"><span class="verse-num">8:20</span> <span class="verse-body">quando et septem panes in quattuor milia quot sportas fragmentorum tulistis et dicunt ei septem</span></p>
<p id="mark-8-21"><span class="verse-num">8:21</span> <span class="verse-body">et dicebat eis quomodo nondum intellegitis</span></p>
<p id="mark-8-22"><span class="verse-num">8:22</span> <span class="verse-body">et veniunt Bethsaida et adducunt ei caecum et rogabant eum ut illum tangeret</span></p>
<p id="mark-8-23"><span class="verse-num">8:23</span> <span class="verse-body">et adprehendens manum caeci eduxit eum extra vicum et expuens in oculos eius inpositis manibus suis interrogavit eum si aliquid videret</span></p>
<p id="mark-8-24"><span class="verse-num">8:24</span> <span class="verse-body">et aspiciens ait video homines velut arbores ambulantes</span></p>
<p id="mark-8-25"><span class="verse-num">8:25</span> <span class="verse-body">deinde iterum inposuit manus super oculos eius et coepit videre et restitutus est ita ut videret clare omnia</span></p>
<p id="mark-8-26"><span class="verse-num">8:26</span> <span class="verse-body">et misit illum in domum suam dicens vade in domum tuam et si in vicum introieris nemini dixeris</span></p>
<p id="mark-8-27"><span class="verse-num">8:27</span> <span class="verse-body">et egressus est Iesus et discipuli eius in castella Caesareae Philippi et in via interrogabat discipulos suos dicens eis quem me dicunt esse homines</span></p>
<p id="mark-8-28"><span class="verse-num">8:28</span> <span class="verse-body">qui responderunt illi dicentes Iohannem Baptistam alii Heliam alii vero quasi unum de prophetis</span></p>
<p id="mark-8-29"><span class="verse-num">8:29</span> <span class="verse-body">tunc dicit illis vos vero quem me dicitis esse respondens Petrus ait ei tu es Christus</span></p>
<p id="mark-8-30"><span class="verse-num">8:30</span> <span class="verse-body">et comminatus est eis ne cui dicerent de illo</span></p>
<p id="mark-8-31"><span class="verse-num">8:31</span> <span class="verse-body">et coepit docere illos quoniam oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere</span></p>
<p id="mark-8-32"><span class="verse-num">8:32</span> <span class="verse-body">et palam verbum loquebatur et adprehendens eum Petrus coepit increpare eum</span></p>
<p id="mark-8-33"><span class="verse-num">8:33</span> <span class="verse-body">qui conversus et videns discipulos suos comminatus est Petro dicens vade retro me Satana quoniam non sapis quae Dei sunt sed quae sunt hominum</span></p>
<p id="mark-8-34"><span class="verse-num">8:34</span> <span class="verse-body">et convocata turba cum discipulis suis dixit eis si quis vult post me sequi deneget se ipsum et tollat crucem suam et sequatur me</span></p>
<p id="mark-8-35"><span class="verse-num">8:35</span> <span class="verse-body">qui enim voluerit animam suam salvam facere perdet eam qui autem perdiderit animam suam propter me et evangelium salvam eam faciet</span></p>
<p id="mark-8-36"><span class="verse-num">8:36</span> <span class="verse-body">quid enim proderit homini si lucretur mundum totum et detrimentum faciat animae suae</span></p>
<p id="mark-8-37"><span class="verse-num">8:37</span> <span class="verse-body">aut quid dabit homo commutationem pro anima sua</span></p>
<p id="mark-8-38"><span class="verse-num">8:38</span> <span class="verse-body">qui enim me confusus fuerit et mea verba in generatione ista adultera et peccatrice et Filius hominis confundetur eum cum venerit in gloria Patris sui cum angelis sanctis</span></p>
<p id="mark-8-39"><span class="verse-num">8:39</span> <span class="verse-body">et dicebat illis amen dico vobis quia sunt quidam de hic stantibus qui non gustabunt mortem donec videant regnum Dei veniens in virtute</span></p>
<h2 id="mark-ch-9">Chapter 9</h2>
<p class="verses"><a href="#mark-9-1">1</a> <a href="#mark-9-2">2</a> <a href="#mark-9-3">3</a> <a href="#mark-9-4">4</a> <a href="#mark-9-5">5</a> <a href="#mark-9-6">6</a> <a href="#mark-9-7">7</a> <a href="#mark-9-8">8</a> <a href="#mark-9-9">9</a> <a href="#mark-9-10">10</a> <a href="#mark-9-11">11</a> <a href="#mark-9-12">12</a> <a href="#mark-9-13">13</a> <a href="#mark-9-14">14</a> <a href="#mark-9-15">15</a> <a href="#mark-9-16">16</a> <a href="#mark-9-17">17</a> <a href="#mark-9-18">18</a> <a href="#mark-9-19">19</a> <a href="#mark-9-20">20</a> <a href="#mark-9-21">21</a> <a href="#mark-9-22">22</a> <a href="#mark-9-23">23</a> <a href="#mark-9-24">24</a> <a href="#mark-9-25">25</a> <a href="#mark-9-26">26</a> <a href="#mark-9-27">27</a> <a href="#mark-9-28">28</a> <a href="#mark-9-29">29</a> <a href="#mark-9-30">30</a> <a href="#mark-9-31">31</a> <a href="#mark-9-32">32</a> <a href="#mark-9-33">33</a> <a href="#mark-9-34">34</a> <a href="#mark-9-35">35</a> <a href="#mark-9-36">36</a> <a href="#mark-9-37">37</a> <a href="#mark-9-38">38</a> <a href="#mark-9-39">39</a> <a href="#mark-9-40">40</a> <a href="#mark-9-41">41</a> <a href="#mark-9-42">42</a> <a href="#mark-9-43">43</a> <a href="#mark-9-44">44</a> <a href="#mark-9-45">45</a> <a href="#mark-9-46">46</a> <a href="#mark-9-47">47</a> <a href="#mark-9-48">48</a> <a href="#mark-9-49">49</a></p>
<p id="mark-9-1"><span class="verse-num">9:1</span> <span class="verse-body">et post dies sex adsumit Iesus Petrum et Iacobum et Iohannem et ducit illos in montem excelsum seorsum solos et transfiguratus est coram ipsis</span></p>
<p id="mark-9-2"><span class="verse-num">9:2</span> <span class="verse-body">et vestimenta eius facta sunt splendentia candida nimis velut nix qualia fullo super terram non potest candida facere</span></p>
<p id="mark-9-3"><span class="verse-num">9:3</span> <span class="verse-body">et apparuit illis Helias cum Mose et erant loquentes cum Iesu</span></p>
<p id="mark-9-4"><span class="verse-num">9:4</span> <span class="verse-body">et respondens Petrus ait Iesu rabbi bonum est hic nos esse et faciamus tria tabernacula tibi unum et Mosi unum et Heliae unum</span></p>
<p id="mark-9-5"><span class="verse-num">9:5</span> <span class="verse-body">non enim sciebat quid diceret erant enim timore exterriti</span></p>
<p id="mark-9-6"><span class="verse-num">9:6</span> <span class="verse-body">et facta est nubes obumbrans eos et venit vox de nube dicens hic est Filius meus carissimus audite illum</span></p>
<p id="mark-9-7"><span class="verse-num">9:7</span> <span class="verse-body">et statim circumspicientes neminem amplius viderunt nisi Iesum tantum secum</span></p>
<p id="mark-9-8"><span class="verse-num">9:8</span> <span class="verse-body">et descendentibus illis de monte praecepit illis ne cui quae vidissent narrarent nisi cum Filius hominis a mortuis resurrexerit</span></p>
<p id="mark-9-9"><span class="verse-num">9:9</span> <span class="verse-body">et verbum continuerunt apud se conquirentes quid esset cum a mortuis resurrexerit</span></p>
<p id="mark-9-10"><span class="verse-num">9:10</span> <span class="verse-body">et interrogabant eum dicentes quid ergo dicunt Pharisaei et scribae quia Heliam oporteat venire primum</span></p>
<p id="mark-9-11"><span class="verse-num">9:11</span> <span class="verse-body">qui respondens ait illis Helias cum venerit primo restituet omnia et quomodo scriptum est in Filium hominis ut multa patiatur et contemnatur</span></p>
<p id="mark-9-12"><span class="verse-num">9:12</span> <span class="verse-body">sed dico vobis quia et Helias venit et fecerunt illi quaecumque voluerunt sicut scriptum est de eo</span></p>
<p id="mark-9-13"><span class="verse-num">9:13</span> <span class="verse-body">et veniens ad discipulos suos vidit turbam magnam circa eos et scribas conquirentes cum illis</span></p>
<p id="mark-9-14"><span class="verse-num">9:14</span> <span class="verse-body">et confestim omnis populus videns eum stupefactus est et adcurrentes salutabant eum</span></p>
<p id="mark-9-15"><span class="verse-num">9:15</span> <span class="verse-body">et interrogavit eos quid inter vos conquiritis</span></p>
<p id="mark-9-16"><span class="verse-num">9:16</span> <span class="verse-body">et respondens unus de turba dixit magister adtuli filium meum ad te habentem spiritum mutum</span></p>
<p id="mark-9-17"><span class="verse-num">9:17</span> <span class="verse-body">qui ubicumque eum adprehenderit adlidit eum et spumat et stridet dentibus et arescit et dixi discipulis tuis ut eicerent illum et non potuerunt</span></p>
<p id="mark-9-18"><span class="verse-num">9:18</span> <span class="verse-body">qui respondens eis dicit o generatio incredula quamdiu apud vos ero quamdiu vos patiar adferte illum ad me</span></p>
<p id="mark-9-19"><span class="verse-num">9:19</span> <span class="verse-body">et adtulerunt eum et cum vidisset illum statim spiritus conturbavit eum et elisus in terram volutabatur spumans</span></p>
<p id="mark-9-20"><span class="verse-num">9:20</span> <span class="verse-body">et interrogavit patrem eius quantum temporis est ex quo hoc ei accidit at ille ait ab infantia</span></p>
<p id="mark-9-21"><span class="verse-num">9:21</span> <span class="verse-body">et frequenter eum et in ignem et in aquas misit ut eum perderet sed si quid potes adiuva nos misertus nostri</span></p>
<p id="mark-9-22"><span class="verse-num">9:22</span> <span class="verse-body">Iesus autem ait illi si potes credere omnia possibilia credenti</span></p>
<p id="mark-9-23"><span class="verse-num">9:23</span> <span class="verse-body">et continuo exclamans pater pueri cum lacrimis aiebat credo adiuva incredulitatem meam</span></p>
<p id="mark-9-24"><span class="verse-num">9:24</span> <span class="verse-body">et cum videret Iesus concurrentem turbam comminatus est spiritui inmundo dicens illi surde et mute spiritus ego tibi praecipio exi ab eo et amplius ne introeas in eum</span></p>
<p id="mark-9-25"><span class="verse-num">9:25</span> <span class="verse-body">et clamans et multum discerpens eum exiit ab eo et factus est sicut mortuus ita ut multi dicerent quia mortuus est</span></p>
<p id="mark-9-26"><span class="verse-num">9:26</span> <span class="verse-body">Iesus autem tenens manum eius elevavit illum et surrexit</span></p>
<p id="mark-9-27"><span class="verse-num">9:27</span> <span class="verse-body">et cum introisset in domum discipuli eius secreto interrogabant eum quare nos non potuimus eicere eum</span></p>
<p id="mark-9-28"><span class="verse-num">9:28</span> <span class="verse-body">et dixit illis hoc genus in nullo potest exire nisi in oratione et ieiunio</span></p>
<p id="mark-9-29"><span class="verse-num">9:29</span> <span class="verse-body">et inde profecti praetergrediebantur Galilaeam nec volebat quemquam scire</span></p>
<p id="mark-9-30"><span class="verse-num">9:30</span> <span class="verse-body">docebat autem discipulos suos et dicebat illis quoniam Filius hominis tradetur in manus hominum et occident eum et occisus tertia die resurget</span></p>
<p id="mark-9-31"><span class="verse-num">9:31</span> <span class="verse-body">at illi ignorabant verbum et timebant eum interrogare</span></p>
<p id="mark-9-32"><span class="verse-num">9:32</span> <span class="verse-body">et venerunt Capharnaum qui cum domi esset interrogabat eos quid in via tractabatis</span></p>
<p id="mark-9-33"><span class="verse-num">9:33</span> <span class="verse-body">at illi tacebant siquidem inter se in via disputaverant quis esset illorum maior</span></p>
<p id="mark-9-34"><span class="verse-num">9:34</span> <span class="verse-body">et residens vocavit duodecim et ait illis si quis vult primus esse erit omnium novissimus et omnium minister</span></p>
<p id="mark-9-35"><span class="verse-num">9:35</span> <span class="verse-body">et accipiens puerum statuit eum in medio eorum quem cum conplexus esset ait illis</span></p>
<p id="mark-9-36"><span class="verse-num">9:36</span> <span class="verse-body">quisquis unum ex huiusmodi pueris receperit in nomine meo me recipit et quicumque me susceperit non me suscipit sed eum qui me misit</span></p>
<p id="mark-9-37"><span class="verse-num">9:37</span> <span class="verse-body">respondit illi Iohannes dicens magister vidimus quendam in nomine tuo eicientem daemonia qui non sequitur nos et prohibuimus eum</span></p>
<p id="mark-9-38"><span class="verse-num">9:38</span> <span class="verse-body">Iesus autem ait nolite prohibere eum nemo est enim qui faciat virtutem in nomine meo et possit cito male loqui de me</span></p>
<p id="mark-9-39"><span class="verse-num">9:39</span> <span class="verse-body">qui enim non est adversum vos pro vobis est</span></p>
<p id="mark-9-40"><span class="verse-num">9:40</span> <span class="verse-body">quisquis enim potum dederit vobis calicem aquae in nomine meo quia Christi estis amen dico vobis non perdet mercedem suam</span></p>
<p id="mark-9-41"><span class="verse-num">9:41</span> <span class="verse-body">et quisquis scandalizaverit unum ex his pusillis credentibus in me bonum est ei magis si circumdaretur mola asinaria collo eius et in mare mitteretur</span></p>
<p id="mark-9-42"><span class="verse-num">9:42</span> <span class="verse-body">et si scandalizaverit te manus tua abscide illam bonum est tibi debilem introire in vitam quam duas manus habentem ire in gehennam in ignem inextinguibilem</span></p>
<p id="mark-9-43"><span class="verse-num">9:43</span> <span class="verse-body">ubi vermis eorum non moritur et ignis non extinguitur</span></p>
<p id="mark-9-44"><span class="verse-num">9:44</span> <span class="verse-body">et si pes tuus te scandalizat amputa illum bonum est tibi claudum introire in vitam aeternam quam duos pedes habentem mitti in gehennam ignis inextinguibilis</span></p>
<p id="mark-9-45"><span class="verse-num">9:45</span> <span class="verse-body">ubi vermis eorum non moritur et ignis non extinguitur</span></p>
<p id="mark-9-46"><span class="verse-num">9:46</span> <span class="verse-body">quod si oculus tuus scandalizat te eice eum bonum est tibi luscum introire in regnum Dei quam duos oculos habentem mitti in gehennam ignis</span></p>
<p id="mark-9-47"><span class="verse-num">9:47</span> <span class="verse-body">ubi vermis eorum non moritur et ignis non extinguitur</span></p>
<p id="mark-9-48"><span class="verse-num">9:48</span> <span class="verse-body">omnis enim igne sallietur et omnis victima sallietur</span></p>
<p id="mark-9-49"><span class="verse-num">9:49</span> <span class="verse-body">bonum est sal quod si sal insulsum fuerit in quo illud condietis habete in vobis sal et pacem habete inter vos</span></p>
<h2 id="mark-ch-10">Chapter 10</h2>
<p class="verses"><a href="#mark-10-1">1</a> <a href="#mark-10-2">2</a> <a href="#mark-10-3">3</a> <a href="#mark-10-4">4</a> <a href="#mark-10-5">5</a> <a href="#mark-10-6">6</a> <a href="#mark-10-7">7</a> <a href="#mark-10-8">8</a> <a href="#mark-10-9">9</a> <a href="#mark-10-10">10</a> <a href="#mark-10-11">11</a> <a href="#mark-10-12">12</a> <a href="#mark-10-13">13</a> <a href="#mark-10-14">14</a> <a href="#mark-10-15">15</a> <a href="#mark-10-16">16</a> <a href="#mark-10-17">17</a> <a href="#mark-10-18">18</a> <a href="#mark-10-19">19</a> <a href="#mark-10-20">20</a> <a href="#mark-10-21">21</a> <a href="#mark-10-22">22</a> <a href="#mark-10-23">23</a> <a href="#mark-10-24">24</a> <a href="#mark-10-25">25</a> <a href="#mark-10-26">26</a> <a href="#mark-10-27">27</a> <a href="#mark-10-28">28</a> <a href="#mark-10-29">29</a> <a href="#mark-10-30">30</a> <a href="#mark-10-31">31</a> <a href="#mark-10-32">32</a> <a href="#mark-10-33">33</a> <a href="#mark-10-34">34</a> <a href="#mark-10-35">35</a> <a href="#mark-10-36">36</a> <a href="#mark-10-37">37</a> <a href="#mark-10-38">38</a> <a href="#mark-10-39">39</a> <a href="#mark-10-40">40</a> <a href="#mark-10-41">41</a> <a href="#mark-10-42">42</a> <a href="#mark-10-43">43</a> <a href="#mark-10-44">44</a> <a href="#mark-10-45">45</a> <a href="#mark-10-46">46</a> <a href="#mark-10-47">47</a> <a href="#mark-10-48">48</a> <a href="#mark-10-49">49</a> <a href="#mark-10-50">50</a> <a href="#mark-10-51">51</a> <a href="#mark-10-52">52</a></p>
<p id="mark-10-1"><span class="verse-num">10:1</span> <span class="verse-body">et inde exsurgens venit in fines Iudaeae ultra Iordanen et conveniunt iterum turbae ad eum et sicut consueverat iterum docebat illos</span></p>
<p id="mark-10-2"><span class="verse-num">10:2</span> <span class="verse-body">et accedentes Pharisaei interrogabant eum si licet viro uxorem dimittere temptantes eum</span></p>
<p id="mark-10-3"><span class="verse-num">10:3</span> <span class="verse-body">at ille respondens dixit eis quid vobis praecepit Moses</span></p>
<p id="mark-10-4"><span class="verse-num">10:4</span> <span class="verse-body">qui dixerunt Moses permisit libellum repudii scribere et dimittere</span></p>
<p id="mark-10-5"><span class="verse-num">10:5</span> <span class="verse-body">quibus respondens Iesus ait ad duritiam cordis vestri scripsit vobis praeceptum istud</span></p>
<p id="mark-10-6"><span class="verse-num">10:6</span> <span class="verse-body">ab initio autem creaturae masculum et feminam fecit eos Deus</span></p>
<p id="mark-10-7"><span class="verse-num">10:7</span> <span class="verse-body">propter hoc relinquet homo patrem suum et matrem et adherebit ad uxorem suam</span></p>
<p id="mark-10-8"><span class="verse-num">10:8</span> <span class="verse-body">et erunt duo in carne una itaque iam non sunt duo sed una caro</span></p>
<p id="mark-10-9"><span class="verse-num">10:9</span> <span class="verse-body">quod ergo Deus iunxit homo non separet</span></p>
<p id="mark-10-10"><span class="verse-num">10:10</span> <span class="verse-body">et in domo iterum discipuli eius de eodem interrogaverunt eum</span></p>
<p id="mark-10-11"><span class="verse-num">10:11</span> <span class="verse-body">et dicit illis quicumque dimiserit uxorem suam et aliam duxerit adulterium committit super eam</span></p>
<p id="mark-10-12"><span class="verse-num">10:12</span> <span class="verse-body">et si uxor dimiserit virum suum et alii nupserit moechatur</span></p>
<p id="mark-10-13"><span class="verse-num">10:13</span> <span class="verse-body">et offerebant illi parvulos ut tangeret illos discipuli autem comminabantur offerentibus</span></p>
<p id="mark-10-14"><span class="verse-num">10:14</span> <span class="verse-body">quos cum videret Iesus indigne tulit et ait illis sinite parvulos venire ad me et ne prohibueritis eos talium est enim regnum Dei</span></p>
<p id="mark-10-15"><span class="verse-num">10:15</span> <span class="verse-body">amen dico vobis quisque non receperit regnum Dei velut parvulus non intrabit in illud</span></p>
<p id="mark-10-16"><span class="verse-num">10:16</span> <span class="verse-body">et conplexans eos et inponens manus super illos benedicebat eos</span></p>
<p id="mark-10-17"><span class="verse-num">10:17</span> <span class="verse-body">et cum egressus esset in viam procurrens quidam genu flexo ante eum rogabat eum magister bone quid faciam ut vitam aeternam percipiam</span></p>
<p id="mark-10-18"><span class="verse-num">10:18</span> <span class="verse-body">Iesus autem dixit ei quid me dicis bonum nemo bonus nisi unus Deus</span></p>
<p id="mark-10-19"><span class="verse-num">10:19</span> <span class="verse-body">praecepta nosti ne adulteres ne occidas ne fureris ne falsum testimonium dixeris ne fraudem feceris honora patrem tuum et matrem</span></p>
<p id="mark-10-20"><span class="verse-num">10:20</span> <span class="verse-body">et ille respondens ait illi magister omnia haec conservavi a iuventute mea</span></p>
<p id="mark-10-21"><span class="verse-num">10:21</span> <span class="verse-body">Iesus autem intuitus eum dilexit eum et dixit illi unum tibi deest vade quaecumque habes vende et da pauperibus et habebis thesaurum in caelo et veni sequere me</span></p>
<p id="mark-10-22"><span class="verse-num">10:22</span> <span class="verse-body">qui contristatus in verbo abiit maerens erat enim habens possessiones multas</span></p>
<p id="mark-10-23"><span class="verse-num">10:23</span> <span class="verse-body">et circumspiciens Iesus ait discipulis suis quam difficile qui pecunias habent in regnum Dei introibunt</span></p>
<p id="mark-10-24"><span class="verse-num">10:24</span> <span class="verse-body">discipuli autem obstupescebant in verbis eius at Iesus rursus respondens ait illis filioli quam difficile est confidentes in pecuniis regnum Dei introire</span></p>
<p id="mark-10-25"><span class="verse-num">10:25</span> <span class="verse-body">facilius est camelum per foramen acus transire quam divitem intrare in regnum Dei</span></p>
<p id="mark-10-26"><span class="verse-num">10:26</span> <span class="verse-body">qui magis admirabantur dicentes ad semet ipsos et quis potest salvus fieri</span></p>
<p id="mark-10-27"><span class="verse-num">10:27</span> <span class="verse-body">et intuens illos Iesus ait apud homines inpossibile est sed non apud Deum omnia enim possibilia sunt apud Deum</span></p>
<p id="mark-10-28"><span class="verse-num">10:28</span> <span class="verse-body">coepit Petrus ei dicere ecce nos dimisimus omnia et secuti sumus te</span></p>
<p id="mark-10-29"><span class="verse-num">10:29</span> <span class="verse-body">respondens Iesus ait amen dico vobis nemo est qui reliquerit domum aut fratres aut sorores aut matrem aut patrem aut filios aut agros propter me et propter evangelium</span></p>
<p id="mark-10-30"><span class="verse-num">10:30</span> <span class="verse-body">qui non accipiat centies tantum nunc in tempore hoc domos et fratres et sorores et matres et filios et agros cum persecutionibus et in saeculo futuro vitam aeternam</span></p>
<p id="mark-10-31"><span class="verse-num">10:31</span> <span class="verse-body">multi autem erunt primi novissimi et novissimi primi</span></p>
<p id="mark-10-32"><span class="verse-num">10:32</span> <span class="verse-body">erant autem in via ascendentes in Hierosolyma et praecedebat illos Iesus et stupebant et sequentes timebant et adsumens iterum duodecim coepit illis dicere quae essent ei ventura</span></p>
<p id="mark-10-33"><span class="verse-num">10:33</span> <span class="verse-body">quia ecce ascendimus in Hierosolyma et Filius hominis tradetur principibus sacerdotum et scribis et senioribus et damnabunt eum morti et tradent eum gentibus</span></p>
<p id="mark-10-34"><span class="verse-num">10:34</span> <span class="verse-body">et inludent ei et conspuent eum et flagellabunt eum et interficient eum et tertia die resurget</span></p>
<p id="mark-10-35"><span class="verse-num">10:35</span> <span class="verse-body">et accedunt ad illum Iacobus et Iohannes filii Zebedaei dicentes magister volumus ut quodcumque petierimus facias nobis</span></p>
<p id="mark-10-36"><span class="verse-num">10:36</span> <span class="verse-body">at ille dixit eis quid vultis ut faciam vobis</span></p>
<p id="mark-10-37"><span class="verse-num">10:37</span> <span class="verse-body">et dixerunt da nobis ut unus ad dexteram tuam et alius ad sinistram tuam sedeamus in gloria tua</span></p>
<p id="mark-10-38"><span class="verse-num">10:38</span> <span class="verse-body">Iesus autem ait eis nescitis quid petatis potestis bibere calicem quem ego bibo aut baptismum quo ego baptizor baptizari</span></p>
<p id="mark-10-39"><span class="verse-num">10:39</span> <span class="verse-body">at illi dixerunt ei possumus Iesus autem ait eis calicem quidem quem ego bibo bibetis et baptismum quo ego baptizor baptizabimini</span></p>
<p id="mark-10-40"><span class="verse-num">10:40</span> <span class="verse-body">sedere autem ad dexteram meam vel ad sinistram non est meum dare sed quibus paratum est</span></p>
<p id="mark-10-41"><span class="verse-num">10:41</span> <span class="verse-body">et audientes decem coeperunt indignari de Iacobo et Iohanne</span></p>
<p id="mark-10-42"><span class="verse-num">10:42</span> <span class="verse-body">Iesus autem vocans eos ait illis scitis quia hii qui videntur principari gentibus dominantur eis et principes eorum potestatem habent ipsorum</span></p>
<p id="mark-10-43"><span class="verse-num">10:43</span> <span class="verse-body">non ita est autem in vobis sed quicumque voluerit fieri maior erit vester minister</span></p>
<p id="mark-10-44"><span class="verse-num">10:44</span> <span class="verse-body">et quicumque voluerit in vobis primus esse erit omnium servus</span></p>
<p id="mark-10-45"><span class="verse-num">10:45</span> <span class="verse-body">nam et Filius hominis non venit ut ministraretur ei sed ut ministraret et daret animam suam redemptionem pro multis</span></p>
<p id="mark-10-46"><span class="verse-num">10:46</span> <span class="verse-body">et veniunt Hierichum et proficiscente eo de Hiericho et discipulis eius et plurima multitudine filius Timei Bartimeus caecus sedebat iuxta viam mendicans</span></p>
<p id="mark-10-47"><span class="verse-num">10:47</span> <span class="verse-body">qui cum audisset quia Iesus Nazarenus est coepit clamare et dicere Fili David Iesu miserere mei</span></p>
<p id="mark-10-48"><span class="verse-num">10:48</span> <span class="verse-body">et comminabantur illi multi ut taceret at ille multo magis clamabat Fili David miserere mei</span></p>
<p id="mark-10-49"><span class="verse-num">10:49</span> <span class="verse-body">et stans Iesus praecepit illum vocari et vocant caecum dicentes ei animaequior esto surge vocat te</span></p>
<p id="mark-10-50"><span class="verse-num">10:50</span> <span class="verse-body">qui proiecto vestimento suo exiliens venit ad eum</span></p>
<p id="mark-10-51"><span class="verse-num">10:51</span> <span class="verse-body">et respondens illi Iesus dixit quid vis tibi faciam caecus autem dixit ei rabboni ut videam</span></p>
<p id="mark-10-52"><span class="verse-num">10:52</span> <span class="verse-body">Iesus autem ait illi vade fides tua te salvum fecit et confestim vidit et sequebatur eum in via</span></p>
<h2 id="mark-ch-11">Chapter 11</h2>
<p class="verses"><a href="#mark-11-1">1</a> <a href="#mark-11-2">2</a> <a href="#mark-11-3">3</a> <a href="#mark-11-4">4</a> <a href="#mark-11-5">5</a> <a href="#mark-11-6">6</a> <a href="#mark-11-7">7</a> <a href="#mark-11-8">8</a> <a href="#mark-11-9">9</a> <a href="#mark-11-10">10</a> <a href="#mark-11-11">11</a> <a href="#mark-11-12">12</a> <a href="#mark-11-13">13</a> <a href="#mark-11-14">14</a> <a href="#mark-11-15">15</a> <a href="#mark-11-16">16</a> <a href="#mark-11-17">17</a> <a href="#mark-11-18">18</a> <a href="#mark-11-19">19</a> <a href="#mark-11-20">20</a> <a href="#mark-11-21">21</a> <a href="#mark-11-22">22</a> <a href="#mark-11-23">23</a> <a href="#mark-11-24">24</a> <a href="#mark-11-25">25</a> <a href="#mark-11-26">26</a> <a href="#mark-11-27">27</a> <a href="#mark-11-28">28</a> <a href="#mark-11-29">29</a> <a href="#mark-11-30">30</a> <a href="#mark-11-31">31</a> <a href="#mark-11-32">32</a> <a href="#mark-11-33">33</a></p>
<p id="mark-11-1"><span class="verse-num">11:1</span> <span class="verse-body">et cum adpropinquarent Hierosolymae et Bethaniae ad montem Olivarum mittit duos ex discipulis suis</span></p>
<p id="mark-11-2"><span class="verse-num">11:2</span> <span class="verse-body">et ait illis ite in castellum quod est contra vos et statim introeuntes illuc invenietis pullum ligatum super quem nemo adhuc hominum sedit solvite illum et adducite</span></p>
<p id="mark-11-3"><span class="verse-num">11:3</span> <span class="verse-body">et si quis vobis dixerit quid facitis dicite quia Domino necessarius est et continuo illum dimittet huc</span></p>
<p id="mark-11-4"><span class="verse-num">11:4</span> <span class="verse-body">et abeuntes invenerunt pullum ligatum ante ianuam foris in bivio et solvunt eum</span></p>
<p id="mark-11-5"><span class="verse-num">11:5</span> <span class="verse-body">et quidam de illic stantibus dicebant illis quid facitis solventes pullum</span></p>
<p id="mark-11-6"><span class="verse-num">11:6</span> <span class="verse-body">qui dixerunt eis sicut praeceperat illis Iesus et dimiserunt eis</span></p>
<p id="mark-11-7"><span class="verse-num">11:7</span> <span class="verse-body">et duxerunt pullum ad Iesum et inponunt illi vestimenta sua et sedit super eo</span></p>
<p id="mark-11-8"><span class="verse-num">11:8</span> <span class="verse-body">multi autem vestimenta sua straverunt in via alii autem frondes caedebant de arboribus et sternebant in via</span></p>
<p id="mark-11-9"><span class="verse-num">11:9</span> <span class="verse-body">et qui praeibant et qui sequebantur clamabant dicentes osanna benedictus qui venit in nomine Domini</span></p>
<p id="mark-11-10"><span class="verse-num">11:10</span> <span class="verse-body">benedictum quod venit regnum patris nostri David osanna in excelsis</span></p>
<p id="mark-11-11"><span class="verse-num">11:11</span> <span class="verse-body">et introivit Hierosolyma in templum et circumspectis omnibus cum iam vespera esset hora exivit in Bethania cum duodecim</span></p>
<p id="mark-11-12"><span class="verse-num">11:12</span> <span class="verse-body">et alia die cum exirent a Bethania esuriit</span></p>
<p id="mark-11-13"><span class="verse-num">11:13</span> <span class="verse-body">cumque vidisset a longe ficum habentem folia venit si quid forte inveniret in ea et cum venisset ad eam nihil invenit praeter folia non enim erat tempus ficorum</span></p>
<p id="mark-11-14"><span class="verse-num">11:14</span> <span class="verse-body">et respondens dixit ei iam non amplius in aeternum quisquam fructum ex te manducet et audiebant discipuli eius</span></p>
<p id="mark-11-15"><span class="verse-num">11:15</span> <span class="verse-body">et veniunt Hierosolymam et cum introisset templum coepit eicere vendentes et ementes in templo et mensas nummulariorum et cathedras vendentium columbas evertit</span></p>
<p id="mark-11-16"><span class="verse-num">11:16</span> <span class="verse-body">et non sinebat ut quisquam vas transferret per templum</span></p>
<p id="mark-11-17"><span class="verse-num">11:17</span> <span class="verse-body">et docebat dicens eis non scriptum est quia domus mea domus orationis vocabitur omnibus gentibus vos autem fecistis eam speluncam latronum</span></p>
<p id="mark-11-18"><span class="verse-num">11:18</span> <span class="verse-body">quo audito principes sacerdotum et scribae quaerebant quomodo eum perderent timebant enim eum quoniam universa turba admirabatur super doctrina eius</span></p>
<p id="mark-11-19"><span class="verse-num">11:19</span> <span class="verse-body">et cum vespera facta esset egrediebatur de civitate</span></p>
<p id="mark-11-20"><span class="verse-num">11:20</span> <span class="verse-body">et cum mane transirent viderunt ficum aridam factam a radicibus</span></p>
<p id="mark-11-21"><span class="verse-num">11:21</span> <span class="verse-body">et recordatus Petrus dicit ei rabbi ecce ficus cui maledixisti aruit</span></p>
<p id="mark-11-22"><span class="verse-num">11:22</span> <span class="verse-body">et respondens Iesus ait illis habete fidem Dei</span></p>
<p id="mark-11-23"><span class="verse-num">11:23</span> <span class="verse-body">amen dico vobis quicumque dixerit huic monti tollere et mittere in mare et non haesitaverit in corde suo sed crediderit quia quodcumque dixerit fiat fiet ei</span></p>
<p id="mark-11-24"><span class="verse-num">11:24</span> <span class="verse-body">propterea dico vobis omnia quaecumque orantes petitis credite quia accipietis et veniet vobis</span></p>
<p id="mark-11-25"><span class="verse-num">11:25</span> <span class="verse-body">et cum stabitis ad orandum dimittite si quid habetis adversus aliquem ut et Pater vester qui in caelis est dimittat vobis peccata vestra</span></p>
<p id="mark-11-26"><span class="verse-num">11:26</span> <span class="verse-body">quod si vos non dimiseritis nec Pater vester qui in caelis est dimittet vobis peccata vestra</span></p>
<p id="mark-11-27"><span class="verse-num">11:27</span> <span class="verse-body">et veniunt rursus Hierosolymam et cum ambularet in templo accedunt ad eum summi sacerdotes et scribae et seniores</span></p>
<p id="mark-11-28"><span class="verse-num">11:28</span> <span class="verse-body">et dicunt illi in qua potestate haec facis et quis tibi dedit hanc potestatem ut ista facias</span></p>
<p id="mark-11-29"><span class="verse-num">11:29</span> <span class="verse-body">Iesus autem respondens ait illis interrogabo vos et ego unum verbum et respondete mihi et dicam vobis in qua potestate haec faciam</span></p>
<p id="mark-11-30"><span class="verse-num">11:30</span> <span class="verse-body">baptismum Iohannis de caelo erat an ex hominibus respondete mihi</span></p>
<p id="mark-11-31"><span class="verse-num">11:31</span> <span class="verse-body">at illi cogitabant secum dicentes si dixerimus de caelo dicet quare ergo non credidistis ei</span></p>
<p id="mark-11-32"><span class="verse-num">11:32</span> <span class="verse-body">sed dicemus ex hominibus timebant populum omnes enim habebant Iohannem quia vere propheta esset</span></p>
<p id="mark-11-33"><span class="verse-num">11:33</span> <span class="verse-body">et respondentes dicunt Iesu nescimus respondens Iesus ait illis neque ego dico vobis in qua potestate haec faciam</span></p>
<h2 id="mark-ch-12">Chapter 12</h2>
<p class="verses"><a href="#mark-12-1">1</a> <a href="#mark-12-2">2</a> <a href="#mark-12-3">3</a> <a href="#mark-12-4">4</a> <a href="#mark-12-5">5</a> <a href="#mark-12-6">6</a> <a href="#mark-12-7">7</a> <a href="#mark-12-8">8</a> <a href="#mark-12-9">9</a> <a href="#mark-12-10">10</a> <a href="#mark-12-11">11</a> <a href="#mark-12-12">12</a> <a href="#mark-12-13">13</a> <a href="#mark-12-14">14</a> <a href="#mark-12-15">15</a> <a href="#mark-12-16">16</a> <a href="#mark-12-17">17</a> <a href="#mark-12-18">18</a> <a href="#mark-12-19">19</a> <a href="#mark-12-20">20</a> <a href="#mark-12-21">21</a> <a href="#mark-12-22">22</a> <a href="#mark-12-23">23</a> <a href="#mark-12-24">24</a> <a href="#mark-12-25">25</a> <a href="#mark-12-26">26</a> <a href="#mark-12-27">27</a> <a href="#mark-12-28">28</a> <a href="#mark-12-29">29</a> <a href="#mark-12-30">30</a> <a href="#mark-12-31">31</a> <a href="#mark-12-32">32</a> <a href="#mark-12-33">33</a> <a href="#mark-12-34">34</a> <a href="#mark-12-35">35</a> <a href="#mark-12-36">36</a> <a href="#mark-12-37">37</a> <a href="#mark-12-38">38</a> <a href="#mark-12-39">39</a> <a href="#mark-12-40">40</a> <a href="#mark-12-41">41</a> <a href="#mark-12-42">42</a> <a href="#mark-12-43">43</a> <a href="#mark-12-44">44</a></p>
<p id="mark-12-1"><span class="verse-num">12:1</span> <span class="verse-body">et coepit illis in parabolis loqui vineam pastinavit homo et circumdedit sepem et fodit lacum et aedificavit turrem et locavit eam agricolis et peregre profectus est</span></p>
<p id="mark-12-2"><span class="verse-num">12:2</span> <span class="verse-body">et misit ad agricolas in tempore servum ut ab agricolis acciperet de fructu vineae</span></p>
<p id="mark-12-3"><span class="verse-num">12:3</span> <span class="verse-body">qui adprehensum eum ceciderunt et dimiserunt vacuum</span></p>
<p id="mark-12-4"><span class="verse-num">12:4</span> <span class="verse-body">et iterum misit ad illos alium servum et illum capite vulneraverunt et contumeliis adfecerunt</span></p>
<p id="mark-12-5"><span class="verse-num">12:5</span> <span class="verse-body">et rursum alium misit et illum occiderunt et plures alios quosdam caedentes alios vero occidentes</span></p>
<p id="mark-12-6"><span class="verse-num">12:6</span> <span class="verse-body">adhuc ergo unum habens filium carissimum et illum misit ad eos novissimum dicens quia reverebuntur filium meum</span></p>
<p id="mark-12-7"><span class="verse-num">12:7</span> <span class="verse-body">coloni autem dixerunt ad invicem hic est heres venite occidamus eum et nostra erit hereditas</span></p>
<p id="mark-12-8"><span class="verse-num">12:8</span> <span class="verse-body">et adprehendentes eum occiderunt et eiecerunt extra vineam</span></p>
<p id="mark-12-9"><span class="verse-num">12:9</span> <span class="verse-body">quid ergo faciet dominus vineae veniet et perdet colonos et dabit vineam aliis</span></p>
<p id="mark-12-10"><span class="verse-num">12:10</span> <span class="verse-body">nec scripturam hanc legistis lapidem quem reprobaverunt aedificantes hic factus est in caput anguli</span></p>
<p id="mark-12-11"><span class="verse-num">12:11</span> <span class="verse-body">a Domino factum est istud et est mirabile in oculis nostris</span></p>
<p id="mark-12-12"><span class="verse-num">12:12</span> <span class="verse-body">et quaerebant eum tenere et timuerunt turbam cognoverunt enim quoniam ad eos parabolam hanc dixerit et relicto eo abierunt</span></p>
<p id="mark-12-13"><span class="verse-num">12:13</span> <span class="verse-body">et mittunt ad eum quosdam ex Pharisaeis et Herodianis ut eum caperent in verbo</span></p>
<p id="mark-12-14"><span class="verse-num">12:14</span> <span class="verse-body">qui venientes dicunt ei magister scimus quoniam verax es et non curas quemquam nec enim vides in faciem hominis sed in veritate viam Dei doces licet dari tributum Caesari an non dabimus</span></p>
<p id="mark-12-15"><span class="verse-num">12:15</span> <span class="verse-body">qui sciens versutiam eorum ait illis quid me temptatis adferte mihi denarium ut videam</span></p>
<p id="mark-12-16"><span class="verse-num">12:16</span> <span class="verse-body">at illi adtulerunt et ait illis cuius est imago haec et inscriptio dicunt illi Caesaris</span></p>
<p id="mark-12-17"><span class="verse-num">12:17</span> <span class="verse-body">respondens autem Iesus dixit illis reddite igitur quae sunt Caesaris Caesari et quae sunt Dei Deo et mirabantur super eo</span></p>
<p id="mark-12-18"><span class="verse-num">12:18</span> <span class="verse-body">et venerunt ad eum Sadducaei qui dicunt resurrectionem non esse et interrogabant eum dicentes</span></p>
<p id="mark-12-19"><span class="verse-num">12:19</span> <span class="verse-body">magister Moses nobis scripsit ut si cuius frater mortuus fuerit et dimiserit uxorem et filios non reliquerit accipiat frater eius uxorem ipsius et resuscitet semen fratri suo</span></p>
<p id="mark-12-20"><span class="verse-num">12:20</span> <span class="verse-body">septem ergo fratres erant et primus accepit uxorem et mortuus est non relicto semine</span></p>
<p id="mark-12-21"><span class="verse-num">12:21</span> <span class="verse-body">et secundus accepit eam et mortuus est et nec iste reliquit semen et tertius similiter</span></p>
<p id="mark-12-22"><span class="verse-num">12:22</span> <span class="verse-body">et acceperunt eam similiter septem et non reliquerunt semen novissima omnium defuncta est et mulier</span></p>
<p id="mark-12-23"><span class="verse-num">12:23</span> <span class="verse-body">in resurrectione ergo cum resurrexerint cuius de his erit uxor septem enim habuerunt eam uxorem</span></p>
<p id="mark-12-24"><span class="verse-num">12:24</span> <span class="verse-body">et respondens Iesus ait illis non ideo erratis non scientes scripturas neque virtutem Dei</span></p>
<p id="mark-12-25"><span class="verse-num">12:25</span> <span class="verse-body">cum enim a mortuis resurrexerint neque nubent neque nubentur sed sunt sicut angeli in caelis</span></p>
<p id="mark-12-26"><span class="verse-num">12:26</span> <span class="verse-body">de mortuis autem quod resurgant non legistis in libro Mosi super rubum quomodo dixerit illi Deus inquiens ego sum Deus Abraham et Deus Isaac et Deus Iacob</span></p>
<p id="mark-12-27"><span class="verse-num">12:27</span> <span class="verse-body">non est Deus mortuorum sed vivorum vos ergo multum erratis</span></p>
<p id="mark-12-28"><span class="verse-num">12:28</span> <span class="verse-body">et accessit unus de scribis qui audierat illos conquirentes et videns quoniam bene illis responderit interrogavit eum quod esset primum omnium mandatum</span></p>
<p id="mark-12-29"><span class="verse-num">12:29</span> <span class="verse-body">Iesus autem respondit ei quia primum omnium mandatum est audi Israhel Dominus Deus noster Deus unus est</span></p>
<p id="mark-12-30"><span class="verse-num">12:30</span> <span class="verse-body">et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua hoc est primum mandatum</span></p>
<p id="mark-12-31"><span class="verse-num">12:31</span> <span class="verse-body">secundum autem simile illi diliges proximum tuum tamquam te ipsum maius horum aliud mandatum non est</span></p>
<p id="mark-12-32"><span class="verse-num">12:32</span> <span class="verse-body">et ait illi scriba bene magister in veritate dixisti quia unus est et non est alius praeter eum</span></p>
<p id="mark-12-33"><span class="verse-num">12:33</span> <span class="verse-body">et ut diligatur ex toto corde et ex toto intellectu et ex tota anima et ex tota fortitudine et diligere proximum tamquam se ipsum maius est omnibus holocaustomatibus et sacrificiis</span></p>
<p id="mark-12-34"><span class="verse-num">12:34</span> <span class="verse-body">Iesus autem videns quod sapienter respondisset dixit illi non es longe a regno Dei et nemo iam audebat eum interrogare</span></p>
<p id="mark-12-35"><span class="verse-num">12:35</span> <span class="verse-body">et respondens Iesus dicebat docens in templo quomodo dicunt scribae Christum Filium esse David</span></p>
<p id="mark-12-36"><span class="verse-num">12:36</span> <span class="verse-body">ipse enim David dicit in Spiritu Sancto dixit Dominus Domino meo sede a dextris meis donec ponam inimicos tuos scabillum pedum tuorum</span></p>
<p id="mark-12-37"><span class="verse-num">12:37</span> <span class="verse-body">ipse ergo David dicit eum Dominum et unde est filius eius et multa turba eum libenter audivit</span></p>
<p id="mark-12-38"><span class="verse-num">12:38</span> <span class="verse-body">et dicebat eis in doctrina sua cavete a scribis qui volunt in stolis ambulare et salutari in foro</span></p>
<p id="mark-12-39"><span class="verse-num">12:39</span> <span class="verse-body">et in primis cathedris sedere in synagogis et primos discubitus in cenis</span></p>
<p id="mark-12-40"><span class="verse-num">12:40</span> <span class="verse-body">qui devorant domos viduarum sub obtentu prolixae orationis hii accipient prolixius iudicium</span></p>
<p id="mark-12-41"><span class="verse-num">12:41</span> <span class="verse-body">et sedens Iesus contra gazofilacium aspiciebat quomodo turba iactaret aes in gazofilacium et multi divites iactabant multa</span></p>
<p id="mark-12-42"><span class="verse-num">12:42</span> <span class="verse-body">cum venisset autem una vidua pauper misit duo minuta quod est quadrans</span></p>
<p id="mark-12-43"><span class="verse-num">12:43</span> <span class="verse-body">et convocans discipulos suos ait illis amen dico vobis quoniam vidua haec pauper plus omnibus misit qui miserunt in gazofilacium</span></p>
<p id="mark-12-44"><span class="verse-num">12:44</span> <span class="verse-body">omnes enim ex eo quod abundabat illis miserunt haec vero de penuria sua omnia quae habuit misit totum victum suum</span></p>
<h2 id="mark-ch-13">Chapter 13</h2>
<p class="verses"><a href="#mark-13-1">1</a> <a href="#mark-13-2">2</a> <a href="#mark-13-3">3</a> <a href="#mark-13-4">4</a> <a href="#mark-13-5">5</a> <a href="#mark-13-6">6</a> <a href="#mark-13-7">7</a> <a href="#mark-13-8">8</a> <a href="#mark-13-9">9</a> <a href="#mark-13-10">10</a> <a href="#mark-13-11">11</a> <a href="#mark-13-12">12</a> <a href="#mark-13-13">13</a> <a href="#mark-13-14">14</a> <a href="#mark-13-15">15</a> <a href="#mark-13-16">16</a> <a href="#mark-13-17">17</a> <a href="#mark-13-18">18</a> <a href="#mark-13-19">19</a> <a href="#mark-13-20">20</a> <a href="#mark-13-21">21</a> <a href="#mark-13-22">22</a> <a href="#mark-13-23">23</a> <a href="#mark-13-24">24</a> <a href="#mark-13-25">25</a> <a href="#mark-13-26">26</a> <a href="#mark-13-27">27</a> <a href="#mark-13-28">28</a> <a href="#mark-13-29">29</a> <a href="#mark-13-30">30</a> <a href="#mark-13-31">31</a> <a href="#mark-13-32">32</a> <a href="#mark-13-33">33</a> <a href="#mark-13-34">34</a> <a href="#mark-13-35">35</a> <a href="#mark-13-36">36</a> <a href="#mark-13-37">37</a></p>
<p id="mark-13-1"><span class="verse-num">13:1</span> <span class="verse-body">et cum egrederetur de templo ait illi unus ex discipulis suis magister aspice quales lapides et quales structurae</span></p>
<p id="mark-13-2"><span class="verse-num">13:2</span> <span class="verse-body">et respondens Iesus ait illi vides has omnes magnas aedificationes non relinquetur lapis super lapidem qui non destruatur</span></p>
<p id="mark-13-3"><span class="verse-num">13:3</span> <span class="verse-body">et cum sederet in montem Olivarum contra templum interrogabant eum separatim Petrus et Iacobus et Iohannes et Andreas</span></p>
<p id="mark-13-4"><span class="verse-num">13:4</span> <span class="verse-body">dic nobis quando ista fient et quod signum erit quando haec omnia incipient consummari</span></p>
<p id="mark-13-5"><span class="verse-num">13:5</span> <span class="verse-body">et respondens Iesus coepit dicere illis videte ne quis vos seducat</span></p>
<p id="mark-13-6"><span class="verse-num">13:6</span> <span class="verse-body">multi enim venient in nomine meo dicentes quia ego sum et multos seducent</span></p>
<p id="mark-13-7"><span class="verse-num">13:7</span> <span class="verse-body">cum audieritis autem bella et opiniones bellorum ne timueritis oportet enim fieri sed nondum finis</span></p>
<p id="mark-13-8"><span class="verse-num">13:8</span> <span class="verse-body">exsurget autem gens super gentem et regnum super regnum et erunt terraemotus per loca et fames initium dolorum haec</span></p>
<p id="mark-13-9"><span class="verse-num">13:9</span> <span class="verse-body">videte autem vosmet ipsos tradent enim vos conciliis et in synagogis vapulabitis et ante praesides et reges stabitis propter me in testimonium illis</span></p>
<p id="mark-13-10"><span class="verse-num">13:10</span> <span class="verse-body">et in omnes gentes primum oportet praedicari evangelium</span></p>
<p id="mark-13-11"><span class="verse-num">13:11</span> <span class="verse-body">et cum duxerint vos tradentes nolite praecogitare quid loquamini sed quod datum vobis fuerit in illa hora id loquimini non enim estis vos loquentes sed Spiritus Sanctus</span></p>
<p id="mark-13-12"><span class="verse-num">13:12</span> <span class="verse-body">tradet autem frater fratrem in mortem et pater filium et consurgent filii in parentes et morte adficient eos</span></p>
<p id="mark-13-13"><span class="verse-num">13:13</span> <span class="verse-body">et eritis odio omnibus propter nomen meum qui autem sustinuerit in finem hic salvus erit</span></p>
<p id="mark-13-14"><span class="verse-num">13:14</span> <span class="verse-body">cum autem videritis abominationem desolationis stantem ubi non debet qui legit intellegat tunc qui in Iudaea sunt fugiant in montes</span></p>
<p id="mark-13-15"><span class="verse-num">13:15</span> <span class="verse-body">et qui super tectum ne descendat in domum nec introeat ut tollat quid de domo sua</span></p>
<p id="mark-13-16"><span class="verse-num">13:16</span> <span class="verse-body">et qui in agro erit non revertatur retro tollere vestimentum suum</span></p>
<p id="mark-13-17"><span class="verse-num">13:17</span> <span class="verse-body">vae autem praegnatibus et nutrientibus in illis diebus</span></p>
<p id="mark-13-18"><span class="verse-num">13:18</span> <span class="verse-body">orate vero ut hieme non fiant</span></p>
<p id="mark-13-19"><span class="verse-num">13:19</span> <span class="verse-body">erunt enim dies illi tribulationes tales quales non fuerunt ab initio creaturae quam condidit Deus usque nunc neque fient</span></p>
<p id="mark-13-20"><span class="verse-num">13:20</span> <span class="verse-body">et nisi breviasset Dominus dies non fuisset salva omnis caro sed propter electos quos elegit breviavit dies</span></p>
<p id="mark-13-21"><span class="verse-num">13:21</span> <span class="verse-body">et tunc si quis vobis dixerit ecce hic est Christus ecce illic ne credideritis</span></p>
<p id="mark-13-22"><span class="verse-num">13:22</span> <span class="verse-body">exsurgent enim pseudochristi et pseudoprophetae et dabunt signa et portenta ad seducendos si potest fieri etiam electos</span></p>
<p id="mark-13-23"><span class="verse-num">13:23</span> <span class="verse-body">vos ergo videte ecce praedixi vobis omnia</span></p>
<p id="mark-13-24"><span class="verse-num">13:24</span> <span class="verse-body">sed in illis diebus post tribulationem illam sol contenebrabitur et luna non dabit splendorem suum</span></p>
<p id="mark-13-25"><span class="verse-num">13:25</span> <span class="verse-body">et erunt stellae caeli decidentes et virtutes quae sunt in caelis movebuntur</span></p>
<p id="mark-13-26"><span class="verse-num">13:26</span> <span class="verse-body">et tunc videbunt Filium hominis venientem in nubibus cum virtute multa et gloria</span></p>
<p id="mark-13-27"><span class="verse-num">13:27</span> <span class="verse-body">et tunc mittet angelos suos et congregabit electos suos a quattuor ventis a summo terrae usque ad summum caeli</span></p>
<p id="mark-13-28"><span class="verse-num">13:28</span> <span class="verse-body">a ficu autem discite parabolam cum iam ramus eius tener fuerit et nata fuerint folia cognoscitis quia in proximo sit aestas</span></p>
<p id="mark-13-29"><span class="verse-num">13:29</span> <span class="verse-body">sic et vos cum videritis haec fieri scitote quod in proximo sit in ostiis</span></p>
<p id="mark-13-30"><span class="verse-num">13:30</span> <span class="verse-body">amen dico vobis quoniam non transiet generatio haec donec omnia ista fiant</span></p>
<p id="mark-13-31"><span class="verse-num">13:31</span> <span class="verse-body">caelum et terra transibunt verba autem mea non transibunt</span></p>
<p id="mark-13-32"><span class="verse-num">13:32</span> <span class="verse-body">de die autem illo vel hora nemo scit neque angeli in caelo neque Filius nisi Pater</span></p>
<p id="mark-13-33"><span class="verse-num">13:33</span> <span class="verse-body">videte vigilate et orate nescitis enim quando tempus sit</span></p>
<p id="mark-13-34"><span class="verse-num">13:34</span> <span class="verse-body">sicut homo qui peregre profectus reliquit domum suam et dedit servis suis potestatem cuiusque operis et ianitori praecipiat ut vigilet</span></p>
<p id="mark-13-35"><span class="verse-num">13:35</span> <span class="verse-body">vigilate ergo nescitis enim quando dominus domus veniat sero an media nocte an galli cantu an mane</span></p>
<p id="mark-13-36"><span class="verse-num">13:36</span> <span class="verse-body">ne cum venerit repente inveniat vos dormientes</span></p>
<p id="mark-13-37"><span class="verse-num">13:37</span> <span class="verse-body">quod autem vobis dico omnibus dico vigilate</span></p>
<h2 id="mark-ch-14">Chapter 14</h2>
<p class="verses"><a href="#mark-14-1">1</a> <a href="#mark-14-2">2</a> <a href="#mark-14-3">3</a> <a href="#mark-14-4">4</a> <a href="#mark-14-5">5</a> <a href="#mark-14-6">6</a> <a href="#mark-14-7">7</a> <a href="#mark-14-8">8</a> <a href="#mark-14-9">9</a> <a href="#mark-14-10">10</a> <a href="#mark-14-11">11</a> <a href="#mark-14-12">12</a> <a href="#mark-14-13">13</a> <a href="#mark-14-14">14</a> <a href="#mark-14-15">15</a> <a href="#mark-14-16">16</a> <a href="#mark-14-17">17</a> <a href="#mark-14-18">18</a> <a href="#mark-14-19">19</a> <a href="#mark-14-20">20</a> <a href="#mark-14-21">21</a> <a href="#mark-14-22">22</a> <a href="#mark-14-23">23</a> <a href="#mark-14-24">24</a> <a href="#mark-14-25">25</a> <a href="#mark-14-26">26</a> <a href="#mark-14-27">27</a> <a href="#mark-14-28">28</a> <a href="#mark-14-29">29</a> <a href="#mark-14-30">30</a> <a href="#mark-14-31">31</a> <a href="#mark-14-32">32</a> <a href="#mark-14-33">33</a> <a href="#mark-14-34">34</a> <a href="#mark-14-35">35</a> <a href="#mark-14-36">36</a> <a href="#mark-14-37">37</a> <a href="#mark-14-38">38</a> <a href="#mark-14-39">39</a> <a href="#mark-14-40">40</a> <a href="#mark-14-41">41</a> <a href="#mark-14-42">42</a> <a href="#mark-14-43">43</a> <a href="#mark-14-44">44</a> <a href="#mark-14-45">45</a> <a href="#mark-14-46">46</a> <a href="#mark-14-47">47</a> <a href="#mark-14-48">48</a> <a href="#mark-14-49">49</a> <a href="#mark-14-50">50</a> <a href="#mark-14-51">51</a> <a href="#mark-14-52">52</a> <a href="#mark-14-53">53</a> <a href="#mark-14-54">54</a> <a href="#mark-14-55">55</a> <a href="#mark-14-56">56</a> <a href="#mark-14-57">57</a> <a href="#mark-14-58">58</a> <a href="#mark-14-59">59</a> <a href="#mark-14-60">60</a> <a href="#mark-14-61">61</a> <a href="#mark-14-62">62</a> <a href="#mark-14-63">63</a> <a href="#mark-14-64">64</a> <a href="#mark-14-65">65</a> <a href="#mark-14-66">66</a> <a href="#mark-14-67">67</a> <a href="#mark-14-68">68</a> <a href="#mark-14-69">69</a> <a href="#mark-14-70">70</a> <a href="#mark-14-71">71</a> <a href="#mark-14-72">72</a></p>
<p id="mark-14-1"><span class="verse-num">14:1</span> <span class="verse-body">erat autem pascha et azyma post biduum et quaerebant summi sacerdotes et scribae quomodo eum dolo tenerent et occiderent</span></p>
<p id="mark-14-2"><span class="verse-num">14:2</span> <span class="verse-body">dicebant enim non in die festo ne forte tumultus fieret populi</span></p>
<p id="mark-14-3"><span class="verse-num">14:3</span> <span class="verse-body">et cum esset Bethaniae in domo Simonis leprosi et recumberet venit mulier habens alabastrum unguenti nardi spicati pretiosi et fracto alabastro effudit super caput eius</span></p>
<p id="mark-14-4"><span class="verse-num">14:4</span> <span class="verse-body">erant autem quidam indigne ferentes intra semet ipsos et dicentes ut quid perditio ista unguenti facta est</span></p>
<p id="mark-14-5"><span class="verse-num">14:5</span> <span class="verse-body">poterat enim unguentum istud veniri plus quam trecentis denariis et dari pauperibus et fremebant in eam</span></p>
<p id="mark-14-6"><span class="verse-num">14:6</span> <span class="verse-body">Iesus autem dixit sinite eam quid illi molesti estis bonum opus operata est in me</span></p>
<p id="mark-14-7"><span class="verse-num">14:7</span> <span class="verse-body">semper enim pauperes habetis vobiscum et cum volueritis potestis illis benefacere me autem non semper habetis</span></p>
<p id="mark-14-8"><span class="verse-num">14:8</span> <span class="verse-body">quod habuit haec fecit praevenit unguere corpus meum in sepulturam</span></p>
<p id="mark-14-9"><span class="verse-num">14:9</span> <span class="verse-body">amen dico vobis ubicumque praedicatum fuerit evangelium istud in universum mundum et quod fecit haec narrabitur in memoriam eius</span></p>
<p id="mark-14-10"><span class="verse-num">14:10</span> <span class="verse-body">et Iudas Scariotis unus de duodecim abiit ad summos sacerdotes ut proderet eum illis</span></p>
<p id="mark-14-11"><span class="verse-num">14:11</span> <span class="verse-body">qui audientes gavisi sunt et promiserunt ei pecuniam se daturos et quaerebat quomodo illum oportune traderet</span></p>
<p id="mark-14-12"><span class="verse-num">14:12</span> <span class="verse-body">et primo die azymorum quando pascha immolabant dicunt ei discipuli quo vis eamus et paremus tibi ut manduces pascha</span></p>
<p id="mark-14-13"><span class="verse-num">14:13</span> <span class="verse-body">et mittit duos ex discipulis suis et dicit eis ite in civitatem et occurret vobis homo laguenam aquae baiulans sequimini eum</span></p>
<p id="mark-14-14"><span class="verse-num">14:14</span> <span class="verse-body">et quocumque introierit dicite domino domus quia magister dicit ubi est refectio mea ubi pascha cum discipulis meis manducem</span></p>
<p id="mark-14-15"><span class="verse-num">14:15</span> <span class="verse-body">et ipse vobis demonstrabit cenaculum grande stratum et illic parate nobis</span></p>
<p id="mark-14-16"><span class="verse-num">14:16</span> <span class="verse-body">et abierunt discipuli eius et venerunt in civitatem et invenerunt sicut dixerat illis et praeparaverunt pascha</span></p>
<p id="mark-14-17"><span class="verse-num">14:17</span> <span class="verse-body">vespere autem facto venit cum duodecim</span></p>
<p id="mark-14-18"><span class="verse-num">14:18</span> <span class="verse-body">et discumbentibus eis et manducantibus ait Iesus amen dico vobis quia unus ex vobis me tradet qui manducat mecum</span></p>
<p id="mark-14-19"><span class="verse-num">14:19</span> <span class="verse-body">at illi coeperunt contristari et dicere ei singillatim numquid ego</span></p>
<p id="mark-14-20"><span class="verse-num">14:20</span> <span class="verse-body">qui ait illis unus ex duodecim qui intinguit mecum in catino</span></p>
<p id="mark-14-21"><span class="verse-num">14:21</span> <span class="verse-body">et Filius quidem hominis vadit sicut scriptum est de eo vae autem homini illi per quem Filius hominis traditur bonum ei si non esset natus homo ille</span></p>
<p id="mark-14-22"><span class="verse-num">14:22</span> <span class="verse-body">et manducantibus illis accepit Iesus panem et benedicens fregit et dedit eis et ait sumite hoc est corpus meum</span></p>
<p id="mark-14-23"><span class="verse-num">14:23</span> <span class="verse-body">et accepto calice gratias agens dedit eis et biberunt ex illo omnes</span></p>
<p id="mark-14-24"><span class="verse-num">14:24</span> <span class="verse-body">et ait illis hic est sanguis meus novi testamenti qui pro multis effunditur</span></p>
<p id="mark-14-25"><span class="verse-num">14:25</span> <span class="verse-body">amen dico vobis quod iam non bibam de genimine vitis usque in diem illum cum illud bibam novum in regno Dei</span></p>
<p id="mark-14-26"><span class="verse-num">14:26</span> <span class="verse-body">et hymno dicto exierunt in montem Olivarum</span></p>
<p id="mark-14-27"><span class="verse-num">14:27</span> <span class="verse-body">et ait eis Iesus omnes scandalizabimini in nocte ista quia scriptum est percutiam pastorem et dispergentur oves</span></p>
<p id="mark-14-28"><span class="verse-num">14:28</span> <span class="verse-body">sed posteaquam resurrexero praecedam vos in Galilaeam</span></p>
<p id="mark-14-29"><span class="verse-num">14:29</span> <span class="verse-body">Petrus autem ait ei et si omnes scandalizati fuerint sed non ego</span></p>
<p id="mark-14-30"><span class="verse-num">14:30</span> <span class="verse-body">et ait illi Iesus amen dico tibi quia tu hodie in nocte hac priusquam bis gallus vocem dederit ter me es negaturus</span></p>
<p id="mark-14-31"><span class="verse-num">14:31</span> <span class="verse-body">at ille amplius loquebatur et si oportuerit me simul conmori tibi non te negabo similiter autem et omnes dicebant</span></p>
<p id="mark-14-32"><span class="verse-num">14:32</span> <span class="verse-body">et veniunt in praedium cui nomen Gethsemani et ait discipulis suis sedete hic donec orem</span></p>
<p id="mark-14-33"><span class="verse-num">14:33</span> <span class="verse-body">et adsumit Petrum et Iacobum et Iohannem secum et coepit pavere et taedere</span></p>
<p id="mark-14-34"><span class="verse-num">14:34</span> <span class="verse-body">et ait illis tristis est anima mea usque ad mortem sustinete hic et vigilate</span></p>
<p id="mark-14-35"><span class="verse-num">14:35</span> <span class="verse-body">et cum processisset paululum procidit super terram et orabat ut si fieri posset transiret ab eo hora</span></p>
<p id="mark-14-36"><span class="verse-num">14:36</span> <span class="verse-body">et dixit Abba Pater omnia possibilia tibi sunt transfer calicem hunc a me sed non quod ego volo sed quod tu</span></p>
<p id="mark-14-37"><span class="verse-num">14:37</span> <span class="verse-body">et venit et invenit eos dormientes et ait Petro Simon dormis non potuisti una hora vigilare</span></p>
<p id="mark-14-38"><span class="verse-num">14:38</span> <span class="verse-body">vigilate et orate ut non intretis in temptationem spiritus quidem promptus caro vero infirma</span></p>
<p id="mark-14-39"><span class="verse-num">14:39</span> <span class="verse-body">et iterum abiens oravit eundem sermonem dicens</span></p>
<p id="mark-14-40"><span class="verse-num">14:40</span> <span class="verse-body">et reversus denuo invenit eos dormientes erant enim oculi illorum ingravati et ignorabant quid responderent ei</span></p>
<p id="mark-14-41"><span class="verse-num">14:41</span> <span class="verse-body">et venit tertio et ait illis dormite iam et requiescite sufficit venit hora ecce traditur Filius hominis in manus peccatorum</span></p>
<p id="mark-14-42"><span class="verse-num">14:42</span> <span class="verse-body">surgite eamus ecce qui me tradit prope est</span></p>
<p id="mark-14-43"><span class="verse-num">14:43</span> <span class="verse-body">et adhuc eo loquente venit Iudas Scarioth unus ex duodecim et cum illo turba cum gladiis et lignis a summis sacerdotibus et a scribis et a senioribus</span></p>
<p id="mark-14-44"><span class="verse-num">14:44</span> <span class="verse-body">dederat autem traditor eius signum eis dicens quemcumque osculatus fuero ipse est tenete eum et ducite</span></p>
<p id="mark-14-45"><span class="verse-num">14:45</span> <span class="verse-body">et cum venisset statim accedens ad eum ait rabbi et osculatus est eum</span></p>
<p id="mark-14-46"><span class="verse-num">14:46</span> <span class="verse-body">at illi manus iniecerunt in eum et tenuerunt eum</span></p>
<p id="mark-14-47"><span class="verse-num">14:47</span> <span class="verse-body">unus autem quidam de circumstantibus educens gladium percussit servum summi sacerdotis et amputavit illi auriculam</span></p>
<p id="mark-14-48"><span class="verse-num">14:48</span> <span class="verse-body">et respondens Iesus ait illis tamquam ad latronem existis cum gladiis et lignis conprehendere me</span></p>
<p id="mark-14-49"><span class="verse-num">14:49</span> <span class="verse-body">cotidie eram apud vos in templo docens et non me tenuistis sed ut adimpleantur scripturae</span></p>
<p id="mark-14-50"><span class="verse-num">14:50</span> <span class="verse-body">tunc discipuli eius relinquentes eum omnes fugerunt</span></p>
<p id="mark-14-51"><span class="verse-num">14:51</span> <span class="verse-body">adulescens autem quidam sequebatur illum amictus sindone super nudo et tenuerunt eum</span></p>
<p id="mark-14-52"><span class="verse-num">14:52</span> <span class="verse-body">at ille reiecta sindone nudus profugit ab eis</span></p>
<p id="mark-14-53"><span class="verse-num">14:53</span> <span class="verse-body">et adduxerunt Iesum ad summum sacerdotem et conveniunt omnes sacerdotes et scribae et seniores</span></p>
<p id="mark-14-54"><span class="verse-num">14:54</span> <span class="verse-body">Petrus autem a longe secutus est eum usque intro in atrium summi sacerdotis et sedebat cum ministris et calefaciebat se ad ignem</span></p>
<p id="mark-14-55"><span class="verse-num">14:55</span> <span class="verse-body">summi vero sacerdotes et omne concilium quaerebant adversum Iesum testimonium ut eum morti traderent nec inveniebant</span></p>
<p id="mark-14-56"><span class="verse-num">14:56</span> <span class="verse-body">multi enim testimonium falsum dicebant adversus eum et convenientia testimonia non erant</span></p>
<p id="mark-14-57"><span class="verse-num">14:57</span> <span class="verse-body">et quidam surgentes falsum testimonium ferebant adversus eum dicentes</span></p>
<p id="mark-14-58"><span class="verse-num">14:58</span> <span class="verse-body">quoniam nos audivimus eum dicentem ego dissolvam templum hoc manufactum et per triduum aliud non manufactum aedificabo</span></p>
<p id="mark-14-59"><span class="verse-num">14:59</span> <span class="verse-body">et non erat conveniens testimonium illorum</span></p>
<p id="mark-14-60"><span class="verse-num">14:60</span> <span class="verse-body">et exsurgens summus sacerdos in medium interrogavit Iesum dicens non respondes quicquam ad ea quae tibi obiciuntur ab his</span></p>
<p id="mark-14-61"><span class="verse-num">14:61</span> <span class="verse-body">ille autem tacebat et nihil respondit rursum summus sacerdos interrogabat eum et dicit ei tu es Christus Filius Benedicti</span></p>
<p id="mark-14-62"><span class="verse-num">14:62</span> <span class="verse-body">Iesus autem dixit illi ego sum et videbitis Filium hominis a dextris sedentem Virtutis et venientem cum nubibus caeli</span></p>
<p id="mark-14-63"><span class="verse-num">14:63</span> <span class="verse-body">summus autem sacerdos scindens vestimenta sua ait quid adhuc desideramus testes</span></p>
<p id="mark-14-64"><span class="verse-num">14:64</span> <span class="verse-body">audistis blasphemiam quid vobis videtur qui omnes condemnaverunt eum esse reum mortis</span></p>
<p id="mark-14-65"><span class="verse-num">14:65</span> <span class="verse-body">et coeperunt quidam conspuere eum et velare faciem eius et colaphis eum caedere et dicere ei prophetiza et ministri alapis eum caedebant</span></p>
<p id="mark-14-66"><span class="verse-num">14:66</span> <span class="verse-body">et cum esset Petrus in atrio deorsum venit una ex ancillis summi sacerdotis</span></p>
<p id="mark-14-67"><span class="verse-num">14:67</span> <span class="verse-body">et cum vidisset Petrum calefacientem se aspiciens illum ait et tu cum Iesu Nazareno eras</span></p>
<p id="mark-14-68"><span class="verse-num">14:68</span> <span class="verse-body">at ille negavit dicens neque scio neque novi quid dicas et exiit foras ante atrium et gallus cantavit</span></p>
<p id="mark-14-69"><span class="verse-num">14:69</span> <span class="verse-body">rursus autem cum vidisset illum ancilla coepit dicere circumstantibus quia hic ex illis est</span></p>
<p id="mark-14-70"><span class="verse-num">14:70</span> <span class="verse-body">at ille iterum negavit et post pusillum rursus qui adstabant dicebant Petro vere ex illis es nam et Galilaeus es</span></p>
<p id="mark-14-71"><span class="verse-num">14:71</span> <span class="verse-body">ille autem coepit anathematizare et iurare quia nescio hominem istum quem dicitis</span></p>
<p id="mark-14-72"><span class="verse-num">14:72</span> <span class="verse-body">et statim iterum gallus cantavit et recordatus est Petrus verbi quod dixerat ei Iesus priusquam gallus cantet bis ter me negabis et coepit flere</span></p>
<h2 id="mark-ch-15">Chapter 15</h2>
<p class="verses"><a href="#mark-15-1">1</a> <a href="#mark-15-2">2</a> <a href="#mark-15-3">3</a> <a href="#mark-15-4">4</a> <a href="#mark-15-5">5</a> <a href="#mark-15-6">6</a> <a href="#mark-15-7">7</a> <a href="#mark-15-8">8</a> <a href="#mark-15-9">9</a> <a href="#mark-15-10">10</a> <a href="#mark-15-11">11</a> <a href="#mark-15-12">12</a> <a href="#mark-15-13">13</a> <a href="#mark-15-14">14</a> <a href="#mark-15-15">15</a> <a href="#mark-15-16">16</a> <a href="#mark-15-17">17</a> <a href="#mark-15-18">18</a> <a href="#mark-15-19">19</a> <a href="#mark-15-20">20</a> <a href="#mark-15-21">21</a> <a href="#mark-15-22">22</a> <a href="#mark-15-23">23</a> <a href="#mark-15-24">24</a> <a href="#mark-15-25">25</a> <a href="#mark-15-26">26</a> <a href="#mark-15-27">27</a> <a href="#mark-15-28">28</a> <a href="#mark-15-29">29</a> <a href="#mark-15-30">30</a> <a href="#mark-15-31">31</a> <a href="#mark-15-32">32</a> <a href="#mark-15-33">33</a> <a href="#mark-15-34">34</a> <a href="#mark-15-35">35</a> <a href="#mark-15-36">36</a> <a href="#mark-15-37">37</a> <a href="#mark-15-38">38</a> <a href="#mark-15-39">39</a> <a href="#mark-15-40">40</a> <a href="#mark-15-41">41</a> <a href="#mark-15-42">42</a> <a href="#mark-15-43">43</a> <a href="#mark-15-44">44</a> <a href="#mark-15-45">45</a> <a href="#mark-15-46">46</a> <a href="#mark-15-47">47</a></p>
<p id="mark-15-1"><span class="verse-num">15:1</span> <span class="verse-body">et confestim mane consilium facientes summi sacerdotes cum senioribus et scribis et universo concilio vincientes Iesum duxerunt et tradiderunt Pilato</span></p>
<p id="mark-15-2"><span class="verse-num">15:2</span> <span class="verse-body">et interrogavit eum Pilatus tu es rex Iudaeorum at ille respondens ait illi tu dicis</span></p>
<p id="mark-15-3"><span class="verse-num">15:3</span> <span class="verse-body">et accusabant eum summi sacerdotes in multis</span></p>
<p id="mark-15-4"><span class="verse-num">15:4</span> <span class="verse-body">Pilatus autem rursum interrogavit eum dicens non respondes quicquam vide in quantis te accusant</span></p>
<p id="mark-15-5"><span class="verse-num">15:5</span> <span class="verse-body">Iesus autem amplius nihil respondit ita ut miraretur Pilatus</span></p>
<p id="mark-15-6"><span class="verse-num">15:6</span> <span class="verse-body">per diem autem festum dimittere solebat illis unum ex vinctis quemcumque petissent</span></p>
<p id="mark-15-7"><span class="verse-num">15:7</span> <span class="verse-body">erat autem qui dicebatur Barabbas qui cum seditiosis erat vinctus qui in seditione fecerant homicidium</span></p>
<p id="mark-15-8"><span class="verse-num">15:8</span> <span class="verse-body">et cum ascendisset turba coepit rogare sicut semper faciebat illis</span></p>
<p id="mark-15-9"><span class="verse-num">15:9</span> <span class="verse-body">Pilatus autem respondit eis et dixit vultis dimittam vobis regem Iudaeorum</span></p>
<p id="mark-15-10"><span class="verse-num">15:10</span> <span class="verse-body">sciebat enim quod per invidiam tradidissent eum summi sacerdotes</span></p>
<p id="mark-15-11"><span class="verse-num">15:11</span> <span class="verse-body">pontifices autem concitaverunt turbam ut magis Barabban dimitteret eis</span></p>
<p id="mark-15-12"><span class="verse-num">15:12</span> <span class="verse-body">Pilatus autem iterum respondens ait illis quid ergo vultis faciam regi Iudaeorum</span></p>
<p id="mark-15-13"><span class="verse-num">15:13</span> <span class="verse-body">at illi iterum clamaverunt crucifige eum</span></p>
<p id="mark-15-14"><span class="verse-num">15:14</span> <span class="verse-body">Pilatus vero dicebat eis quid enim mali fecit at illi magis clamabant crucifige eum</span></p>
<p id="mark-15-15"><span class="verse-num">15:15</span> <span class="verse-body">Pilatus autem volens populo satisfacere dimisit illis Barabban et tradidit Iesum flagellis caesum ut crucifigeretur</span></p>
<p id="mark-15-16"><span class="verse-num">15:16</span> <span class="verse-body">milites autem duxerunt eum intro in atrium praetorii et convocant totam cohortem</span></p>
<p id="mark-15-17"><span class="verse-num">15:17</span> <span class="verse-body">et induunt eum purpuram et inponunt ei plectentes spineam coronam</span></p>
<p id="mark-15-18"><span class="verse-num">15:18</span> <span class="verse-body">et coeperunt salutare eum have rex Iudaeorum</span></p>
<p id="mark-15-19"><span class="verse-num">15:19</span> <span class="verse-body">et percutiebant caput eius harundine et conspuebant eum et ponentes genua adorabant eum</span></p>
<p id="mark-15-20"><span class="verse-num">15:20</span> <span class="verse-body">et postquam inluserunt ei exuerunt illum purpuram et induerunt eum vestimentis suis et educunt illum ut crucifigerent eum</span></p>
<p id="mark-15-21"><span class="verse-num">15:21</span> <span class="verse-body">et angariaverunt praetereuntem quempiam Simonem Cyreneum venientem de villa patrem Alexandri et Rufi ut tolleret crucem eius</span></p>
<p id="mark-15-22"><span class="verse-num">15:22</span> <span class="verse-body">et perducunt illum in Golgotha locum quod est interpretatum Calvariae locus</span></p>
<p id="mark-15-23"><span class="verse-num">15:23</span> <span class="verse-body">et dabant ei bibere murratum vinum et non accepit</span></p>
<p id="mark-15-24"><span class="verse-num">15:24</span> <span class="verse-body">et crucifigentes eum diviserunt vestimenta eius mittentes sortem super eis quis quid tolleret</span></p>
<p id="mark-15-25"><span class="verse-num">15:25</span> <span class="verse-body">erat autem hora tertia et crucifixerunt eum</span></p>
<p id="mark-15-26"><span class="verse-num">15:26</span> <span class="verse-body">et erat titulus causae eius inscriptus rex Iudaeorum</span></p>
<p id="mark-15-27"><span class="verse-num">15:27</span> <span class="verse-body">et cum eo crucifigunt duos latrones unum a dextris et alium a sinistris eius</span></p>
<p id="mark-15-28"><span class="verse-num">15:28</span> <span class="verse-body">et adimpleta est scriptura quae dicit et cum iniquis reputatus est</span></p>
<p id="mark-15-29"><span class="verse-num">15:29</span> <span class="verse-body">et praetereuntes blasphemabant eum moventes capita sua et dicentes va qui destruit templum et in tribus diebus aedificat</span></p>
<p id="mark-15-30"><span class="verse-num">15:30</span> <span class="verse-body">salvum fac temet ipsum descendens de cruce</span></p>
<p id="mark-15-31"><span class="verse-num">15:31</span> <span class="verse-body">similiter et summi sacerdotes ludentes ad alterutrum cum scribis dicebant alios salvos fecit se ipsum non potest salvum facere</span></p>
<p id="mark-15-32"><span class="verse-num">15:32</span> <span class="verse-body">Christus rex Israhel descendat nunc de cruce ut videamus et credamus et qui cum eo crucifixi erant conviciabantur ei</span></p>
<p id="mark-15-33"><span class="verse-num">15:33</span> <span class="verse-body">et facta hora sexta tenebrae factae sunt per totam terram usque in horam nonam</span></p>
<p id="mark-15-34"><span class="verse-num">15:34</span> <span class="verse-body">et hora nona exclamavit Iesus voce magna dicens Heloi Heloi lama sabacthani quod est interpretatum Deus meus Deus meus ut quid dereliquisti me</span></p>
<p id="mark-15-35"><span class="verse-num">15:35</span> <span class="verse-body">et quidam de circumstantibus audientes dicebant ecce Heliam vocat</span></p>
<p id="mark-15-36"><span class="verse-num">15:36</span> <span class="verse-body">currens autem unus et implens spongiam aceto circumponensque calamo potum dabat ei dicens sinite videamus si veniat Helias ad deponendum eum</span></p>
<p id="mark-15-37"><span class="verse-num">15:37</span> <span class="verse-body">Iesus autem emissa voce magna exspiravit</span></p>
<p id="mark-15-38"><span class="verse-num">15:38</span> <span class="verse-body">et velum templi scissum est in duo a sursum usque deorsum</span></p>
<p id="mark-15-39"><span class="verse-num">15:39</span> <span class="verse-body">videns autem centurio qui ex adverso stabat quia sic clamans exspirasset ait vere homo hic Filius Dei erat</span></p>
<p id="mark-15-40"><span class="verse-num">15:40</span> <span class="verse-body">erant autem et mulieres de longe aspicientes inter quas et Maria Magdalene et Maria Iacobi minoris et Ioseph mater et Salome</span></p>
<p id="mark-15-41"><span class="verse-num">15:41</span> <span class="verse-body">et cum esset in Galilaea sequebantur eum et ministrabant ei et aliae multae quae simul cum eo ascenderant Hierosolyma</span></p>
<p id="mark-15-42"><span class="verse-num">15:42</span> <span class="verse-body">et cum iam sero esset factum quia erat parasceve quod est ante sabbatum</span></p>
<p id="mark-15-43"><span class="verse-num">15:43</span> <span class="verse-body">venit Ioseph ab Arimathia nobilis decurio qui et ipse erat expectans regnum Dei et audacter introiit ad Pilatum et petiit corpus Iesu</span></p>
<p id="mark-15-44"><span class="verse-num">15:44</span> <span class="verse-body">Pilatus autem mirabatur si iam obisset et accersito centurione interrogavit eum si iam mortuus esset</span></p>
<p id="mark-15-45"><span class="verse-num">15:45</span> <span class="verse-body">et cum cognovisset a centurione donavit corpus Ioseph</span></p>
<p id="mark-15-46"><span class="verse-num">15:46</span> <span class="verse-body">Ioseph autem mercatus sindonem et deponens eum involvit sindone et posuit eum in monumento quod erat excisum de petra et advolvit lapidem ad ostium monumenti</span></p>
<p id="mark-15-47"><span class="verse-num">15:47</span> <span class="verse-body">Maria autem Magdalene et Maria Ioseph aspiciebant ubi poneretur</span></p>
<h2 id="mark-ch-16">Chapter 16</h2>
<p class="verses"><a href="#mark-16-1">1</a> <a href="#mark-16-2">2</a> <a href="#mark-16-3">3</a> <a href="#mark-16-4">4</a> <a href="#mark-16-5">5</a> <a href="#mark-16-6">6</a> <a href="#mark-16-7">7</a> <a href="#mark-16-8">8</a> <a href="#mark-16-9">9</a> <a href="#mark-16-10">10</a> <a href="#mark-16-11">11</a> <a href="#mark-16-12">12</a> <a href="#mark-16-13">13</a> <a href="#mark-16-14">14</a> <a href="#mark-16-15">15</a> <a href="#mark-16-16">16</a> <a href="#mark-16-17">17</a> <a href="#mark-16-18">18</a> <a href="#mark-16-19">19</a></p>
<p id="mark-16-1"><span class="verse-num">16:1</span> <span class="verse-body">et cum transisset sabbatum Maria Magdalene et Maria Iacobi et Salome emerunt aromata ut venientes unguerent eum</span></p>
<p id="mark-16-2"><span class="verse-num">16:2</span> <span class="verse-body">et valde mane una sabbatorum veniunt ad monumentum orto iam sole</span></p>
<p id="mark-16-3"><span class="verse-num">16:3</span> <span class="verse-body">et dicebant ad invicem quis revolvet nobis lapidem ab ostio monumenti</span></p>
<p id="mark-16-4"><span class="verse-num">16:4</span> <span class="verse-body">et respicientes vident revolutum lapidem erat quippe magnus valde</span></p>
<p id="mark-16-5"><span class="verse-num">16:5</span> <span class="verse-body">et introeuntes in monumento viderunt iuvenem sedentem in dextris coopertum stola candida et obstipuerunt</span></p>
<p id="mark-16-6"><span class="verse-num">16:6</span> <span class="verse-body">qui dicit illis nolite expavescere Iesum quaeritis Nazarenum crucifixum surrexit non est hic ecce locus ubi posuerunt eum</span></p>
<p id="mark-16-7"><span class="verse-num">16:7</span> <span class="verse-body">sed ite et dicite discipulis eius et Petro quia praecedit vos in Galilaeam ibi eum videbitis sicut dixit vobis</span></p>
<p id="mark-16-8"><span class="verse-num">16:8</span> <span class="verse-body">at illae exeuntes fugerunt de monumento invaserat enim eas tremor et pavor et nemini quicquam dixerunt timebant enim</span></p>
<p id="mark-16-9"><span class="verse-num">16:9</span> <span class="verse-body">surgens autem mane prima sabbati apparuit primo Mariae Magdalenae de qua eiecerat septem daemonia</span></p>
<p id="mark-16-10"><span class="verse-num">16:10</span> <span class="verse-body">illa vadens nuntiavit his qui cum eo fuerant lugentibus et flentibus</span></p>
<p id="mark-16-11"><span class="verse-num">16:11</span> <span class="verse-body">et illi audientes quia viveret et visus esset ab ea non crediderunt</span></p>
<p id="mark-16-12"><span class="verse-num">16:12</span> <span class="verse-body">post haec autem duobus ex eis ambulantibus ostensus est in alia effigie euntibus in villam</span></p>
<p id="mark-16-13"><span class="verse-num">16:13</span> <span class="verse-body">et illi euntes nuntiaverunt ceteris nec illis crediderunt</span></p>
<p id="mark-16-14"><span class="verse-num">16:14</span> <span class="verse-body">novissime recumbentibus illis undecim apparuit et exprobravit incredulitatem illorum et duritiam cordis quia his qui viderant eum resurrexisse non crediderant</span></p>
<p id="mark-16-15"><span class="verse-num">16:15</span> <span class="verse-body">et dixit eis euntes in mundum universum praedicate evangelium omni creaturae</span></p>
<p id="mark-16-16"><span class="verse-num">16:16</span> <span class="verse-body">qui crediderit et baptizatus fuerit salvus erit qui vero non crediderit condemnabitur</span></p>
<p id="mark-16-17"><span class="verse-num">16:17</span> <span class="verse-body">signa autem eos qui crediderint haec sequentur in nomine meo daemonia eicient linguis loquentur novis</span></p>
<p id="mark-16-18"><span class="verse-num">16:18</span> <span class="verse-body">serpentes tollent et si mortiferum quid biberint non eos nocebit super aegrotos manus inponent et bene habebunt</span></p>
<p id="mark-16-19"><span class="verse-num">16:19</span> <span class="verse-body">et Dominus quidem postquam locutus est eis adsumptus est in caelum et sedit a dextris Dei</span></p>
