<h1>Ecclesiastes</h1>
<p class="chapters"><a href="#ecclesiastes-ch-1">1</a> <a href="#ecclesiastes-ch-2">2</a> <a href="#ecclesiastes-ch-3">3</a> <a href="#ecclesiastes-ch-4">4</a> <a href="#ecclesiastes-ch-5">5</a> <a href="#ecclesiastes-ch-6">6</a> <a href="#ecclesiastes-ch-7">7</a> <a href="#ecclesiastes-ch-8">8</a> <a href="#ecclesiastes-ch-9">9</a> <a href="#ecclesiastes-ch-10">10</a> <a href="#ecclesiastes-ch-11">11</a> <a href="#ecclesiastes-ch-12">12</a> <a href="#ecclesiastes-ch-1">1</a> <a href="#ecclesiastes-ch-2">2</a> <a href="#ecclesiastes-ch-3">3</a> <a href="#ecclesiastes-ch-4">4</a> <a href="#ecclesiastes-ch-5">5</a> <a href="#ecclesiastes-ch-6">6</a> <a href="#ecclesiastes-ch-7">7</a> <a href="#ecclesiastes-ch-8">8</a> <a href="#ecclesiastes-ch-1">1</a> <a href="#ecclesiastes-ch-2">2</a> <a href="#ecclesiastes-ch-3">3</a> <a href="#ecclesiastes-ch-4">4</a> <a href="#ecclesiastes-ch-5">5</a> <a href="#ecclesiastes-ch-6">6</a> <a href="#ecclesiastes-ch-7">7</a> <a href="#ecclesiastes-ch-8">8</a> <a href="#ecclesiastes-ch-9">9</a> <a href="#ecclesiastes-ch-10">10</a> <a href="#ecclesiastes-ch-11">11</a> <a href="#ecclesiastes-ch-12">12</a> <a href="#ecclesiastes-ch-13">13</a> <a href="#ecclesiastes-ch-14">14</a> <a href="#ecclesiastes-ch-15">15</a> <a href="#ecclesiastes-ch-16">16</a> <a href="#ecclesiastes-ch-17">17</a> <a href="#ecclesiastes-ch-18">18</a> <a href="#ecclesiastes-ch-19">19</a> <a href="#ecclesiastes-ch-20">20</a> <a href="#ecclesiastes-ch-21">21</a> <a href="#ecclesiastes-ch-22">22</a> <a href="#ecclesiastes-ch-23">23</a> <a href="#ecclesiastes-ch-24">24</a> <a href="#ecclesiastes-ch-25">25</a> <a href="#ecclesiastes-ch-26">26</a> <a href="#ecclesiastes-ch-27">27</a> <a href="#ecclesiastes-ch-28">28</a> <a href="#ecclesiastes-ch-29">29</a> <a href="#ecclesiastes-ch-30">30</a> <a href="#ecclesiastes-ch-31">31</a> <a href="#ecclesiastes-ch-32">32</a> <a href="#ecclesiastes-ch-33">33</a> <a href="#ecclesiastes-ch-34">34</a> <a href="#ecclesiastes-ch-35">35</a> <a href="#ecclesiastes-ch-36">36</a> <a href="#ecclesiastes-ch-37">37</a> <a href="#ecclesiastes-ch-38">38</a> <a href="#ecclesiastes-ch-39">39</a> <a href="#ecclesiastes-ch-40">40</a> <a href="#ecclesiastes-ch-41">41</a> <a href="#ecclesiastes-ch-42">42</a> <a href="#ecclesiastes-ch-43">43</a> <a href="#ecclesiastes-ch-44">44</a> <a href="#ecclesiastes-ch-45">45</a> <a href="#ecclesiastes-ch-46">46</a> <a href="#ecclesiastes-ch-47">47</a> <a href="#ecclesiastes-ch-48">48</a> <a href="#ecclesiastes-ch-49">49</a> <a href="#ecclesiastes-ch-50">50</a> <a href="#ecclesiastes-ch-51">51</a> <a href="#ecclesiastes-ch-52">52</a> <a href="#ecclesiastes-ch-53">53</a> <a href="#ecclesiastes-ch-54">54</a> <a href="#ecclesiastes-ch-55">55</a> <a href="#ecclesiastes-ch-56">56</a> <a href="#ecclesiastes-ch-57">57</a> <a href="#ecclesiastes-ch-58">58</a> <a href="#ecclesiastes-ch-59">59</a> <a href="#ecclesiastes-ch-60">60</a> <a href="#ecclesiastes-ch-61">61</a> <a href="#ecclesiastes-ch-62">62</a> <a href="#ecclesiastes-ch-63">63</a> <a href="#ecclesiastes-ch-64">64</a> <a href="#ecclesiastes-ch-65">65</a> <a href="#ecclesiastes-ch-66">66</a> <a href="#ecclesiastes-ch-1">1</a> <a href="#ecclesiastes-ch-2">2</a> <a href="#ecclesiastes-ch-3">3</a> <a href="#ecclesiastes-ch-4">4</a> <a href="#ecclesiastes-ch-5">5</a> <a href="#ecclesiastes-ch-6">6</a> <a href="#ecclesiastes-ch-7">7</a> <a href="#ecclesiastes-ch-8">8</a> <a href="#ecclesiastes-ch-9">9</a> <a href="#ecclesiastes-ch-10">10</a> <a href="#ecclesiastes-ch-11">11</a> <a href="#ecclesiastes-ch-12">12</a> <a href="#ecclesiastes-ch-13">13</a> <a href="#ecclesiastes-ch-14">14</a> <a href="#ecclesiastes-ch-15">15</a> <a href="#ecclesiastes-ch-16">16</a> <a href="#ecclesiastes-ch-17">17</a> <a href="#ecclesiastes-ch-18">18</a> <a href="#ecclesiastes-ch-19">19</a> <a href="#ecclesiastes-ch-20">20</a> <a href="#ecclesiastes-ch-21">21</a> <a href="#ecclesiastes-ch-22">22</a> <a href="#ecclesiastes-ch-23">23</a> <a href="#ecclesiastes-ch-24">24</a> <a href="#ecclesiastes-ch-25">25</a> <a href="#ecclesiastes-ch-26">26</a> <a href="#ecclesiastes-ch-27">27</a> <a href="#ecclesiastes-ch-28">28</a> <a href="#ecclesiastes-ch-29">29</a></p>
<h2 id="ecclesiastes-ch-1">Chapter 1</h2>
<p class="verses"><a href="#ecclesiastes-1-1">1</a> <a href="#ecclesiastes-1-2">2</a> <a href="#ecclesiastes-1-3">3</a> <a href="#ecclesiastes-1-4">4</a> <a href="#ecclesiastes-1-5">5</a> <a href="#ecclesiastes-1-6">6</a> <a href="#ecclesiastes-1-7">7</a> <a href="#ecclesiastes-1-8">8</a> <a href="#ecclesiastes-1-9">9</a> <a href="#ecclesiastes-1-10">10</a> <a href="#ecclesiastes-1-11">11</a> <a href="#ecclesiastes-1-12">12</a> <a href="#ecclesiastes-1-13">13</a> <a href="#ecclesiastes-1-14">14</a> <a href="#ecclesiastes-1-15">15</a> <a href="#ecclesiastes-1-16">16</a> <a href="#ecclesiastes-1-17">17</a> <a href="#ecclesiastes-1-18">18</a></p>
<p id="ecclesiastes-1-1"><span class="verse-num">1:1</span> <span class="verse-body">verba Ecclesiastes filii David regis Hierusalem</span></p>
<p id="ecclesiastes-1-2"><span class="verse-num">1:2</span> <span class="verse-body">vanitas vanitatum dixit Ecclesiastes vanitas vanitatum omnia vanitas</span></p>
<p id="ecclesiastes-1-3"><span class="verse-num">1:3</span> <span class="verse-body">quid habet amplius homo de universo labore suo quod laborat sub sole</span></p>
<p id="ecclesiastes-1-4"><span class="verse-num">1:4</span> <span class="verse-body">generatio praeterit et generatio advenit terra vero in aeternum stat</span></p>
<p id="ecclesiastes-1-5"><span class="verse-num">1:5</span> <span class="verse-body">oritur sol et occidit et ad locum suum revertitur ibique renascens</span></p>
<p id="ecclesiastes-1-6"><span class="verse-num">1:6</span> <span class="verse-body">gyrat per meridiem et flectitur ad aquilonem lustrans universa circuitu pergit spiritus et in circulos suos regreditur</span></p>
<p id="ecclesiastes-1-7"><span class="verse-num">1:7</span> <span class="verse-body">omnia flumina intrant mare et mare non redundat ad locum unde exeunt flumina revertuntur ut iterum fluant</span></p>
<p id="ecclesiastes-1-8"><span class="verse-num">1:8</span> <span class="verse-body">cunctae res difficiles non potest eas homo explicare sermone non saturatur oculus visu nec auris impletur auditu</span></p>
<p id="ecclesiastes-1-9"><span class="verse-num">1:9</span> <span class="verse-body">quid est quod fuit ipsum quod futurum est quid est quod factum est ipsum quod fiendum est</span></p>
<p id="ecclesiastes-1-10"><span class="verse-num">1:10</span> <span class="verse-body">nihil sub sole novum nec valet quisquam dicere ecce hoc recens est iam enim praecessit in saeculis quae fuerunt ante nos</span></p>
<p id="ecclesiastes-1-11"><span class="verse-num">1:11</span> <span class="verse-body">non est priorum memoria sed nec eorum quidem quae postea futura sunt erit recordatio apud eos qui futuri sunt in novissimo</span></p>
<p id="ecclesiastes-1-12"><span class="verse-num">1:12</span> <span class="verse-body">ego Ecclesiastes fui rex Israhel in Hierusalem</span></p>
<p id="ecclesiastes-1-13"><span class="verse-num">1:13</span> <span class="verse-body">et proposui in animo meo quaerere et investigare sapienter de omnibus quae fiunt sub sole hanc occupationem pessimam dedit Deus filiis hominum ut occuparentur in ea</span></p>
<p id="ecclesiastes-1-14"><span class="verse-num">1:14</span> <span class="verse-body">vidi quae fiunt cuncta sub sole et ecce universa vanitas et adflictio spiritus</span></p>
<p id="ecclesiastes-1-15"><span class="verse-num">1:15</span> <span class="verse-body">perversi difficile corriguntur et stultorum infinitus est numerus</span></p>
<p id="ecclesiastes-1-16"><span class="verse-num">1:16</span> <span class="verse-body">locutus sum in corde meo dicens ecce magnus effectus sum et praecessi sapientia omnes qui fuerunt ante me in Hierusalem et mens mea contemplata est multa sapienter et didicit</span></p>
<p id="ecclesiastes-1-17"><span class="verse-num">1:17</span> <span class="verse-body">dedique cor meum ut scirem prudentiam atque doctrinam erroresque et stultitiam et agnovi quod in his quoque esset labor et adflictio spiritus</span></p>
<p id="ecclesiastes-1-18"><span class="verse-num">1:18</span> <span class="verse-body">eo quod in multa sapientia multa sit indignatio et qui addit scientiam addat et laborem __________________________________________________________________</span></p>
<h2 id="ecclesiastes-ch-2">Chapter 2</h2>
<p class="verses"><a href="#ecclesiastes-2-1">1</a> <a href="#ecclesiastes-2-2">2</a> <a href="#ecclesiastes-2-3">3</a> <a href="#ecclesiastes-2-4">4</a> <a href="#ecclesiastes-2-5">5</a> <a href="#ecclesiastes-2-6">6</a> <a href="#ecclesiastes-2-7">7</a> <a href="#ecclesiastes-2-8">8</a> <a href="#ecclesiastes-2-9">9</a> <a href="#ecclesiastes-2-10">10</a> <a href="#ecclesiastes-2-11">11</a> <a href="#ecclesiastes-2-12">12</a> <a href="#ecclesiastes-2-13">13</a> <a href="#ecclesiastes-2-14">14</a> <a href="#ecclesiastes-2-15">15</a> <a href="#ecclesiastes-2-16">16</a> <a href="#ecclesiastes-2-17">17</a> <a href="#ecclesiastes-2-18">18</a> <a href="#ecclesiastes-2-19">19</a> <a href="#ecclesiastes-2-20">20</a> <a href="#ecclesiastes-2-21">21</a> <a href="#ecclesiastes-2-22">22</a> <a href="#ecclesiastes-2-23">23</a> <a href="#ecclesiastes-2-24">24</a> <a href="#ecclesiastes-2-25">25</a> <a href="#ecclesiastes-2-26">26</a></p>
<p id="ecclesiastes-2-1"><span class="verse-num">2:1</span> <span class="verse-body">dixi ego in corde meo vadam et affluam deliciis et fruar bonis et vidi quod hoc quoque esset vanitas</span></p>
<p id="ecclesiastes-2-2"><span class="verse-num">2:2</span> <span class="verse-body">risum reputavi errorem et gaudio dixi quid frustra deciperis</span></p>
<p id="ecclesiastes-2-3"><span class="verse-num">2:3</span> <span class="verse-body">cogitavi in corde meo abstrahere a vino carnem meam ut animum meum transferrem ad sapientiam devitaremque stultitiam donec viderem quid esset utile filiis hominum quod facto opus est sub sole numero dierum vitae suae</span></p>
<p id="ecclesiastes-2-4"><span class="verse-num">2:4</span> <span class="verse-body">magnificavi opera mea aedificavi mihi domos plantavi vineas</span></p>
<p id="ecclesiastes-2-5"><span class="verse-num">2:5</span> <span class="verse-body">feci hortos et pomeria et consevi ea cuncti generis arboribus</span></p>
<p id="ecclesiastes-2-6"><span class="verse-num">2:6</span> <span class="verse-body">extruxi mihi piscinas aquarum ut inrigarem silvam lignorum germinantium</span></p>
<p id="ecclesiastes-2-7"><span class="verse-num">2:7</span> <span class="verse-body">possedi servos et ancillas multamque familiam habui armenta quoque et magnos ovium greges ultra omnes qui fuerunt ante me in Hierusalem</span></p>
<p id="ecclesiastes-2-8"><span class="verse-num">2:8</span> <span class="verse-body">coacervavi mihi argentum et aurum et substantias regum ac provinciarum feci mihi cantores et cantrices et delicias filiorum hominum scyphos et urceos in ministerio ad vina fundenda</span></p>
<p id="ecclesiastes-2-9"><span class="verse-num">2:9</span> <span class="verse-body">et supergressus sum opibus omnes qui fuerunt ante me in Hierusalem sapientia quoque perseveravit mecum</span></p>
<p id="ecclesiastes-2-10"><span class="verse-num">2:10</span> <span class="verse-body">et omnia quae desideraverunt oculi mei non negavi eis nec prohibui cor quin omni voluptate frueretur et oblectaret se in his quae paraveram et hanc ratus sum partem meam si uterer labore meo</span></p>
<p id="ecclesiastes-2-11"><span class="verse-num">2:11</span> <span class="verse-body">cumque me convertissem ad universa opera quae fecerant manus meae et ad labores in quibus frustra sudaveram vidi in omnibus vanitatem et adflictionem animi et nihil permanere sub sole</span></p>
<p id="ecclesiastes-2-12"><span class="verse-num">2:12</span> <span class="verse-body">transivi ad contemplandam sapientiam erroresque et stultitiam quid est inquam homo ut sequi possit regem factorem suum</span></p>
<p id="ecclesiastes-2-13"><span class="verse-num">2:13</span> <span class="verse-body">et vidi quia tantum praecederet sapientia stultitiam quantum differt lux tenebris</span></p>
<p id="ecclesiastes-2-14"><span class="verse-num">2:14</span> <span class="verse-body">sapientis oculi in capite eius stultus in tenebris ambulat et didici quod unus utriusque esset interitus</span></p>
<p id="ecclesiastes-2-15"><span class="verse-num">2:15</span> <span class="verse-body">et dixi in corde meo si unus et stulti et meus occasus erit quid mihi prodest quod maiorem sapientiae dedi operam locutusque cum mente mea animadverti quod hoc quoque esset vanitas</span></p>
<p id="ecclesiastes-2-16"><span class="verse-num">2:16</span> <span class="verse-body">non enim erit memoria sapientis similiter ut stulti in perpetuum et futura tempora oblivione cuncta pariter obruent moritur doctus similiter et indoctus</span></p>
<p id="ecclesiastes-2-17"><span class="verse-num">2:17</span> <span class="verse-body">et idcirco taeduit me vitae meae videntem mala esse universa sub sole et cuncta vanitatem atque adflictionem spiritus</span></p>
<p id="ecclesiastes-2-18"><span class="verse-num">2:18</span> <span class="verse-body">rursum detestatus sum omnem industriam meam quae sub sole studiosissime laboravi habiturus heredem post me</span></p>
<p id="ecclesiastes-2-19"><span class="verse-num">2:19</span> <span class="verse-body">quem ignoro utrum sapiens an stultus futurus sit et dominabitur in laboribus meis quibus desudavi et sollicitus fui et est quicquam tam vanum</span></p>
<p id="ecclesiastes-2-20"><span class="verse-num">2:20</span> <span class="verse-body">unde cessavi renuntiavitque cor meum ultra laborare sub sole</span></p>
<p id="ecclesiastes-2-21"><span class="verse-num">2:21</span> <span class="verse-body">nam cum alius laboret in sapientia et doctrina et sollicitudine homini otioso quaesita dimittit et hoc ergo vanitas et magnum malum</span></p>
<p id="ecclesiastes-2-22"><span class="verse-num">2:22</span> <span class="verse-body">quid enim proderit homini de universo labore suo et adflictione spiritus qua sub sole cruciatus est</span></p>
<p id="ecclesiastes-2-23"><span class="verse-num">2:23</span> <span class="verse-body">cuncti dies eius doloribus et aerumnis pleni sunt nec per noctem mente requiescit et haec non vanitas est</span></p>
<p id="ecclesiastes-2-24"><span class="verse-num">2:24</span> <span class="verse-body">nonne melius est comedere et bibere et ostendere animae suae bona de laboribus suis et hoc de manu Dei est</span></p>
<p id="ecclesiastes-2-25"><span class="verse-num">2:25</span> <span class="verse-body">quis ita vorabit et deliciis affluet ut ego</span></p>
<p id="ecclesiastes-2-26"><span class="verse-num">2:26</span> <span class="verse-body">homini bono in conspectu suo dedit Deus sapientiam et scientiam et laetitiam peccatori autem dedit adflictionem et curam superfluam ut addat et congreget et tradat ei qui placuit Deo sed et hoc vanitas et cassa sollicitudo mentis __________________________________________________________________</span></p>
<h2 id="ecclesiastes-ch-3">Chapter 3</h2>
<p class="verses"><a href="#ecclesiastes-3-1">1</a> <a href="#ecclesiastes-3-2">2</a> <a href="#ecclesiastes-3-3">3</a> <a href="#ecclesiastes-3-4">4</a> <a href="#ecclesiastes-3-5">5</a> <a href="#ecclesiastes-3-6">6</a> <a href="#ecclesiastes-3-7">7</a> <a href="#ecclesiastes-3-8">8</a> <a href="#ecclesiastes-3-9">9</a> <a href="#ecclesiastes-3-10">10</a> <a href="#ecclesiastes-3-11">11</a> <a href="#ecclesiastes-3-12">12</a> <a href="#ecclesiastes-3-13">13</a> <a href="#ecclesiastes-3-14">14</a> <a href="#ecclesiastes-3-15">15</a> <a href="#ecclesiastes-3-16">16</a> <a href="#ecclesiastes-3-17">17</a> <a href="#ecclesiastes-3-18">18</a> <a href="#ecclesiastes-3-19">19</a> <a href="#ecclesiastes-3-20">20</a> <a href="#ecclesiastes-3-21">21</a> <a href="#ecclesiastes-3-22">22</a></p>
<p id="ecclesiastes-3-1"><span class="verse-num">3:1</span> <span class="verse-body">omnia tempus habent et suis spatiis transeunt universa sub caelo</span></p>
<p id="ecclesiastes-3-2"><span class="verse-num">3:2</span> <span class="verse-body">tempus nascendi et tempus moriendi tempus plantandi et tempus evellendi quod plantatum est</span></p>
<p id="ecclesiastes-3-3"><span class="verse-num">3:3</span> <span class="verse-body">tempus occidendi et tempus sanandi tempus destruendi et tempus aedificandi</span></p>
<p id="ecclesiastes-3-4"><span class="verse-num">3:4</span> <span class="verse-body">tempus flendi et tempus ridendi tempus plangendi et tempus saltandi</span></p>
<p id="ecclesiastes-3-5"><span class="verse-num">3:5</span> <span class="verse-body">tempus spargendi lapides et tempus colligendi tempus amplexandi et tempus longe fieri a conplexibus</span></p>
<p id="ecclesiastes-3-6"><span class="verse-num">3:6</span> <span class="verse-body">tempus adquirendi et tempus perdendi tempus custodiendi et tempus abiciendi</span></p>
<p id="ecclesiastes-3-7"><span class="verse-num">3:7</span> <span class="verse-body">tempus scindendi et tempus consuendi tempus tacendi et tempus loquendi</span></p>
<p id="ecclesiastes-3-8"><span class="verse-num">3:8</span> <span class="verse-body">tempus dilectionis et tempus odii tempus belli et tempus pacis</span></p>
<p id="ecclesiastes-3-9"><span class="verse-num">3:9</span> <span class="verse-body">quid habet amplius homo de labore suo</span></p>
<p id="ecclesiastes-3-10"><span class="verse-num">3:10</span> <span class="verse-body">vidi adflictionem quam dedit Deus filiis hominum ut distendantur in ea</span></p>
<p id="ecclesiastes-3-11"><span class="verse-num">3:11</span> <span class="verse-body">cuncta fecit bona in tempore suo et mundum tradidit disputationi eorum ut non inveniat homo opus quod operatus est Deus ab initio usque ad finem</span></p>
<p id="ecclesiastes-3-12"><span class="verse-num">3:12</span> <span class="verse-body">et cognovi quod non esset melius nisi laetari et facere bene in vita sua</span></p>
<p id="ecclesiastes-3-13"><span class="verse-num">3:13</span> <span class="verse-body">omnis enim homo qui comedit et bibit et videt bonum de labore suo hoc donum Dei est</span></p>
<p id="ecclesiastes-3-14"><span class="verse-num">3:14</span> <span class="verse-body">didici quod omnia opera quae fecit Deus perseverent in perpetuum non possumus eis quicquam addere nec auferre quae fecit Deus ut timeatur</span></p>
<p id="ecclesiastes-3-15"><span class="verse-num">3:15</span> <span class="verse-body">quod factum est ipsum permanet quae futura sunt iam fuerunt et Deus instaurat quod abiit</span></p>
<p id="ecclesiastes-3-16"><span class="verse-num">3:16</span> <span class="verse-body">vidi sub sole in loco iudicii impietatem et in loco iustitiae iniquitatem</span></p>
<p id="ecclesiastes-3-17"><span class="verse-num">3:17</span> <span class="verse-body">et dixi in corde meo iustum et impium iudicabit Deus et tempus omni rei tunc erit</span></p>
<p id="ecclesiastes-3-18"><span class="verse-num">3:18</span> <span class="verse-body">dixi in corde meo de filiis hominum ut probaret eos Deus et ostenderet similes esse bestiis</span></p>
<p id="ecclesiastes-3-19"><span class="verse-num">3:19</span> <span class="verse-body">idcirco unus interitus est hominis et iumentorum et aequa utriusque condicio sicut moritur homo sic et illa moriuntur similiter spirant omnia et nihil habet homo iumento amplius cuncta subiacent vanitati</span></p>
<p id="ecclesiastes-3-20"><span class="verse-num">3:20</span> <span class="verse-body">et omnia pergunt ad unum locum de terra facta sunt et in terram pariter revertentur</span></p>
<p id="ecclesiastes-3-21"><span class="verse-num">3:21</span> <span class="verse-body">quis novit si spiritus filiorum Adam ascendat sursum et si spiritus iumentorum descendat deorsum</span></p>
<p id="ecclesiastes-3-22"><span class="verse-num">3:22</span> <span class="verse-body">et deprehendi nihil esse melius quam laetari hominem in opere suo et hanc esse partem illius quis enim eum adducet ut post se futura cognoscat __________________________________________________________________</span></p>
<h2 id="ecclesiastes-ch-4">Chapter 4</h2>
<p class="verses"><a href="#ecclesiastes-4-1">1</a> <a href="#ecclesiastes-4-2">2</a> <a href="#ecclesiastes-4-3">3</a> <a href="#ecclesiastes-4-4">4</a> <a href="#ecclesiastes-4-5">5</a> <a href="#ecclesiastes-4-6">6</a> <a href="#ecclesiastes-4-7">7</a> <a href="#ecclesiastes-4-8">8</a> <a href="#ecclesiastes-4-9">9</a> <a href="#ecclesiastes-4-10">10</a> <a href="#ecclesiastes-4-11">11</a> <a href="#ecclesiastes-4-12">12</a> <a href="#ecclesiastes-4-13">13</a> <a href="#ecclesiastes-4-14">14</a> <a href="#ecclesiastes-4-15">15</a> <a href="#ecclesiastes-4-16">16</a> <a href="#ecclesiastes-4-17">17</a></p>
<p id="ecclesiastes-4-1"><span class="verse-num">4:1</span> <span class="verse-body">verti me ad alia et vidi calumnias quae sub sole geruntur et lacrimas innocentum et consolatorem neminem nec posse resistere eorum violentiae cunctorum auxilio destitutos</span></p>
<p id="ecclesiastes-4-2"><span class="verse-num">4:2</span> <span class="verse-body">et laudavi magis mortuos quam viventes</span></p>
<p id="ecclesiastes-4-3"><span class="verse-num">4:3</span> <span class="verse-body">et feliciorem utroque iudicavi qui necdum natus est nec vidit mala quae sub sole fiunt</span></p>
<p id="ecclesiastes-4-4"><span class="verse-num">4:4</span> <span class="verse-body">rursum contemplatus omnes labores hominum et industrias animadverti patere invidiae proximi et in hoc ergo vanitas et cura superflua est</span></p>
<p id="ecclesiastes-4-5"><span class="verse-num">4:5</span> <span class="verse-body">stultus conplicat manus suas et comedit carnes suas dicens</span></p>
<p id="ecclesiastes-4-6"><span class="verse-num">4:6</span> <span class="verse-body">melior est pugillus cum requie quam plena utraque manus cum labore et adflictione animi</span></p>
<p id="ecclesiastes-4-7"><span class="verse-num">4:7</span> <span class="verse-body">considerans repperi et aliam vanitatem sub sole</span></p>
<p id="ecclesiastes-4-8"><span class="verse-num">4:8</span> <span class="verse-body">unus est et secundum non habet non filium non fratrem et tamen laborare non cessat nec satiantur oculi eius divitiis nec recogitat dicens cui laboro et fraudo animam meam bonis in hoc quoque vanitas est et adflictio pessima</span></p>
<p id="ecclesiastes-4-9"><span class="verse-num">4:9</span> <span class="verse-body">melius ergo est duos simul esse quam unum habent enim emolumentum societatis suae</span></p>
<p id="ecclesiastes-4-10"><span class="verse-num">4:10</span> <span class="verse-body">si unus ceciderit ab altero fulcietur vae soli quia cum ruerit non habet sublevantem</span></p>
<p id="ecclesiastes-4-11"><span class="verse-num">4:11</span> <span class="verse-body">et si dormierint duo fovebuntur mutuo unus quomodo calefiet</span></p>
<p id="ecclesiastes-4-12"><span class="verse-num">4:12</span> <span class="verse-body">et si quispiam praevaluerit contra unum duo resistent ei funiculus triplex difficile rumpitur</span></p>
<p id="ecclesiastes-4-13"><span class="verse-num">4:13</span> <span class="verse-body">melior est puer pauper et sapiens rege sene et stulto qui nescit providere in posterum</span></p>
<p id="ecclesiastes-4-14"><span class="verse-num">4:14</span> <span class="verse-body">quod et de carcere catenisque interdum quis egrediatur ad regnum et alius natus in regno inopia consumatur</span></p>
<p id="ecclesiastes-4-15"><span class="verse-num">4:15</span> <span class="verse-body">vidi cunctos viventes qui ambulant sub sole cum adulescente secundo qui consurgit pro eo</span></p>
<p id="ecclesiastes-4-16"><span class="verse-num">4:16</span> <span class="verse-body">infinitus numerus est populi omnium qui fuerunt ante eum et qui postea futuri sunt non laetabuntur in eo sed et hoc vanitas et adflictio spiritus</span></p>
<p id="ecclesiastes-4-17"><span class="verse-num">4:17</span> <span class="verse-body">custodi pedem tuum ingrediens domum Dei multo enim melior est oboedientia quam stultorum victimae qui nesciunt quid faciant mali __________________________________________________________________</span></p>
<h2 id="ecclesiastes-ch-5">Chapter 5</h2>
<p class="verses"><a href="#ecclesiastes-5-1">1</a> <a href="#ecclesiastes-5-2">2</a> <a href="#ecclesiastes-5-3">3</a> <a href="#ecclesiastes-5-4">4</a> <a href="#ecclesiastes-5-5">5</a> <a href="#ecclesiastes-5-6">6</a> <a href="#ecclesiastes-5-7">7</a> <a href="#ecclesiastes-5-8">8</a> <a href="#ecclesiastes-5-9">9</a> <a href="#ecclesiastes-5-10">10</a> <a href="#ecclesiastes-5-11">11</a> <a href="#ecclesiastes-5-12">12</a> <a href="#ecclesiastes-5-13">13</a> <a href="#ecclesiastes-5-14">14</a> <a href="#ecclesiastes-5-15">15</a> <a href="#ecclesiastes-5-16">16</a> <a href="#ecclesiastes-5-17">17</a> <a href="#ecclesiastes-5-18">18</a> <a href="#ecclesiastes-5-19">19</a></p>
<p id="ecclesiastes-5-1"><span class="verse-num">5:1</span> <span class="verse-body">ne temere quid loquaris neque cor tuum sit velox ad proferendum sermonem coram Deo Deus enim in caelo et tu super terram idcirco sint pauci sermones tui</span></p>
<p id="ecclesiastes-5-2"><span class="verse-num">5:2</span> <span class="verse-body">multas curas sequuntur somnia et in multis sermonibus invenitur stultitia</span></p>
<p id="ecclesiastes-5-3"><span class="verse-num">5:3</span> <span class="verse-body">si quid vovisti Deo ne moreris reddere displicet enim ei infidelis et stulta promissio sed quodcumque voveris redde</span></p>
<p id="ecclesiastes-5-4"><span class="verse-num">5:4</span> <span class="verse-body">multoque melius est non vovere quam post votum promissa non conplere</span></p>
<p id="ecclesiastes-5-5"><span class="verse-num">5:5</span> <span class="verse-body">ne dederis os tuum ut peccare faciat carnem tuam neque dicas coram angelo non est providentia ne forte iratus Deus super sermone tuo dissipet cuncta opera manuum tuarum</span></p>
<p id="ecclesiastes-5-6"><span class="verse-num">5:6</span> <span class="verse-body">ubi multa sunt somnia plurimae vanitates et sermones innumeri tu vero Deum time</span></p>
<p id="ecclesiastes-5-7"><span class="verse-num">5:7</span> <span class="verse-body">si videris calumnias egenorum et violenta iudicia et subverti iustitiam in provincia non mireris super hoc negotio quia excelso alius excelsior est et super hos quoque eminentiores sunt alii</span></p>
<p id="ecclesiastes-5-8"><span class="verse-num">5:8</span> <span class="verse-body">et insuper universae terrae rex imperat servienti</span></p>
<p id="ecclesiastes-5-9"><span class="verse-num">5:9</span> <span class="verse-body">avarus non implebitur pecunia et qui amat divitias fructus non capiet ex eis et hoc ergo vanitas</span></p>
<p id="ecclesiastes-5-10"><span class="verse-num">5:10</span> <span class="verse-body">ubi multae sunt opes multi et qui comedant eas et quid prodest possessori nisi quod cernit divitias oculis suis</span></p>
<p id="ecclesiastes-5-11"><span class="verse-num">5:11</span> <span class="verse-body">dulcis est somnus operanti sive parum sive multum comedat saturitas autem divitis non sinit dormire eum</span></p>
<p id="ecclesiastes-5-12"><span class="verse-num">5:12</span> <span class="verse-body">est et alia infirmitas pessima quam vidi sub sole divitiae conservatae in malum domini sui</span></p>
<p id="ecclesiastes-5-13"><span class="verse-num">5:13</span> <span class="verse-body">pereunt enim in adflictione pessima generavit filium qui in summa egestate erit</span></p>
<p id="ecclesiastes-5-14"><span class="verse-num">5:14</span> <span class="verse-body">sicut egressus est nudus de utero matris suae sic revertetur et nihil auferet secum de labore suo</span></p>
<p id="ecclesiastes-5-15"><span class="verse-num">5:15</span> <span class="verse-body">miserabilis prorsus infirmitas quomodo venit sic revertetur quid ergo prodest ei quod laboravit in ventum</span></p>
<p id="ecclesiastes-5-16"><span class="verse-num">5:16</span> <span class="verse-body">cunctis diebus vitae suae comedit in tenebris et in curis multis et in aerumna atque tristitia</span></p>
<p id="ecclesiastes-5-17"><span class="verse-num">5:17</span> <span class="verse-body">hoc itaque mihi visum est bonum ut comedat quis et bibat et fruatur laetitia ex labore suo quod laboravit ipse sub sole numerum dierum vitae suae quos dedit ei Deus et haec est pars illius</span></p>
<p id="ecclesiastes-5-18"><span class="verse-num">5:18</span> <span class="verse-body">et omni homini cui dedit Deus divitias atque substantiam potestatemque ei tribuit ut comedat ex eis et fruatur parte sua et laetetur de labore suo hoc est donum Dei</span></p>
<p id="ecclesiastes-5-19"><span class="verse-num">5:19</span> <span class="verse-body">non enim satis recordabitur dierum vitae suae eo quod Deus occupet deliciis cor eius __________________________________________________________________</span></p>
<h2 id="ecclesiastes-ch-6">Chapter 6</h2>
<p class="verses"><a href="#ecclesiastes-6-1">1</a> <a href="#ecclesiastes-6-2">2</a> <a href="#ecclesiastes-6-3">3</a> <a href="#ecclesiastes-6-4">4</a> <a href="#ecclesiastes-6-5">5</a> <a href="#ecclesiastes-6-6">6</a> <a href="#ecclesiastes-6-7">7</a> <a href="#ecclesiastes-6-8">8</a> <a href="#ecclesiastes-6-9">9</a> <a href="#ecclesiastes-6-10">10</a> <a href="#ecclesiastes-6-11">11</a></p>
<p id="ecclesiastes-6-1"><span class="verse-num">6:1</span> <span class="verse-body">est et aliud malum quod vidi sub sole et quidem frequens apud homines</span></p>
<p id="ecclesiastes-6-2"><span class="verse-num">6:2</span> <span class="verse-body">vir cui dedit Deus divitias et substantiam et honorem et nihil deest animae eius ex omnibus quae desiderat nec tribuit ei potestatem Deus ut comedat ex eo sed homo extraneus vorabit illud hoc vanitas et magna miseria est</span></p>
<p id="ecclesiastes-6-3"><span class="verse-num">6:3</span> <span class="verse-body">si genuerit quispiam centum et vixerit multos annos et plures dies aetatis habuerit et anima illius non utatur bonis substantiae suae sepulturaque careat de hoc ego pronuntio quod melior illo sit abortivus</span></p>
<p id="ecclesiastes-6-4"><span class="verse-num">6:4</span> <span class="verse-body">frustra enim venit et pergit ad tenebras et oblivione delebitur nomen eius</span></p>
<p id="ecclesiastes-6-5"><span class="verse-num">6:5</span> <span class="verse-body">non vidit solem neque cognovit distantiam boni et mali</span></p>
<p id="ecclesiastes-6-6"><span class="verse-num">6:6</span> <span class="verse-body">etiam si duobus milibus annis vixerit et non fuerit perfruitus bonis nonne ad unum locum properant omnia</span></p>
<p id="ecclesiastes-6-7"><span class="verse-num">6:7</span> <span class="verse-body">omnis labor hominis in ore eius sed anima illius non impletur</span></p>
<p id="ecclesiastes-6-8"><span class="verse-num">6:8</span> <span class="verse-body">quid habet amplius sapiens ab stulto et quid pauper nisi ut pergat illuc ubi est vita</span></p>
<p id="ecclesiastes-6-9"><span class="verse-num">6:9</span> <span class="verse-body">melius est videre quod cupias quam desiderare quod nescias sed et hoc vanitas est et praesumptio spiritus</span></p>
<p id="ecclesiastes-6-10"><span class="verse-num">6:10</span> <span class="verse-body">qui futurus est iam vocatum est nomen eius et scitur quod homo sit et non possit contra fortiorem se in iudicio contendere</span></p>
<p id="ecclesiastes-6-11"><span class="verse-num">6:11</span> <span class="verse-body">verba sunt plurima multa in disputando habentia vanitatem __________________________________________________________________</span></p>
<h2 id="ecclesiastes-ch-7">Chapter 7</h2>
<p class="verses"><a href="#ecclesiastes-7-1">1</a> <a href="#ecclesiastes-7-2">2</a> <a href="#ecclesiastes-7-3">3</a> <a href="#ecclesiastes-7-4">4</a> <a href="#ecclesiastes-7-5">5</a> <a href="#ecclesiastes-7-6">6</a> <a href="#ecclesiastes-7-7">7</a> <a href="#ecclesiastes-7-8">8</a> <a href="#ecclesiastes-7-9">9</a> <a href="#ecclesiastes-7-10">10</a> <a href="#ecclesiastes-7-11">11</a> <a href="#ecclesiastes-7-12">12</a> <a href="#ecclesiastes-7-13">13</a> <a href="#ecclesiastes-7-14">14</a> <a href="#ecclesiastes-7-15">15</a> <a href="#ecclesiastes-7-16">16</a> <a href="#ecclesiastes-7-17">17</a> <a href="#ecclesiastes-7-18">18</a> <a href="#ecclesiastes-7-19">19</a> <a href="#ecclesiastes-7-20">20</a> <a href="#ecclesiastes-7-21">21</a> <a href="#ecclesiastes-7-22">22</a> <a href="#ecclesiastes-7-23">23</a> <a href="#ecclesiastes-7-24">24</a> <a href="#ecclesiastes-7-25">25</a> <a href="#ecclesiastes-7-26">26</a> <a href="#ecclesiastes-7-27">27</a> <a href="#ecclesiastes-7-28">28</a> <a href="#ecclesiastes-7-29">29</a> <a href="#ecclesiastes-7-30">30</a></p>
<p id="ecclesiastes-7-1"><span class="verse-num">7:1</span> <span class="verse-body">quid necesse est homini maiora se quaerere cum ignoret quid conducat sibi in vita sua numero dierum peregrinationis suae et tempore quo velut umbra praeterit aut quis ei poterit indicare quid post eum futurum sub sole sit</span></p>
<p id="ecclesiastes-7-2"><span class="verse-num">7:2</span> <span class="verse-body">melius est nomen bonum quam unguenta pretiosa et dies mortis die nativitatis</span></p>
<p id="ecclesiastes-7-3"><span class="verse-num">7:3</span> <span class="verse-body">melius est ire ad domum luctus quam ad domum convivii in illa enim finis cunctorum admonetur hominum et vivens cogitat quid futurum sit</span></p>
<p id="ecclesiastes-7-4"><span class="verse-num">7:4</span> <span class="verse-body">melior est ira risu quia per tristitiam vultus corrigitur animus delinquentis</span></p>
<p id="ecclesiastes-7-5"><span class="verse-num">7:5</span> <span class="verse-body">cor sapientium ubi tristitia est et cor stultorum ubi laetitia</span></p>
<p id="ecclesiastes-7-6"><span class="verse-num">7:6</span> <span class="verse-body">melius est a sapiente corripi quam stultorum adulatione decipi</span></p>
<p id="ecclesiastes-7-7"><span class="verse-num">7:7</span> <span class="verse-body">quia sicut sonitus spinarum ardentium sub olla sic risus stulti sed et hoc vanitas</span></p>
<p id="ecclesiastes-7-8"><span class="verse-num">7:8</span> <span class="verse-body">calumnia conturbat sapientem et perdet robur cordis illius</span></p>
<p id="ecclesiastes-7-9"><span class="verse-num">7:9</span> <span class="verse-body">melior est finis orationis quam principium melior est patiens arrogante</span></p>
<p id="ecclesiastes-7-10"><span class="verse-num">7:10</span> <span class="verse-body">ne velox sis ad irascendum quia ira in sinu stulti requiescit</span></p>
<p id="ecclesiastes-7-11"><span class="verse-num">7:11</span> <span class="verse-body">ne dicas quid putas causae est quod priora tempora meliora fuere quam nunc sunt stulta est enim huiuscemodi interrogatio</span></p>
<p id="ecclesiastes-7-12"><span class="verse-num">7:12</span> <span class="verse-body">utilior est sapientia cum divitiis et magis prodest videntibus solem</span></p>
<p id="ecclesiastes-7-13"><span class="verse-num">7:13</span> <span class="verse-body">sicut enim protegit sapientia sic protegit pecunia hoc autem plus habet eruditio et sapientia quod vitam tribuunt possessori suo</span></p>
<p id="ecclesiastes-7-14"><span class="verse-num">7:14</span> <span class="verse-body">considera opera Dei quod nemo possit corrigere quem ille despexerit</span></p>
<p id="ecclesiastes-7-15"><span class="verse-num">7:15</span> <span class="verse-body">in die bona fruere bonis et malam diem praecave sicut enim hanc sic et illam fecit Deus ut non inveniat homo contra eum iustas querimonias</span></p>
<p id="ecclesiastes-7-16"><span class="verse-num">7:16</span> <span class="verse-body">haec quoque vidi in diebus vanitatis meae iustus perit in iustitia sua et impius multo vivit tempore in malitia sua</span></p>
<p id="ecclesiastes-7-17"><span class="verse-num">7:17</span> <span class="verse-body">noli esse iustus multum neque plus sapias quam necesse est ne obstupescas</span></p>
<p id="ecclesiastes-7-18"><span class="verse-num">7:18</span> <span class="verse-body">ne impie agas multum et noli esse stultus ne moriaris in tempore non tuo</span></p>
<p id="ecclesiastes-7-19"><span class="verse-num">7:19</span> <span class="verse-body">bonum est te sustentare iustum sed et ab illo ne subtrahas manum tuam quia qui Deum timet nihil neglegit</span></p>
<p id="ecclesiastes-7-20"><span class="verse-num">7:20</span> <span class="verse-body">sapientia confortabit sapientem super decem principes civitatis</span></p>
<p id="ecclesiastes-7-21"><span class="verse-num">7:21</span> <span class="verse-body">non est enim homo iustus in terra qui faciat bonum et non peccet</span></p>
<p id="ecclesiastes-7-22"><span class="verse-num">7:22</span> <span class="verse-body">sed et cunctis sermonibus qui dicuntur ne accommodes cor tuum ne forte audias servum tuum maledicentem tibi</span></p>
<p id="ecclesiastes-7-23"><span class="verse-num">7:23</span> <span class="verse-body">scit enim tua conscientia quia et tu crebro maledixisti aliis</span></p>
<p id="ecclesiastes-7-24"><span class="verse-num">7:24</span> <span class="verse-body">cuncta temptavi in sapientia dixi sapiens efficiar et ipsa longius recessit a me</span></p>
<p id="ecclesiastes-7-25"><span class="verse-num">7:25</span> <span class="verse-body">multo magis quam erat et alta profunditas quis inveniet eam</span></p>
<p id="ecclesiastes-7-26"><span class="verse-num">7:26</span> <span class="verse-body">lustravi universa animo meo ut scirem et considerarem et quaererem sapientiam et rationem et ut cognoscerem impietatem stulti et errorem inprudentium</span></p>
<p id="ecclesiastes-7-27"><span class="verse-num">7:27</span> <span class="verse-body">et inveni amariorem morte mulierem quae laqueus venatorum est et sagena cor eius vincula sunt manus illius qui placet Deo effugiet eam qui autem peccator est capietur ab illa</span></p>
<p id="ecclesiastes-7-28"><span class="verse-num">7:28</span> <span class="verse-body">ecce hoc inveni dicit Ecclesiastes unum et alterum ut invenirem rationem</span></p>
<p id="ecclesiastes-7-29"><span class="verse-num">7:29</span> <span class="verse-body">quam adhuc quaerit anima mea et non inveni virum de mille unum repperi mulierem ex omnibus non inveni</span></p>
<p id="ecclesiastes-7-30"><span class="verse-num">7:30</span> <span class="verse-body">solummodo hoc inveni quod fecerit Deus hominem rectum et ipse se infinitis miscuerit quaestionibus quis talis ut sapiens est et quis cognovit solutionem verbi __________________________________________________________________</span></p>
<h2 id="ecclesiastes-ch-8">Chapter 8</h2>
<p class="verses"><a href="#ecclesiastes-8-1">1</a> <a href="#ecclesiastes-8-2">2</a> <a href="#ecclesiastes-8-3">3</a> <a href="#ecclesiastes-8-4">4</a> <a href="#ecclesiastes-8-5">5</a> <a href="#ecclesiastes-8-6">6</a> <a href="#ecclesiastes-8-7">7</a> <a href="#ecclesiastes-8-8">8</a> <a href="#ecclesiastes-8-9">9</a> <a href="#ecclesiastes-8-10">10</a> <a href="#ecclesiastes-8-11">11</a> <a href="#ecclesiastes-8-12">12</a> <a href="#ecclesiastes-8-13">13</a> <a href="#ecclesiastes-8-14">14</a> <a href="#ecclesiastes-8-15">15</a> <a href="#ecclesiastes-8-16">16</a> <a href="#ecclesiastes-8-17">17</a></p>
<p id="ecclesiastes-8-1"><span class="verse-num">8:1</span> <span class="verse-body">sapientia hominis lucet in vultu eius et potentissimus faciem illius commutavit</span></p>
<p id="ecclesiastes-8-2"><span class="verse-num">8:2</span> <span class="verse-body">ego os regis observo et praecepta iuramenti Dei</span></p>
<p id="ecclesiastes-8-3"><span class="verse-num">8:3</span> <span class="verse-body">ne festines recedere a facie eius neque permaneas in opere malo quia omne quod voluerit faciet</span></p>
<p id="ecclesiastes-8-4"><span class="verse-num">8:4</span> <span class="verse-body">et sermo illius potestate plenus est nec dicere ei quisquam potest quare ita facis</span></p>
<p id="ecclesiastes-8-5"><span class="verse-num">8:5</span> <span class="verse-body">qui custodit praeceptum non experietur quicquam mali tempus et responsionem cor sapientis intellegit</span></p>
<p id="ecclesiastes-8-6"><span class="verse-num">8:6</span> <span class="verse-body">omni negotio tempus est et oportunitas et multa hominis adflictio</span></p>
<p id="ecclesiastes-8-7"><span class="verse-num">8:7</span> <span class="verse-body">quia ignorat praeterita et ventura nullo scire potest nuntio</span></p>
<p id="ecclesiastes-8-8"><span class="verse-num">8:8</span> <span class="verse-body">non est in hominis dicione prohibere spiritum nec habet potestatem in die mortis nec sinitur quiescere ingruente bello neque salvabit impietas impium</span></p>
<p id="ecclesiastes-8-9"><span class="verse-num">8:9</span> <span class="verse-body">omnia haec consideravi et dedi cor meum in cunctis operibus quae fiunt sub sole interdum dominatur homo homini in malum suum</span></p>
<p id="ecclesiastes-8-10"><span class="verse-num">8:10</span> <span class="verse-body">vidi impios sepultos qui etiam cum adviverent in loco sancto erant et laudabantur in civitate quasi iustorum operum sed et hoc vanitas est</span></p>
<p id="ecclesiastes-8-11"><span class="verse-num">8:11</span> <span class="verse-body">etenim quia non profertur cito contra malos sententia absque ullo timore filii hominum perpetrant mala</span></p>
<p id="ecclesiastes-8-12"><span class="verse-num">8:12</span> <span class="verse-body">attamen ex eo quod peccator centies facit malum et per patientiam sustentatur ego cognovi quod erit bonum timentibus Deum qui verentur faciem eius</span></p>
<p id="ecclesiastes-8-13"><span class="verse-num">8:13</span> <span class="verse-body">non sit bonum impio nec prolongentur dies eius sed quasi umbra transeant qui non timent faciem Dei</span></p>
<p id="ecclesiastes-8-14"><span class="verse-num">8:14</span> <span class="verse-body">est et alia vanitas quae fit super terram sunt iusti quibus multa proveniunt quasi opera egerint impiorum et sunt impii qui ita securi sunt quasi iustorum facta habeant sed et hoc vanissimum iudico</span></p>
<p id="ecclesiastes-8-15"><span class="verse-num">8:15</span> <span class="verse-body">laudavi igitur laetitiam quod non esset homini bonum sub sole nisi quod comederet et biberet atque gauderet et hoc solum secum auferret de labore suo in diebus vitae quos dedit ei Deus sub sole</span></p>
<p id="ecclesiastes-8-16"><span class="verse-num">8:16</span> <span class="verse-body">et adposui cor meum ut scirem sapientiam et intellegerem distentionem quae versatur in terra est homo qui diebus ac noctibus somnum oculis non capit</span></p>
<p id="ecclesiastes-8-17"><span class="verse-num">8:17</span> <span class="verse-body">et intellexi quod omnium operum Dei nullam possit homo invenire rationem eorum quae fiunt sub sole et quanto plus laboraverit ad quaerendum tanto minus inveniat etiam si dixerit sapiens se nosse non poterit repperire __________________________________________________________________</span></p>
<h2 id="ecclesiastes-ch-9">Chapter 9</h2>
<p class="verses"><a href="#ecclesiastes-9-1">1</a> <a href="#ecclesiastes-9-2">2</a> <a href="#ecclesiastes-9-3">3</a> <a href="#ecclesiastes-9-4">4</a> <a href="#ecclesiastes-9-5">5</a> <a href="#ecclesiastes-9-6">6</a> <a href="#ecclesiastes-9-7">7</a> <a href="#ecclesiastes-9-8">8</a> <a href="#ecclesiastes-9-9">9</a> <a href="#ecclesiastes-9-10">10</a> <a href="#ecclesiastes-9-11">11</a> <a href="#ecclesiastes-9-12">12</a> <a href="#ecclesiastes-9-13">13</a> <a href="#ecclesiastes-9-14">14</a> <a href="#ecclesiastes-9-15">15</a> <a href="#ecclesiastes-9-16">16</a> <a href="#ecclesiastes-9-17">17</a> <a href="#ecclesiastes-9-18">18</a></p>
<p id="ecclesiastes-9-1"><span class="verse-num">9:1</span> <span class="verse-body">omnia haec tractavi in corde meo ut curiose intellegerem sunt iusti atque sapientes et opera eorum in manu Dei et tamen nescit homo utrum amore an odio dignus sit</span></p>
<p id="ecclesiastes-9-2"><span class="verse-num">9:2</span> <span class="verse-body">sed omnia in futuro servantur incerta eo quod universa aeque eveniant iusto et impio bono et malo mundo et inmundo immolanti victimas et sacrificia contemnenti sicut bonus sic et peccator ut periurus ita et ille qui verum deierat</span></p>
<p id="ecclesiastes-9-3"><span class="verse-num">9:3</span> <span class="verse-body">hoc est pessimum inter omnia quae sub sole fiunt quia eadem cunctis eveniunt unde et corda filiorum hominum implentur malitia et contemptu in vita sua et post haec ad inferos deducentur</span></p>
<p id="ecclesiastes-9-4"><span class="verse-num">9:4</span> <span class="verse-body">nemo est qui semper vivat et qui huius rei habeat fiduciam melior est canis vivens leone mortuo</span></p>
<p id="ecclesiastes-9-5"><span class="verse-num">9:5</span> <span class="verse-body">viventes enim sciunt se esse morituros mortui vero nihil noverunt amplius nec habent ultra mercedem quia oblivioni tradita est memoria eorum</span></p>
<p id="ecclesiastes-9-6"><span class="verse-num">9:6</span> <span class="verse-body">amor quoque et odium et invidia simul perierunt nec habent partem in hoc saeculo et in opere quod sub sole geritur</span></p>
<p id="ecclesiastes-9-7"><span class="verse-num">9:7</span> <span class="verse-body">vade ergo et comede in laetitia panem tuum et bibe cum gaudio vinum tuum quia Deo placent opera tua</span></p>
<p id="ecclesiastes-9-8"><span class="verse-num">9:8</span> <span class="verse-body">omni tempore sint vestimenta tua candida et oleum de capite tuo non deficiat</span></p>
<p id="ecclesiastes-9-9"><span class="verse-num">9:9</span> <span class="verse-body">perfruere vita cum uxore quam diligis cunctis diebus vitae instabilitatis tuae qui dati sunt tibi sub sole omni tempore vanitatis tuae haec est enim pars in vita et in labore tuo quod laboras sub sole</span></p>
<p id="ecclesiastes-9-10"><span class="verse-num">9:10</span> <span class="verse-body">quodcumque potest manus tua facere instanter operare quia nec opus nec ratio nec scientia nec sapientia erunt apud inferos quo tu properas</span></p>
<p id="ecclesiastes-9-11"><span class="verse-num">9:11</span> <span class="verse-body">verti me alio vidique sub sole nec velocium esse cursum nec fortium bellum nec sapientium panem nec doctorum divitias nec artificum gratiam sed tempus casumque in omnibus</span></p>
<p id="ecclesiastes-9-12"><span class="verse-num">9:12</span> <span class="verse-body">nescit homo finem suum sed sicut pisces capiuntur hamo et sicut aves conprehenduntur laqueo sic capiuntur homines tempore malo cum eis extemplo supervenerit</span></p>
<p id="ecclesiastes-9-13"><span class="verse-num">9:13</span> <span class="verse-body">hanc quoque vidi sub sole sapientiam et probavi maximam</span></p>
<p id="ecclesiastes-9-14"><span class="verse-num">9:14</span> <span class="verse-body">civitas parva et pauci in ea viri venit contra eam rex magnus et vallavit eam extruxitque munitiones per gyrum et perfecta est obsidio</span></p>
<p id="ecclesiastes-9-15"><span class="verse-num">9:15</span> <span class="verse-body">inventusque in ea vir pauper et sapiens liberavit urbem per sapientiam suam et nullus deinceps recordatus est hominis illius pauperis</span></p>
<p id="ecclesiastes-9-16"><span class="verse-num">9:16</span> <span class="verse-body">et dicebam ego meliorem esse sapientiam fortitudine quomodo ergo sapientia pauperis contempta est et verba eius non sunt audita</span></p>
<p id="ecclesiastes-9-17"><span class="verse-num">9:17</span> <span class="verse-body">verba sapientium audiuntur in silentio plus quam clamor principis inter stultos</span></p>
<p id="ecclesiastes-9-18"><span class="verse-num">9:18</span> <span class="verse-body">melior est sapientia quam arma bellica et qui in uno peccaverit multa bona perdet __________________________________________________________________</span></p>
<h2 id="ecclesiastes-ch-10">Chapter 10</h2>
<p class="verses"><a href="#ecclesiastes-10-1">1</a> <a href="#ecclesiastes-10-2">2</a> <a href="#ecclesiastes-10-3">3</a> <a href="#ecclesiastes-10-4">4</a> <a href="#ecclesiastes-10-5">5</a> <a href="#ecclesiastes-10-6">6</a> <a href="#ecclesiastes-10-7">7</a> <a href="#ecclesiastes-10-8">8</a> <a href="#ecclesiastes-10-9">9</a> <a href="#ecclesiastes-10-10">10</a> <a href="#ecclesiastes-10-11">11</a> <a href="#ecclesiastes-10-12">12</a> <a href="#ecclesiastes-10-13">13</a> <a href="#ecclesiastes-10-14">14</a> <a href="#ecclesiastes-10-15">15</a> <a href="#ecclesiastes-10-16">16</a> <a href="#ecclesiastes-10-17">17</a> <a href="#ecclesiastes-10-18">18</a> <a href="#ecclesiastes-10-19">19</a> <a href="#ecclesiastes-10-20">20</a></p>
<p id="ecclesiastes-10-1"><span class="verse-num">10:1</span> <span class="verse-body">muscae morientes perdunt suavitatem unguenti pretiosior est sapientia et gloria parva ad tempus stultitia</span></p>
<p id="ecclesiastes-10-2"><span class="verse-num">10:2</span> <span class="verse-body">cor sapientis in dextera eius et cor stulti in sinistra illius</span></p>
<p id="ecclesiastes-10-3"><span class="verse-num">10:3</span> <span class="verse-body">sed et in via stultus ambulans cum ipse insipiens sit omnes stultos aestimat</span></p>
<p id="ecclesiastes-10-4"><span class="verse-num">10:4</span> <span class="verse-body">si spiritus potestatem habentis ascenderit super te locum tuum ne dimiseris quia curatio cessare faciet peccata maxima</span></p>
<p id="ecclesiastes-10-5"><span class="verse-num">10:5</span> <span class="verse-body">est malum quod vidi sub sole quasi per errorem egrediens a facie principis</span></p>
<p id="ecclesiastes-10-6"><span class="verse-num">10:6</span> <span class="verse-body">positum stultum in dignitate sublimi et divites sedere deorsum</span></p>
<p id="ecclesiastes-10-7"><span class="verse-num">10:7</span> <span class="verse-body">vidi servos in equis et principes ambulantes quasi servos super terram</span></p>
<p id="ecclesiastes-10-8"><span class="verse-num">10:8</span> <span class="verse-body">qui fodit foveam incidet in eam et qui dissipat sepem mordebit eum coluber</span></p>
<p id="ecclesiastes-10-9"><span class="verse-num">10:9</span> <span class="verse-body">qui transfert lapides adfligetur in eis et qui scindit ligna vulnerabitur ab eis</span></p>
<p id="ecclesiastes-10-10"><span class="verse-num">10:10</span> <span class="verse-body">si retunsum fuerit ferrum et hoc non ut prius sed hebetatum erit multo labore exacuatur et post industriam sequitur sapientia</span></p>
<p id="ecclesiastes-10-11"><span class="verse-num">10:11</span> <span class="verse-body">si mordeat serpens in silentio nihil eo minus habet qui occulte detrahit</span></p>
<p id="ecclesiastes-10-12"><span class="verse-num">10:12</span> <span class="verse-body">verba oris sapientis gratia et labia insipientis praecipitabunt eum</span></p>
<p id="ecclesiastes-10-13"><span class="verse-num">10:13</span> <span class="verse-body">initium verborum eius stultitia et novissimum oris illius error pessimus</span></p>
<p id="ecclesiastes-10-14"><span class="verse-num">10:14</span> <span class="verse-body">stultus verba multiplicat ignorat homo quid ante se fuerit et quod post futurum est quis illi poterit indicare</span></p>
<p id="ecclesiastes-10-15"><span class="verse-num">10:15</span> <span class="verse-body">labor stultorum adfliget eos qui nesciunt in urbem pergere</span></p>
<p id="ecclesiastes-10-16"><span class="verse-num">10:16</span> <span class="verse-body">vae tibi terra cuius rex est puer et cuius principes mane comedunt</span></p>
<p id="ecclesiastes-10-17"><span class="verse-num">10:17</span> <span class="verse-body">beata terra cuius rex nobilis est et cuius principes vescuntur in tempore suo ad reficiendum et non ad luxuriam</span></p>
<p id="ecclesiastes-10-18"><span class="verse-num">10:18</span> <span class="verse-body">in pigritiis humiliabitur contignatio et in infirmitate manuum perstillabit domus</span></p>
<p id="ecclesiastes-10-19"><span class="verse-num">10:19</span> <span class="verse-body">in risu faciunt panem ac vinum ut epulentur viventes et pecuniae oboedient omnia</span></p>
<p id="ecclesiastes-10-20"><span class="verse-num">10:20</span> <span class="verse-body">in cogitatione tua regi ne detrahas et in secreto cubiculi tui ne maledixeris diviti quia avis caeli portabit vocem tuam et qui habet pinnas adnuntiabit sententiam __________________________________________________________________</span></p>
<h2 id="ecclesiastes-ch-11">Chapter 11</h2>
<p class="verses"><a href="#ecclesiastes-11-1">1</a> <a href="#ecclesiastes-11-2">2</a> <a href="#ecclesiastes-11-3">3</a> <a href="#ecclesiastes-11-4">4</a> <a href="#ecclesiastes-11-5">5</a> <a href="#ecclesiastes-11-6">6</a> <a href="#ecclesiastes-11-7">7</a> <a href="#ecclesiastes-11-8">8</a> <a href="#ecclesiastes-11-9">9</a> <a href="#ecclesiastes-11-10">10</a></p>
<p id="ecclesiastes-11-1"><span class="verse-num">11:1</span> <span class="verse-body">mitte panem tuum super transeuntes aquas quia post multa tempora invenies illum</span></p>
<p id="ecclesiastes-11-2"><span class="verse-num">11:2</span> <span class="verse-body">da partem septem necnon et octo quia ignoras quid futurum sit mali super terram</span></p>
<p id="ecclesiastes-11-3"><span class="verse-num">11:3</span> <span class="verse-body">si repletae fuerint nubes imbrem super terram effundent si ceciderit lignum ad austrum aut ad aquilonem in quocumque loco ceciderit ibi erit</span></p>
<p id="ecclesiastes-11-4"><span class="verse-num">11:4</span> <span class="verse-body">qui observat ventum non seminat et qui considerat nubes numquam metet</span></p>
<p id="ecclesiastes-11-5"><span class="verse-num">11:5</span> <span class="verse-body">quomodo ignoras quae sit via spiritus et qua ratione conpingantur ossa in ventre praegnatis sic nescis opera Dei qui fabricator est omnium</span></p>
<p id="ecclesiastes-11-6"><span class="verse-num">11:6</span> <span class="verse-body">mane semina sementem tuam et vespere ne cesset manus tua quia nescis quid magis oriatur hoc an illud et si utrumque simul melius erit</span></p>
<p id="ecclesiastes-11-7"><span class="verse-num">11:7</span> <span class="verse-body">dulce lumen et delectabile est oculis videre solem</span></p>
<p id="ecclesiastes-11-8"><span class="verse-num">11:8</span> <span class="verse-body">si annis multis vixerit homo et in omnibus his laetatus fuerit meminisse debet tenebrosi temporis et dierum multorum qui cum venerint vanitatis arguentur praeterita</span></p>
<p id="ecclesiastes-11-9"><span class="verse-num">11:9</span> <span class="verse-body">laetare ergo iuvenis in adulescentia tua et in bono sit cor tuum in diebus iuventutis tuae et ambula in viis cordis tui et in intuitu oculorum tuorum et scito quod pro omnibus his adducet te Deus in iudicium</span></p>
<p id="ecclesiastes-11-10"><span class="verse-num">11:10</span> <span class="verse-body">aufer iram a corde tuo et amove malitiam a carne tua adulescentia enim et voluptas vana sunt __________________________________________________________________</span></p>
<h2 id="ecclesiastes-ch-12">Chapter 12</h2>
<p class="verses"><a href="#ecclesiastes-12-1">1</a> <a href="#ecclesiastes-12-2">2</a> <a href="#ecclesiastes-12-3">3</a> <a href="#ecclesiastes-12-4">4</a> <a href="#ecclesiastes-12-5">5</a> <a href="#ecclesiastes-12-6">6</a> <a href="#ecclesiastes-12-7">7</a> <a href="#ecclesiastes-12-8">8</a> <a href="#ecclesiastes-12-9">9</a> <a href="#ecclesiastes-12-10">10</a> <a href="#ecclesiastes-12-11">11</a> <a href="#ecclesiastes-12-12">12</a> <a href="#ecclesiastes-12-13">13</a></p>
<p id="ecclesiastes-12-1"><span class="verse-num">12:1</span> <span class="verse-body">memento creatoris tui in diebus iuventutis tuae antequam veniat tempus adflictionis et adpropinquent anni de quibus dicas non mihi placent</span></p>
<p id="ecclesiastes-12-2"><span class="verse-num">12:2</span> <span class="verse-body">antequam tenebrescat sol et lumen et luna et stellae et revertantur nubes post pluviam</span></p>
<p id="ecclesiastes-12-3"><span class="verse-num">12:3</span> <span class="verse-body">quando commovebuntur custodes domus et nutabuntur viri fortissimi et otiosae erunt molentes inminuto numero et tenebrescent videntes per foramina</span></p>
<p id="ecclesiastes-12-4"><span class="verse-num">12:4</span> <span class="verse-body">et claudent ostia in platea in humilitate vocis molentis et consurgent ad vocem volucris et obsurdescent omnes filiae carminis</span></p>
<p id="ecclesiastes-12-5"><span class="verse-num">12:5</span> <span class="verse-body">excelsa quoque timebunt et formidabunt in via florebit amigdalum inpinguabitur lucusta et dissipabitur capparis quoniam ibit homo in domum aeternitatis suae et circumibunt in platea plangentes</span></p>
<p id="ecclesiastes-12-6"><span class="verse-num">12:6</span> <span class="verse-body">antequam rumpatur funis argenteus et recurrat vitta aurea et conteratur hydria super fontem et confringatur rota super cisternam</span></p>
<p id="ecclesiastes-12-7"><span class="verse-num">12:7</span> <span class="verse-body">et revertatur pulvis in terram suam unde erat et spiritus redeat ad Deum qui dedit illum</span></p>
<p id="ecclesiastes-12-8"><span class="verse-num">12:8</span> <span class="verse-body">vanitas vanitatum dixit Ecclesiastes omnia vanitas</span></p>
<p id="ecclesiastes-12-9"><span class="verse-num">12:9</span> <span class="verse-body">cumque esset sapientissimus Ecclesiastes docuit populum et enarravit quae fecerit et investigans conposuit parabolas multas</span></p>
<p id="ecclesiastes-12-10"><span class="verse-num">12:10</span> <span class="verse-body">quaesivit verba utilia et conscripsit sermones rectissimos ac veritate plenos</span></p>
<p id="ecclesiastes-12-11"><span class="verse-num">12:11</span> <span class="verse-body">verba sapientium sicut stimuli et quasi clavi in altum defixi quae per magistrorum concilium data sunt a pastore uno</span></p>
<p id="ecclesiastes-12-12"><span class="verse-num">12:12</span> <span class="verse-body">his amplius fili mi ne requiras faciendi plures libros nullus est finis frequensque meditatio carnis adflictio est</span></p>
<p id="ecclesiastes-12-13"><span class="verse-num">12:13</span> <span class="verse-body">finem loquendi omnes pariter audiamus Deum time et mandata eius observa hoc est enim omnis homo __________________________________________________________________ Song of Solomon __________________________________________________________________</span></p>
<h2 id="ecclesiastes-ch-1">Chapter 1</h2>
<p class="verses"><a href="#ecclesiastes-1-1">1</a> <a href="#ecclesiastes-1-2">2</a> <a href="#ecclesiastes-1-3">3</a> <a href="#ecclesiastes-1-4">4</a> <a href="#ecclesiastes-1-5">5</a> <a href="#ecclesiastes-1-6">6</a> <a href="#ecclesiastes-1-7">7</a> <a href="#ecclesiastes-1-8">8</a> <a href="#ecclesiastes-1-9">9</a> <a href="#ecclesiastes-1-10">10</a> <a href="#ecclesiastes-1-11">11</a> <a href="#ecclesiastes-1-12">12</a> <a href="#ecclesiastes-1-13">13</a> <a href="#ecclesiastes-1-14">14</a> <a href="#ecclesiastes-1-15">15</a> <a href="#ecclesiastes-1-16">16</a></p>
<p id="ecclesiastes-1-1"><span class="verse-num">1:1</span> <span class="verse-body">osculetur me osculo oris sui quia meliora sunt ubera tua vino</span></p>
<p id="ecclesiastes-1-2"><span class="verse-num">1:2</span> <span class="verse-body">fraglantia unguentis optimis oleum effusum nomen tuum ideo adulescentulae dilexerunt te</span></p>
<p id="ecclesiastes-1-3"><span class="verse-num">1:3</span> <span class="verse-body">trahe me post te curremus introduxit me rex in cellaria sua exultabimus et laetabimur in te memores uberum tuorum super vinum recti diligunt te</span></p>
<p id="ecclesiastes-1-4"><span class="verse-num">1:4</span> <span class="verse-body">nigra sum sed formonsa filiae Hierusalem sicut tabernacula Cedar sicut pelles Salomonis</span></p>
<p id="ecclesiastes-1-5"><span class="verse-num">1:5</span> <span class="verse-body">nolite me considerare quod fusca sim quia decoloravit me sol filii matris meae pugnaverunt contra me posuerunt me custodem in vineis vineam meam non custodivi</span></p>
<p id="ecclesiastes-1-6"><span class="verse-num">1:6</span> <span class="verse-body">indica mihi quem diligit anima mea ubi pascas ubi cubes in meridie ne vagari incipiam per greges sodalium tuorum</span></p>
<p id="ecclesiastes-1-7"><span class="verse-num">1:7</span> <span class="verse-body">si ignoras te o pulchra inter mulieres egredere et abi post vestigia gregum et pasce hedos tuos iuxta tabernacula pastorum</span></p>
<p id="ecclesiastes-1-8"><span class="verse-num">1:8</span> <span class="verse-body">equitatui meo in curribus Pharaonis adsimilavi te amica mea</span></p>
<p id="ecclesiastes-1-9"><span class="verse-num">1:9</span> <span class="verse-body">pulchrae sunt genae tuae sicut turturis collum tuum sicut monilia</span></p>
<p id="ecclesiastes-1-10"><span class="verse-num">1:10</span> <span class="verse-body">murenulas aureas faciemus tibi vermiculatas argento</span></p>
<p id="ecclesiastes-1-11"><span class="verse-num">1:11</span> <span class="verse-body">dum esset rex in accubitu suo nardus mea dedit odorem suum</span></p>
<p id="ecclesiastes-1-12"><span class="verse-num">1:12</span> <span class="verse-body">fasciculus murrae dilectus meus mihi inter ubera mea commorabitur</span></p>
<p id="ecclesiastes-1-13"><span class="verse-num">1:13</span> <span class="verse-body">botrus cypri dilectus meus mihi in vineis Engaddi</span></p>
<p id="ecclesiastes-1-14"><span class="verse-num">1:14</span> <span class="verse-body">ecce tu pulchra es amica mea ecce tu pulchra oculi tui columbarum</span></p>
<p id="ecclesiastes-1-15"><span class="verse-num">1:15</span> <span class="verse-body">ecce tu pulcher es dilecte mi et decorus lectulus noster floridus</span></p>
<p id="ecclesiastes-1-16"><span class="verse-num">1:16</span> <span class="verse-body">tigna domorum nostrarum cedrina laquearia nostra cypressina __________________________________________________________________</span></p>
<h2 id="ecclesiastes-ch-2">Chapter 2</h2>
<p class="verses"><a href="#ecclesiastes-2-1">1</a> <a href="#ecclesiastes-2-2">2</a> <a href="#ecclesiastes-2-3">3</a> <a href="#ecclesiastes-2-4">4</a> <a href="#ecclesiastes-2-5">5</a> <a href="#ecclesiastes-2-6">6</a> <a href="#ecclesiastes-2-7">7</a> <a href="#ecclesiastes-2-8">8</a> <a href="#ecclesiastes-2-9">9</a> <a href="#ecclesiastes-2-10">10</a> <a href="#ecclesiastes-2-11">11</a> <a href="#ecclesiastes-2-12">12</a> <a href="#ecclesiastes-2-13">13</a> <a href="#ecclesiastes-2-14">14</a> <a href="#ecclesiastes-2-15">15</a> <a href="#ecclesiastes-2-16">16</a> <a href="#ecclesiastes-2-17">17</a></p>
<p id="ecclesiastes-2-1"><span class="verse-num">2:1</span> <span class="verse-body">ego flos campi et lilium convallium</span></p>
<p id="ecclesiastes-2-2"><span class="verse-num">2:2</span> <span class="verse-body">sicut lilium inter spinas sic amica mea inter filias</span></p>
<p id="ecclesiastes-2-3"><span class="verse-num">2:3</span> <span class="verse-body">sicut malum inter ligna silvarum sic dilectus meus inter filios sub umbra illius quam desideraveram sedi et fructus eius dulcis gutturi meo</span></p>
<p id="ecclesiastes-2-4"><span class="verse-num">2:4</span> <span class="verse-body">introduxit me in cellam vinariam ordinavit in me caritatem</span></p>
<p id="ecclesiastes-2-5"><span class="verse-num">2:5</span> <span class="verse-body">fulcite me floribus stipate me malis quia amore langueo</span></p>
<p id="ecclesiastes-2-6"><span class="verse-num">2:6</span> <span class="verse-body">leva eius sub capite meo et dextera illius amplexabitur me</span></p>
<p id="ecclesiastes-2-7"><span class="verse-num">2:7</span> <span class="verse-body">adiuro vos filiae Hierusalem per capreas cervosque camporum ne suscitetis neque evigilare faciatis dilectam quoadusque ipsa velit</span></p>
<p id="ecclesiastes-2-8"><span class="verse-num">2:8</span> <span class="verse-body">vox dilecti mei ecce iste venit saliens in montibus transiliens colles</span></p>
<p id="ecclesiastes-2-9"><span class="verse-num">2:9</span> <span class="verse-body">similis est dilectus meus capreae hinuloque cervorum en ipse stat post parietem nostrum despiciens per fenestras prospiciens per cancellos</span></p>
<p id="ecclesiastes-2-10"><span class="verse-num">2:10</span> <span class="verse-body">et dilectus meus loquitur mihi surge propera amica mea formonsa mea et veni</span></p>
<p id="ecclesiastes-2-11"><span class="verse-num">2:11</span> <span class="verse-body">iam enim hiemps transiit imber abiit et recessit</span></p>
<p id="ecclesiastes-2-12"><span class="verse-num">2:12</span> <span class="verse-body">flores apparuerunt in terra tempus putationis advenit vox turturis audita est in terra nostra</span></p>
<p id="ecclesiastes-2-13"><span class="verse-num">2:13</span> <span class="verse-body">ficus protulit grossos suos vineae florent dederunt odorem surge amica mea speciosa mea et veni</span></p>
<p id="ecclesiastes-2-14"><span class="verse-num">2:14</span> <span class="verse-body">columba mea in foraminibus petrae in caverna maceriae ostende mihi faciem tuam sonet vox tua in auribus meis vox enim tua dulcis et facies tua decora</span></p>
<p id="ecclesiastes-2-15"><span class="verse-num">2:15</span> <span class="verse-body">capite nobis vulpes vulpes parvulas quae demoliuntur vineas nam vinea nostra floruit</span></p>
<p id="ecclesiastes-2-16"><span class="verse-num">2:16</span> <span class="verse-body">dilectus meus mihi et ego illi qui pascitur inter lilia</span></p>
<p id="ecclesiastes-2-17"><span class="verse-num">2:17</span> <span class="verse-body">donec adspiret dies et inclinentur umbrae revertere similis esto dilecte mi capreae aut hinulo cervorum super montes Bether __________________________________________________________________</span></p>
<h2 id="ecclesiastes-ch-3">Chapter 3</h2>
<p class="verses"><a href="#ecclesiastes-3-1">1</a> <a href="#ecclesiastes-3-2">2</a> <a href="#ecclesiastes-3-3">3</a> <a href="#ecclesiastes-3-4">4</a> <a href="#ecclesiastes-3-5">5</a> <a href="#ecclesiastes-3-6">6</a> <a href="#ecclesiastes-3-7">7</a> <a href="#ecclesiastes-3-8">8</a> <a href="#ecclesiastes-3-9">9</a> <a href="#ecclesiastes-3-10">10</a> <a href="#ecclesiastes-3-11">11</a></p>
<p id="ecclesiastes-3-1"><span class="verse-num">3:1</span> <span class="verse-body">in lectulo meo per noctes quaesivi quem diligit anima mea quaesivi illum et non inveni</span></p>
<p id="ecclesiastes-3-2"><span class="verse-num">3:2</span> <span class="verse-body">surgam et circuibo civitatem per vicos et plateas quaeram quem diligit anima mea quaesivi illum et non inveni</span></p>
<p id="ecclesiastes-3-3"><span class="verse-num">3:3</span> <span class="verse-body">invenerunt me vigiles qui custodiunt civitatem num quem dilexit anima mea vidistis</span></p>
<p id="ecclesiastes-3-4"><span class="verse-num">3:4</span> <span class="verse-body">paululum cum pertransissem eos inveni quem diligit anima mea tenui eum nec dimittam donec introducam illum in domum matris meae et in cubiculum genetricis meae</span></p>
<p id="ecclesiastes-3-5"><span class="verse-num">3:5</span> <span class="verse-body">adiuro vos filiae Hierusalem per capreas cervosque camporum ne suscitetis neque evigilare faciatis dilectam donec ipsa velit</span></p>
<p id="ecclesiastes-3-6"><span class="verse-num">3:6</span> <span class="verse-body">quae est ista quae ascendit per desertum sicut virgula fumi ex aromatibus murrae et turis et universi pulveris pigmentarii</span></p>
<p id="ecclesiastes-3-7"><span class="verse-num">3:7</span> <span class="verse-body">en lectulum Salomonis sexaginta fortes ambiunt ex fortissimis Israhel</span></p>
<p id="ecclesiastes-3-8"><span class="verse-num">3:8</span> <span class="verse-body">omnes tenentes gladios et ad bella doctissimi uniuscuiusque ensis super femur suum propter timores nocturnos</span></p>
<p id="ecclesiastes-3-9"><span class="verse-num">3:9</span> <span class="verse-body">ferculum fecit sibi rex Salomon de lignis Libani</span></p>
<p id="ecclesiastes-3-10"><span class="verse-num">3:10</span> <span class="verse-body">columnas eius fecit argenteas reclinatorium aureum ascensum purpureum media caritate constravit propter filias Hierusalem</span></p>
<p id="ecclesiastes-3-11"><span class="verse-num">3:11</span> <span class="verse-body">egredimini et videte filiae Sion regem Salomonem in diademate quo coronavit eum mater sua in die disponsionis illius et in die laetitiae cordis eius __________________________________________________________________</span></p>
<h2 id="ecclesiastes-ch-4">Chapter 4</h2>
<p class="verses"><a href="#ecclesiastes-4-1">1</a> <a href="#ecclesiastes-4-2">2</a> <a href="#ecclesiastes-4-3">3</a> <a href="#ecclesiastes-4-4">4</a> <a href="#ecclesiastes-4-5">5</a> <a href="#ecclesiastes-4-6">6</a> <a href="#ecclesiastes-4-7">7</a> <a href="#ecclesiastes-4-8">8</a> <a href="#ecclesiastes-4-9">9</a> <a href="#ecclesiastes-4-10">10</a> <a href="#ecclesiastes-4-11">11</a> <a href="#ecclesiastes-4-12">12</a> <a href="#ecclesiastes-4-13">13</a> <a href="#ecclesiastes-4-14">14</a> <a href="#ecclesiastes-4-15">15</a> <a href="#ecclesiastes-4-16">16</a></p>
<p id="ecclesiastes-4-1"><span class="verse-num">4:1</span> <span class="verse-body">quam pulchra es amica mea quam pulchra es oculi tui columbarum absque eo quod intrinsecus latet capilli tui sicut greges caprarum quae ascenderunt de monte Galaad</span></p>
<p id="ecclesiastes-4-2"><span class="verse-num">4:2</span> <span class="verse-body">dentes tui sicut greges tonsarum quae ascenderunt de lavacro omnes gemellis fetibus et sterilis non est inter eas</span></p>
<p id="ecclesiastes-4-3"><span class="verse-num">4:3</span> <span class="verse-body">sicut vitta coccinea labia tua et eloquium tuum dulce sicut fragmen mali punici ita genae tuae absque eo quod intrinsecus latet</span></p>
<p id="ecclesiastes-4-4"><span class="verse-num">4:4</span> <span class="verse-body">sicut turris David collum tuum quae aedificata est cum propugnaculis mille clypei pendent ex ea omnis armatura fortium</span></p>
<p id="ecclesiastes-4-5"><span class="verse-num">4:5</span> <span class="verse-body">duo ubera tua sicut duo hinuli capreae gemelli qui pascuntur in liliis</span></p>
<p id="ecclesiastes-4-6"><span class="verse-num">4:6</span> <span class="verse-body">donec adspiret dies et inclinentur umbrae vadam ad montem murrae et ad collem turis</span></p>
<p id="ecclesiastes-4-7"><span class="verse-num">4:7</span> <span class="verse-body">tota pulchra es amica mea et macula non est in te</span></p>
<p id="ecclesiastes-4-8"><span class="verse-num">4:8</span> <span class="verse-body">veni de Libano sponsa veni de Libano veni coronaberis de capite Amana de vertice Sanir et Hermon de cubilibus leonum de montibus pardorum</span></p>
<p id="ecclesiastes-4-9"><span class="verse-num">4:9</span> <span class="verse-body">vulnerasti cor meum soror mea sponsa vulnerasti cor meum in uno oculorum tuorum et in uno crine colli tui</span></p>
<p id="ecclesiastes-4-10"><span class="verse-num">4:10</span> <span class="verse-body">quam pulchrae sunt mammae tuae soror mea sponsa pulchriora ubera tua vino et odor unguentorum tuorum super omnia aromata</span></p>
<p id="ecclesiastes-4-11"><span class="verse-num">4:11</span> <span class="verse-body">favus distillans labia tua sponsa mel et lac sub lingua tua et odor vestimentorum tuorum sicut odor turis</span></p>
<p id="ecclesiastes-4-12"><span class="verse-num">4:12</span> <span class="verse-body">hortus conclusus soror mea sponsa hortus conclusus fons signatus</span></p>
<p id="ecclesiastes-4-13"><span class="verse-num">4:13</span> <span class="verse-body">emissiones tuae paradisus malorum punicorum cum pomorum fructibus cypri cum nardo</span></p>
<p id="ecclesiastes-4-14"><span class="verse-num">4:14</span> <span class="verse-body">nardus et crocus fistula et cinnamomum cum universis lignis Libani murra et aloe cum omnibus primis unguentis</span></p>
<p id="ecclesiastes-4-15"><span class="verse-num">4:15</span> <span class="verse-body">fons hortorum puteus aquarum viventium quae fluunt impetu de Libano</span></p>
<p id="ecclesiastes-4-16"><span class="verse-num">4:16</span> <span class="verse-body">surge aquilo et veni auster perfla hortum meum et fluant aromata illius __________________________________________________________________</span></p>
<h2 id="ecclesiastes-ch-5">Chapter 5</h2>
<p class="verses"><a href="#ecclesiastes-5-1">1</a> <a href="#ecclesiastes-5-2">2</a> <a href="#ecclesiastes-5-3">3</a> <a href="#ecclesiastes-5-4">4</a> <a href="#ecclesiastes-5-5">5</a> <a href="#ecclesiastes-5-6">6</a> <a href="#ecclesiastes-5-7">7</a> <a href="#ecclesiastes-5-8">8</a> <a href="#ecclesiastes-5-9">9</a> <a href="#ecclesiastes-5-10">10</a> <a href="#ecclesiastes-5-11">11</a> <a href="#ecclesiastes-5-12">12</a> <a href="#ecclesiastes-5-13">13</a> <a href="#ecclesiastes-5-14">14</a> <a href="#ecclesiastes-5-15">15</a> <a href="#ecclesiastes-5-16">16</a> <a href="#ecclesiastes-5-17">17</a></p>
<p id="ecclesiastes-5-1"><span class="verse-num">5:1</span> <span class="verse-body">veniat dilectus meus in hortum suum et comedat fructum pomorum suorum veni in hortum meum soror mea sponsa messui murram meam cum aromatibus meis comedi favum cum melle meo bibi vinum meum cum lacte meo comedite amici bibite et inebriamini carissimi</span></p>
<p id="ecclesiastes-5-2"><span class="verse-num">5:2</span> <span class="verse-body">ego dormio et cor meum vigilat vox dilecti mei pulsantis aperi mihi soror mea amica mea columba mea inmaculata mea quia caput meum plenum est rore et cincinni mei guttis noctium</span></p>
<p id="ecclesiastes-5-3"><span class="verse-num">5:3</span> <span class="verse-body">expoliavi me tunica mea quomodo induar illa lavi pedes meos quomodo inquinabo illos</span></p>
<p id="ecclesiastes-5-4"><span class="verse-num">5:4</span> <span class="verse-body">dilectus meus misit manum suam per foramen et venter meus intremuit ad tactum eius</span></p>
<p id="ecclesiastes-5-5"><span class="verse-num">5:5</span> <span class="verse-body">surrexi ut aperirem dilecto meo manus meae stillaverunt murra digiti mei pleni murra probatissima</span></p>
<p id="ecclesiastes-5-6"><span class="verse-num">5:6</span> <span class="verse-body">pessulum ostii aperui dilecto meo at ille declinaverat atque transierat anima mea liquefacta est ut locutus est quaesivi et non inveni illum vocavi et non respondit mihi</span></p>
<p id="ecclesiastes-5-7"><span class="verse-num">5:7</span> <span class="verse-body">invenerunt me custodes qui circumeunt civitatem percusserunt me vulneraverunt me tulerunt pallium meum mihi custodes murorum</span></p>
<p id="ecclesiastes-5-8"><span class="verse-num">5:8</span> <span class="verse-body">adiuro vos filiae Hierusalem si inveneritis dilectum meum ut nuntietis ei quia amore langueo</span></p>
<p id="ecclesiastes-5-9"><span class="verse-num">5:9</span> <span class="verse-body">qualis est dilectus tuus ex dilecto o pulcherrima mulierum qualis est dilectus tuus ex dilecto quia sic adiurasti nos</span></p>
<p id="ecclesiastes-5-10"><span class="verse-num">5:10</span> <span class="verse-body">dilectus meus candidus et rubicundus electus ex milibus</span></p>
<p id="ecclesiastes-5-11"><span class="verse-num">5:11</span> <span class="verse-body">caput eius aurum optimum comae eius sicut elatae palmarum nigrae quasi corvus</span></p>
<p id="ecclesiastes-5-12"><span class="verse-num">5:12</span> <span class="verse-body">oculi eius sicut columbae super rivulos aquarum quae lacte sunt lotae et resident iuxta fluenta plenissima</span></p>
<p id="ecclesiastes-5-13"><span class="verse-num">5:13</span> <span class="verse-body">genae illius sicut areolae aromatum consitae a pigmentariis labia eius lilia distillantia murram primam</span></p>
<p id="ecclesiastes-5-14"><span class="verse-num">5:14</span> <span class="verse-body">manus illius tornatiles aureae plenae hyacinthis venter eius eburneus distinctus sapphyris</span></p>
<p id="ecclesiastes-5-15"><span class="verse-num">5:15</span> <span class="verse-body">crura illius columnae marmoreae quae fundatae sunt super bases aureas species eius ut Libani electus ut cedri</span></p>
<p id="ecclesiastes-5-16"><span class="verse-num">5:16</span> <span class="verse-body">guttur illius suavissimum et totus desiderabilis talis est dilectus meus et iste est amicus meus filiae Hierusalem</span></p>
<p id="ecclesiastes-5-17"><span class="verse-num">5:17</span> <span class="verse-body">quo abiit dilectus tuus o pulcherrima mulierum quo declinavit dilectus tuus et quaeremus eum tecum __________________________________________________________________</span></p>
<h2 id="ecclesiastes-ch-6">Chapter 6</h2>
<p class="verses"><a href="#ecclesiastes-6-1">1</a> <a href="#ecclesiastes-6-2">2</a> <a href="#ecclesiastes-6-3">3</a> <a href="#ecclesiastes-6-4">4</a> <a href="#ecclesiastes-6-5">5</a> <a href="#ecclesiastes-6-6">6</a> <a href="#ecclesiastes-6-7">7</a> <a href="#ecclesiastes-6-8">8</a> <a href="#ecclesiastes-6-9">9</a> <a href="#ecclesiastes-6-10">10</a> <a href="#ecclesiastes-6-11">11</a> <a href="#ecclesiastes-6-12">12</a></p>
<p id="ecclesiastes-6-1"><span class="verse-num">6:1</span> <span class="verse-body">dilectus meus descendit in hortum suum ad areolam aromatis ut pascatur in hortis et lilia colligat</span></p>
<p id="ecclesiastes-6-2"><span class="verse-num">6:2</span> <span class="verse-body">ego dilecto meo et dilectus meus mihi qui pascitur inter lilia</span></p>
<p id="ecclesiastes-6-3"><span class="verse-num">6:3</span> <span class="verse-body">pulchra es amica mea suavis et decora sicut Hierusalem terribilis ut castrorum acies ordinata</span></p>
<p id="ecclesiastes-6-4"><span class="verse-num">6:4</span> <span class="verse-body">averte oculos tuos a me quia ipsi me avolare fecerunt capilli tui sicut grex caprarum quae apparuerunt de Galaad</span></p>
<p id="ecclesiastes-6-5"><span class="verse-num">6:5</span> <span class="verse-body">dentes tui sicut grex ovium quae ascenderunt de lavacro omnes gemellis fetibus et sterilis non est in eis</span></p>
<p id="ecclesiastes-6-6"><span class="verse-num">6:6</span> <span class="verse-body">sicut cortex mali punici genae tuae absque occultis tuis</span></p>
<p id="ecclesiastes-6-7"><span class="verse-num">6:7</span> <span class="verse-body">sexaginta sunt reginae et octoginta concubinae et adulescentularum non est numerus</span></p>
<p id="ecclesiastes-6-8"><span class="verse-num">6:8</span> <span class="verse-body">una est columba mea perfecta mea una est matris suae electa genetrici suae viderunt illam filiae et beatissimam praedicaverunt reginae et concubinae et laudaverunt eam</span></p>
<p id="ecclesiastes-6-9"><span class="verse-num">6:9</span> <span class="verse-body">quae est ista quae progreditur quasi aurora consurgens pulchra ut luna electa ut sol terribilis ut acies ordinata</span></p>
<p id="ecclesiastes-6-10"><span class="verse-num">6:10</span> <span class="verse-body">descendi ad hortum nucum ut viderem poma convallis ut inspicerem si floruisset vinea et germinassent mala punica</span></p>
<p id="ecclesiastes-6-11"><span class="verse-num">6:11</span> <span class="verse-body">nescivi anima mea conturbavit me propter quadrigas Aminadab</span></p>
<p id="ecclesiastes-6-12"><span class="verse-num">6:12</span> <span class="verse-body">revertere revertere Sulamitis revertere revertere ut intueamur te __________________________________________________________________</span></p>
<h2 id="ecclesiastes-ch-7">Chapter 7</h2>
<p class="verses"><a href="#ecclesiastes-7-1">1</a> <a href="#ecclesiastes-7-2">2</a> <a href="#ecclesiastes-7-3">3</a> <a href="#ecclesiastes-7-4">4</a> <a href="#ecclesiastes-7-5">5</a> <a href="#ecclesiastes-7-6">6</a> <a href="#ecclesiastes-7-7">7</a> <a href="#ecclesiastes-7-8">8</a> <a href="#ecclesiastes-7-9">9</a> <a href="#ecclesiastes-7-10">10</a> <a href="#ecclesiastes-7-11">11</a> <a href="#ecclesiastes-7-12">12</a> <a href="#ecclesiastes-7-13">13</a></p>
<p id="ecclesiastes-7-1"><span class="verse-num">7:1</span> <span class="verse-body">quid videbis in Sulamiten nisi choros castrorum quam pulchri sunt gressus tui in calciamentis filia principis iunctura feminum tuorum sicut monilia quae fabricata sunt manu artificis</span></p>
<p id="ecclesiastes-7-2"><span class="verse-num">7:2</span> <span class="verse-body">umbilicus tuus crater tornatilis numquam indigens poculis venter tuus sicut acervus tritici vallatus liliis</span></p>
<p id="ecclesiastes-7-3"><span class="verse-num">7:3</span> <span class="verse-body">duo ubera tua sicut duo hinuli gemelli capreae</span></p>
<p id="ecclesiastes-7-4"><span class="verse-num">7:4</span> <span class="verse-body">collum tuum sicut turris eburnea oculi tui sicut piscinae in Esebon quae sunt in porta filiae multitudinis nasus tuus sicut turris Libani quae respicit contra Damascum</span></p>
<p id="ecclesiastes-7-5"><span class="verse-num">7:5</span> <span class="verse-body">caput tuum ut Carmelus et comae capitis tui sicut purpura regis vincta canalibus</span></p>
<p id="ecclesiastes-7-6"><span class="verse-num">7:6</span> <span class="verse-body">quam pulchra es et quam decora carissima in deliciis</span></p>
<p id="ecclesiastes-7-7"><span class="verse-num">7:7</span> <span class="verse-body">statura tua adsimilata est palmae et ubera tua botris</span></p>
<p id="ecclesiastes-7-8"><span class="verse-num">7:8</span> <span class="verse-body">dixi ascendam in palmam adprehendam fructus eius et erunt ubera tua sicut botri vineae et odor oris tui sicut malorum</span></p>
<p id="ecclesiastes-7-9"><span class="verse-num">7:9</span> <span class="verse-body">guttur tuum sicut vinum optimum dignum dilecto meo ad potandum labiisque et dentibus illius ruminandum</span></p>
<p id="ecclesiastes-7-10"><span class="verse-num">7:10</span> <span class="verse-body">ego dilecto meo et ad me conversio eius</span></p>
<p id="ecclesiastes-7-11"><span class="verse-num">7:11</span> <span class="verse-body">veni dilecte mi egrediamur in agrum commoremur in villis</span></p>
<p id="ecclesiastes-7-12"><span class="verse-num">7:12</span> <span class="verse-body">mane surgamus ad vineas videamus si floruit vinea si flores fructus parturiunt si floruerunt mala punica ibi dabo tibi ubera mea</span></p>
<p id="ecclesiastes-7-13"><span class="verse-num">7:13</span> <span class="verse-body">mandragorae dederunt odorem in portis nostris omnia poma nova et vetera dilecte mi servavi tibi __________________________________________________________________</span></p>
<h2 id="ecclesiastes-ch-8">Chapter 8</h2>
<p class="verses"><a href="#ecclesiastes-8-1">1</a> <a href="#ecclesiastes-8-2">2</a> <a href="#ecclesiastes-8-3">3</a> <a href="#ecclesiastes-8-4">4</a> <a href="#ecclesiastes-8-5">5</a> <a href="#ecclesiastes-8-6">6</a> <a href="#ecclesiastes-8-7">7</a> <a href="#ecclesiastes-8-8">8</a> <a href="#ecclesiastes-8-9">9</a> <a href="#ecclesiastes-8-10">10</a> <a href="#ecclesiastes-8-11">11</a> <a href="#ecclesiastes-8-12">12</a> <a href="#ecclesiastes-8-13">13</a></p>
<p id="ecclesiastes-8-1"><span class="verse-num">8:1</span> <span class="verse-body">quis mihi det te fratrem meum sugentem ubera matris meae ut inveniam te foris et deosculer et iam me nemo despiciat</span></p>
<p id="ecclesiastes-8-2"><span class="verse-num">8:2</span> <span class="verse-body">adprehendam te et ducam in domum matris meae ibi me docebis et dabo tibi poculum ex vino condito et mustum malorum granatorum meorum</span></p>
<p id="ecclesiastes-8-3"><span class="verse-num">8:3</span> <span class="verse-body">leva eius sub capite meo et dextera illius amplexabitur me</span></p>
<p id="ecclesiastes-8-4"><span class="verse-num">8:4</span> <span class="verse-body">adiuro vos filiae Hierusalem ne suscitetis et evigilare faciatis dilectam donec ipsa velit</span></p>
<p id="ecclesiastes-8-5"><span class="verse-num">8:5</span> <span class="verse-body">quae est ista quae ascendit de deserto deliciis affluens et nixa super dilectum suum sub arbore malo suscitavi te ibi corrupta est mater tua ibi violata est genetrix tua</span></p>
<p id="ecclesiastes-8-6"><span class="verse-num">8:6</span> <span class="verse-body">pone me ut signaculum super cor tuum ut signaculum super brachium tuum quia fortis est ut mors dilectio dura sicut inferus aemulatio lampades eius lampades ignis atque flammarum</span></p>
<p id="ecclesiastes-8-7"><span class="verse-num">8:7</span> <span class="verse-body">aquae multae non poterunt extinguere caritatem nec flumina obruent illam si dederit homo omnem substantiam domus suae pro dilectione quasi nihil despicient eum</span></p>
<p id="ecclesiastes-8-8"><span class="verse-num">8:8</span> <span class="verse-body">soror nostra parva et ubera non habet quid faciemus sorori nostrae in die quando adloquenda est</span></p>
<p id="ecclesiastes-8-9"><span class="verse-num">8:9</span> <span class="verse-body">si murus est aedificemus super eum propugnacula argentea si ostium est conpingamus illud tabulis cedrinis</span></p>
<p id="ecclesiastes-8-10"><span class="verse-num">8:10</span> <span class="verse-body">ego murus et ubera mea sicut turris ex quo facta sum coram eo quasi pacem repperiens</span></p>
<p id="ecclesiastes-8-11"><span class="verse-num">8:11</span> <span class="verse-body">vinea fuit Pacifico in ea quae habet populos tradidit eam custodibus vir adfert pro fructu eius mille argenteos</span></p>
<p id="ecclesiastes-8-12"><span class="verse-num">8:12</span> <span class="verse-body">vinea mea coram me est mille tui Pacifice et ducenti his qui custodiunt fructus eius</span></p>
<p id="ecclesiastes-8-13"><span class="verse-num">8:13</span> <span class="verse-body">quae habitas in hortis amici auscultant fac me audire vocem tuam __________________________________________________________________ Isaiah __________________________________________________________________</span></p>
<h2 id="ecclesiastes-ch-1">Chapter 1</h2>
<p class="verses"><a href="#ecclesiastes-1-1">1</a> <a href="#ecclesiastes-1-2">2</a> <a href="#ecclesiastes-1-3">3</a> <a href="#ecclesiastes-1-4">4</a> <a href="#ecclesiastes-1-5">5</a> <a href="#ecclesiastes-1-6">6</a> <a href="#ecclesiastes-1-7">7</a> <a href="#ecclesiastes-1-8">8</a> <a href="#ecclesiastes-1-9">9</a> <a href="#ecclesiastes-1-10">10</a> <a href="#ecclesiastes-1-11">11</a> <a href="#ecclesiastes-1-12">12</a> <a href="#ecclesiastes-1-13">13</a> <a href="#ecclesiastes-1-14">14</a> <a href="#ecclesiastes-1-15">15</a> <a href="#ecclesiastes-1-16">16</a> <a href="#ecclesiastes-1-17">17</a> <a href="#ecclesiastes-1-18">18</a> <a href="#ecclesiastes-1-19">19</a> <a href="#ecclesiastes-1-20">20</a> <a href="#ecclesiastes-1-21">21</a> <a href="#ecclesiastes-1-22">22</a> <a href="#ecclesiastes-1-23">23</a> <a href="#ecclesiastes-1-24">24</a> <a href="#ecclesiastes-1-25">25</a> <a href="#ecclesiastes-1-26">26</a> <a href="#ecclesiastes-1-27">27</a> <a href="#ecclesiastes-1-28">28</a> <a href="#ecclesiastes-1-29">29</a> <a href="#ecclesiastes-1-30">30</a> <a href="#ecclesiastes-1-31">31</a></p>
<p id="ecclesiastes-1-1"><span class="verse-num">1:1</span> <span class="verse-body">visio Isaiae filii Amos quam vidit super Iudam et Hierusalem in diebus Oziae Ioatham Ahaz Ezechiae regum Iuda</span></p>
<p id="ecclesiastes-1-2"><span class="verse-num">1:2</span> <span class="verse-body">audite caeli et auribus percipe terra quoniam Dominus locutus est filios enutrivi et exaltavi ipsi autem spreverunt me</span></p>
<p id="ecclesiastes-1-3"><span class="verse-num">1:3</span> <span class="verse-body">cognovit bos possessorem suum et asinus praesepe domini sui Israhel non cognovit populus meus non intellexit</span></p>
<p id="ecclesiastes-1-4"><span class="verse-num">1:4</span> <span class="verse-body">vae genti peccatrici populo gravi iniquitate semini nequam filiis sceleratis dereliquerunt Dominum blasphemaverunt Sanctum Israhel abalienati sunt retrorsum</span></p>
<p id="ecclesiastes-1-5"><span class="verse-num">1:5</span> <span class="verse-body">super quo percutiam vos ultra addentes praevaricationem omne caput languidum et omne cor maerens</span></p>
<p id="ecclesiastes-1-6"><span class="verse-num">1:6</span> <span class="verse-body">a planta pedis usque ad verticem non est in eo sanitas vulnus et livor et plaga tumens non est circumligata nec curata medicamine neque fota oleo</span></p>
<p id="ecclesiastes-1-7"><span class="verse-num">1:7</span> <span class="verse-body">terra vestra deserta civitates vestrae succensae igni regionem vestram coram vobis alieni devorant et desolabitur sicut in vastitate hostili</span></p>
<p id="ecclesiastes-1-8"><span class="verse-num">1:8</span> <span class="verse-body">et derelinquetur filia Sion ut umbraculum in vinea et sicut tugurium in cucumerario sicut civitas quae vastatur</span></p>
<p id="ecclesiastes-1-9"><span class="verse-num">1:9</span> <span class="verse-body">nisi Dominus exercituum reliquisset nobis semen quasi Sodoma fuissemus et quasi Gomorra similes essemus</span></p>
<p id="ecclesiastes-1-10"><span class="verse-num">1:10</span> <span class="verse-body">audite verbum Domini principes Sodomorum percipite auribus legem Dei nostri populus Gomorrae</span></p>
<p id="ecclesiastes-1-11"><span class="verse-num">1:11</span> <span class="verse-body">quo mihi multitudinem victimarum vestrarum dicit Dominus plenus sum holocausta arietum et adipem pinguium et sanguinem vitulorum et agnorum et hircorum nolui</span></p>
<p id="ecclesiastes-1-12"><span class="verse-num">1:12</span> <span class="verse-body">cum veneritis ante conspectum meum quis quaesivit haec de manibus vestris ut ambularetis in atriis meis</span></p>
<p id="ecclesiastes-1-13"><span class="verse-num">1:13</span> <span class="verse-body">ne adferatis ultra sacrificium frustra incensum abominatio est mihi neomeniam et sabbatum et festivitates alias non feram iniqui sunt coetus vestri</span></p>
<p id="ecclesiastes-1-14"><span class="verse-num">1:14</span> <span class="verse-body">kalendas vestras et sollemnitates vestras odivit anima mea facta sunt mihi molesta laboravi sustinens</span></p>
<p id="ecclesiastes-1-15"><span class="verse-num">1:15</span> <span class="verse-body">et cum extenderitis manus vestras avertam oculos meos a vobis et cum multiplicaveritis orationem non audiam manus vestrae sanguine plenae sunt</span></p>
<p id="ecclesiastes-1-16"><span class="verse-num">1:16</span> <span class="verse-body">lavamini mundi estote auferte malum cogitationum vestrarum ab oculis meis quiescite agere perverse</span></p>
<p id="ecclesiastes-1-17"><span class="verse-num">1:17</span> <span class="verse-body">discite benefacere quaerite iudicium subvenite oppresso iudicate pupillo defendite viduam</span></p>
<p id="ecclesiastes-1-18"><span class="verse-num">1:18</span> <span class="verse-body">et venite et arguite me dicit Dominus si fuerint peccata vestra ut coccinum quasi nix dealbabuntur et si fuerint rubra quasi vermiculus velut lana erunt</span></p>
<p id="ecclesiastes-1-19"><span class="verse-num">1:19</span> <span class="verse-body">si volueritis et audieritis bona terrae comedetis</span></p>
<p id="ecclesiastes-1-20"><span class="verse-num">1:20</span> <span class="verse-body">quod si nolueritis et me provocaveritis ad iracundiam gladius devorabit vos quia os Domini locutum est</span></p>
<p id="ecclesiastes-1-21"><span class="verse-num">1:21</span> <span class="verse-body">quomodo facta est meretrix civitas fidelis plena iudicii iustitia habitavit in ea nunc autem homicidae</span></p>
<p id="ecclesiastes-1-22"><span class="verse-num">1:22</span> <span class="verse-body">argentum tuum versum est in scoriam vinum tuum mixtum est aqua</span></p>
<p id="ecclesiastes-1-23"><span class="verse-num">1:23</span> <span class="verse-body">principes tui infideles socii furum omnes diligunt munera sequuntur retributiones pupillo non iudicant et causa viduae non ingreditur ad eos</span></p>
<p id="ecclesiastes-1-24"><span class="verse-num">1:24</span> <span class="verse-body">propter hoc ait Dominus exercituum Fortis Israhel heu consolabor super hostibus meis et vindicabor de inimicis meis</span></p>
<p id="ecclesiastes-1-25"><span class="verse-num">1:25</span> <span class="verse-body">et convertam manum meam ad te et excoquam ad purum scoriam tuam et auferam omne stagnum tuum</span></p>
<p id="ecclesiastes-1-26"><span class="verse-num">1:26</span> <span class="verse-body">et restituam iudices tuos ut fuerunt prius et consiliarios tuos sicut antiquitus post haec vocaberis civitas iusti urbs fidelis</span></p>
<p id="ecclesiastes-1-27"><span class="verse-num">1:27</span> <span class="verse-body">Sion in iudicio redimetur et reducent eam in iustitia</span></p>
<p id="ecclesiastes-1-28"><span class="verse-num">1:28</span> <span class="verse-body">et conteret scelestos et peccatores simul et qui dereliquerunt Dominum consumentur</span></p>
<p id="ecclesiastes-1-29"><span class="verse-num">1:29</span> <span class="verse-body">confundentur enim ab idolis quibus sacrificaverunt et erubescetis super hortis quos elegeratis</span></p>
<p id="ecclesiastes-1-30"><span class="verse-num">1:30</span> <span class="verse-body">cum fueritis velut quercus defluentibus foliis et velut hortus absque aqua</span></p>
<p id="ecclesiastes-1-31"><span class="verse-num">1:31</span> <span class="verse-body">et erit fortitudo vestra ut favilla stuppae et opus vestrum quasi scintilla et succendetur utrumque simul et non erit qui extinguat __________________________________________________________________</span></p>
<h2 id="ecclesiastes-ch-2">Chapter 2</h2>
<p class="verses"><a href="#ecclesiastes-2-1">1</a> <a href="#ecclesiastes-2-2">2</a> <a href="#ecclesiastes-2-3">3</a> <a href="#ecclesiastes-2-4">4</a> <a href="#ecclesiastes-2-5">5</a> <a href="#ecclesiastes-2-6">6</a> <a href="#ecclesiastes-2-7">7</a> <a href="#ecclesiastes-2-8">8</a> <a href="#ecclesiastes-2-9">9</a> <a href="#ecclesiastes-2-10">10</a> <a href="#ecclesiastes-2-11">11</a> <a href="#ecclesiastes-2-12">12</a> <a href="#ecclesiastes-2-13">13</a> <a href="#ecclesiastes-2-14">14</a> <a href="#ecclesiastes-2-15">15</a> <a href="#ecclesiastes-2-16">16</a> <a href="#ecclesiastes-2-17">17</a> <a href="#ecclesiastes-2-18">18</a> <a href="#ecclesiastes-2-19">19</a> <a href="#ecclesiastes-2-20">20</a> <a href="#ecclesiastes-2-21">21</a> <a href="#ecclesiastes-2-22">22</a></p>
<p id="ecclesiastes-2-1"><span class="verse-num">2:1</span> <span class="verse-body">verbum quod vidit Isaias filius Amos super Iudam et Hierusalem</span></p>
<p id="ecclesiastes-2-2"><span class="verse-num">2:2</span> <span class="verse-body">et erit in novissimis diebus praeparatus mons domus Domini in vertice montium et elevabitur super colles et fluent ad eum omnes gentes</span></p>
<p id="ecclesiastes-2-3"><span class="verse-num">2:3</span> <span class="verse-body">et ibunt populi multi et dicent venite et ascendamus ad montem Domini et ad domum Dei Iacob et docebit nos vias suas et ambulabimus in semitis eius quia de Sion exibit lex et verbum Domini de Hierusalem</span></p>
<p id="ecclesiastes-2-4"><span class="verse-num">2:4</span> <span class="verse-body">et iudicabit gentes et arguet populos multos et conflabunt gladios suos in vomeres et lanceas suas in falces non levabit gens contra gentem gladium nec exercebuntur ultra ad proelium</span></p>
<p id="ecclesiastes-2-5"><span class="verse-num">2:5</span> <span class="verse-body">domus Iacob venite et ambulemus in lumine Domini</span></p>
<p id="ecclesiastes-2-6"><span class="verse-num">2:6</span> <span class="verse-body">proiecisti enim populum tuum domum Iacob quia repleti sunt ut olim et augures habuerunt ut Philisthim et pueris alienis adheserunt</span></p>
<p id="ecclesiastes-2-7"><span class="verse-num">2:7</span> <span class="verse-body">repleta est terra argento et auro et non est finis thesaurorum eius</span></p>
<p id="ecclesiastes-2-8"><span class="verse-num">2:8</span> <span class="verse-body">et repleta est terra eius equis et innumerabiles quadrigae eius et repleta est terra eius idolis opus manuum suarum adoraverunt quod fecerunt digiti eorum</span></p>
<p id="ecclesiastes-2-9"><span class="verse-num">2:9</span> <span class="verse-body">et incurvavit se homo et humiliatus est vir ne ergo dimittas eis</span></p>
<p id="ecclesiastes-2-10"><span class="verse-num">2:10</span> <span class="verse-body">ingredere in petram abscondere fossa humo a facie timoris Domini et a gloria maiestatis eius</span></p>
<p id="ecclesiastes-2-11"><span class="verse-num">2:11</span> <span class="verse-body">oculi sublimis hominis humiliati sunt et incurvabitur altitudo virorum exaltabitur autem Dominus solus in die illa</span></p>
<p id="ecclesiastes-2-12"><span class="verse-num">2:12</span> <span class="verse-body">quia dies Domini exercituum super omnem superbum et excelsum et super omnem arrogantem et humiliabitur</span></p>
<p id="ecclesiastes-2-13"><span class="verse-num">2:13</span> <span class="verse-body">et super omnes cedros Libani sublimes et erectas et super omnes quercus Basan</span></p>
<p id="ecclesiastes-2-14"><span class="verse-num">2:14</span> <span class="verse-body">et super omnes montes excelsos et super omnes colles elevatos</span></p>
<p id="ecclesiastes-2-15"><span class="verse-num">2:15</span> <span class="verse-body">et super omnem turrem excelsam et super omnem murum munitum</span></p>
<p id="ecclesiastes-2-16"><span class="verse-num">2:16</span> <span class="verse-body">et super omnes naves Tharsis et super omne quod visu pulchrum est</span></p>
<p id="ecclesiastes-2-17"><span class="verse-num">2:17</span> <span class="verse-body">et incurvabitur sublimitas hominum et humiliabitur altitudo virorum et elevabitur Dominus solus in die illa</span></p>
<p id="ecclesiastes-2-18"><span class="verse-num">2:18</span> <span class="verse-body">et idola penitus conterentur</span></p>
<p id="ecclesiastes-2-19"><span class="verse-num">2:19</span> <span class="verse-body">et introibunt in speluncas petrarum et in voragines terrae a facie formidinis Domini et a gloria maiestatis eius cum surrexerit percutere terram</span></p>
<p id="ecclesiastes-2-20"><span class="verse-num">2:20</span> <span class="verse-body">in die illa proiciet homo idola argenti sui et simulacra auri sui quae fecerat sibi ut adoraret talpas et vespertiliones</span></p>
<p id="ecclesiastes-2-21"><span class="verse-num">2:21</span> <span class="verse-body">et ingredietur fissuras petrarum et cavernas saxorum a facie formidinis Domini et a gloria maiestatis eius cum surrexerit percutere terram</span></p>
<p id="ecclesiastes-2-22"><span class="verse-num">2:22</span> <span class="verse-body">quiescite ergo ab homine cuius spiritus in naribus eius quia excelsus reputatus est ipse __________________________________________________________________</span></p>
<h2 id="ecclesiastes-ch-3">Chapter 3</h2>
<p class="verses"><a href="#ecclesiastes-3-1">1</a> <a href="#ecclesiastes-3-2">2</a> <a href="#ecclesiastes-3-3">3</a> <a href="#ecclesiastes-3-4">4</a> <a href="#ecclesiastes-3-5">5</a> <a href="#ecclesiastes-3-6">6</a> <a href="#ecclesiastes-3-7">7</a> <a href="#ecclesiastes-3-8">8</a> <a href="#ecclesiastes-3-9">9</a> <a href="#ecclesiastes-3-10">10</a> <a href="#ecclesiastes-3-11">11</a> <a href="#ecclesiastes-3-12">12</a> <a href="#ecclesiastes-3-13">13</a> <a href="#ecclesiastes-3-14">14</a> <a href="#ecclesiastes-3-15">15</a> <a href="#ecclesiastes-3-16">16</a> <a href="#ecclesiastes-3-17">17</a> <a href="#ecclesiastes-3-18">18</a> <a href="#ecclesiastes-3-19">19</a> <a href="#ecclesiastes-3-20">20</a> <a href="#ecclesiastes-3-21">21</a> <a href="#ecclesiastes-3-22">22</a> <a href="#ecclesiastes-3-23">23</a> <a href="#ecclesiastes-3-24">24</a> <a href="#ecclesiastes-3-25">25</a> <a href="#ecclesiastes-3-26">26</a></p>
<p id="ecclesiastes-3-1"><span class="verse-num">3:1</span> <span class="verse-body">ecce enim Dominator Deus exercituum auferet ab Hierusalem et ab Iuda validum et fortem omne robur panis et omne robur aquae</span></p>
<p id="ecclesiastes-3-2"><span class="verse-num">3:2</span> <span class="verse-body">fortem et virum bellatorem iudicem et prophetam et ariolum et senem</span></p>
<p id="ecclesiastes-3-3"><span class="verse-num">3:3</span> <span class="verse-body">principem super quinquaginta et honorabilem vultu et consiliarium sapientem de architectis et prudentem eloquii mystici</span></p>
<p id="ecclesiastes-3-4"><span class="verse-num">3:4</span> <span class="verse-body">et dabo pueros principes eorum et effeminati dominabuntur eis</span></p>
<p id="ecclesiastes-3-5"><span class="verse-num">3:5</span> <span class="verse-body">et inruet populus vir ad virum unusquisque ad proximum suum tumultuabitur puer contra senem et ignobilis contra nobilem</span></p>
<p id="ecclesiastes-3-6"><span class="verse-num">3:6</span> <span class="verse-body">adprehendet enim vir fratrem suum domesticum patris sui vestimentum tibi est princeps esto noster ruina autem haec sub manu tua</span></p>
<p id="ecclesiastes-3-7"><span class="verse-num">3:7</span> <span class="verse-body">respondebit in die illa dicens non sum medicus et in domo mea non est panis neque vestimentum nolite constituere me principem populi</span></p>
<p id="ecclesiastes-3-8"><span class="verse-num">3:8</span> <span class="verse-body">ruit enim Hierusalem et Iudas concidit quia lingua eorum et adinventiones eorum contra Dominum ut provocarent oculos maiestatis eius</span></p>
<p id="ecclesiastes-3-9"><span class="verse-num">3:9</span> <span class="verse-body">agnitio vultus eorum respondit eis et peccatum suum quasi Sodomae praedicaverunt nec absconderunt vae animae eorum quoniam reddita sunt eis mala</span></p>
<p id="ecclesiastes-3-10"><span class="verse-num">3:10</span> <span class="verse-body">dicite iusto quoniam bene quoniam fructum adinventionum suarum comedet</span></p>
<p id="ecclesiastes-3-11"><span class="verse-num">3:11</span> <span class="verse-body">vae impio in malum retributio enim manuum eius fiet ei</span></p>
<p id="ecclesiastes-3-12"><span class="verse-num">3:12</span> <span class="verse-body">populum meum exactores sui spoliaverunt et mulieres dominatae sunt eius popule meus qui beatum te dicunt ipsi te decipiunt et viam gressuum tuorum dissipant</span></p>
<p id="ecclesiastes-3-13"><span class="verse-num">3:13</span> <span class="verse-body">stat ad iudicandum Dominus et stat ad iudicandos populos</span></p>
<p id="ecclesiastes-3-14"><span class="verse-num">3:14</span> <span class="verse-body">Dominus ad iudicium veniet cum senibus populi sui et principibus eius vos enim depasti estis vineam meam et rapina pauperis in domo vestra</span></p>
<p id="ecclesiastes-3-15"><span class="verse-num">3:15</span> <span class="verse-body">quare adteritis populum meum et facies pauperum commolitis dicit Dominus Deus exercituum</span></p>
<p id="ecclesiastes-3-16"><span class="verse-num">3:16</span> <span class="verse-body">et dixit Dominus pro eo quod elevatae sunt filiae Sion et ambulaverunt extento collo et nutibus oculorum ibant et plaudebant ambulabant et in pedibus suis conposito gradu incedebant</span></p>
<p id="ecclesiastes-3-17"><span class="verse-num">3:17</span> <span class="verse-body">decalvabit Dominus verticem filiarum Sion et Dominus crinem earum nudabit</span></p>
<p id="ecclesiastes-3-18"><span class="verse-num">3:18</span> <span class="verse-body">in die illa auferet Dominus ornatum calciamentorum et lunulas</span></p>
<p id="ecclesiastes-3-19"><span class="verse-num">3:19</span> <span class="verse-body">et torques et monilia et armillas et mitras</span></p>
<p id="ecclesiastes-3-20"><span class="verse-num">3:20</span> <span class="verse-body">discriminalia et periscelidas et murenulas et olfactoriola et inaures</span></p>
<p id="ecclesiastes-3-21"><span class="verse-num">3:21</span> <span class="verse-body">et anulos et gemmas in fronte pendentes</span></p>
<p id="ecclesiastes-3-22"><span class="verse-num">3:22</span> <span class="verse-body">et mutatoria et pallia et linteamina et acus</span></p>
<p id="ecclesiastes-3-23"><span class="verse-num">3:23</span> <span class="verse-body">et specula et sindones et vittas et theristra</span></p>
<p id="ecclesiastes-3-24"><span class="verse-num">3:24</span> <span class="verse-body">et erit pro suavi odore fetor et pro zona funiculus et pro crispanti crine calvitium et pro fascia pectorali cilicium</span></p>
<p id="ecclesiastes-3-25"><span class="verse-num">3:25</span> <span class="verse-body">pulcherrimi quoque viri tui gladio cadent et fortes tui in proelio</span></p>
<p id="ecclesiastes-3-26"><span class="verse-num">3:26</span> <span class="verse-body">et maerebunt atque lugebunt portae eius et desolata in terra sedebit __________________________________________________________________</span></p>
<h2 id="ecclesiastes-ch-4">Chapter 4</h2>
<p class="verses"><a href="#ecclesiastes-4-1">1</a> <a href="#ecclesiastes-4-2">2</a> <a href="#ecclesiastes-4-3">3</a> <a href="#ecclesiastes-4-4">4</a> <a href="#ecclesiastes-4-5">5</a> <a href="#ecclesiastes-4-6">6</a></p>
<p id="ecclesiastes-4-1"><span class="verse-num">4:1</span> <span class="verse-body">et adprehendent septem mulieres virum unum in die illa dicentes panem nostrum comedemus et vestimentis nostris operiemur tantummodo vocetur nomen tuum super nos aufer obprobrium nostrum</span></p>
<p id="ecclesiastes-4-2"><span class="verse-num">4:2</span> <span class="verse-body">in die illa erit germen Domini in magnificentia et in gloria et fructus terrae sublimis et exultatio his qui salvati fuerint de Israhel</span></p>
<p id="ecclesiastes-4-3"><span class="verse-num">4:3</span> <span class="verse-body">et erit omnis qui relictus fuerit in Sion et residuus in Hierusalem sanctus vocabitur omnis qui scriptus est in vita in Hierusalem</span></p>
<p id="ecclesiastes-4-4"><span class="verse-num">4:4</span> <span class="verse-body">si abluerit Dominus sordem filiarum Sion et sanguinem Hierusalem laverit de medio eius spiritu iudicii et spiritu ardoris</span></p>
<p id="ecclesiastes-4-5"><span class="verse-num">4:5</span> <span class="verse-body">et creabit Dominus super omnem locum montis Sion et ubi invocatus est nubem per diem et fumum et splendorem ignis flammantis in nocte super omnem enim gloriam protectio</span></p>
<p id="ecclesiastes-4-6"><span class="verse-num">4:6</span> <span class="verse-body">et tabernaculum erit in umbraculum diei ab aestu et in securitatem et absconsionem a turbine et a pluvia __________________________________________________________________</span></p>
<h2 id="ecclesiastes-ch-5">Chapter 5</h2>
<p class="verses"><a href="#ecclesiastes-5-1">1</a> <a href="#ecclesiastes-5-2">2</a> <a href="#ecclesiastes-5-3">3</a> <a href="#ecclesiastes-5-4">4</a> <a href="#ecclesiastes-5-5">5</a> <a href="#ecclesiastes-5-6">6</a> <a href="#ecclesiastes-5-7">7</a> <a href="#ecclesiastes-5-8">8</a> <a href="#ecclesiastes-5-9">9</a> <a href="#ecclesiastes-5-10">10</a> <a href="#ecclesiastes-5-11">11</a> <a href="#ecclesiastes-5-12">12</a> <a href="#ecclesiastes-5-13">13</a> <a href="#ecclesiastes-5-14">14</a> <a href="#ecclesiastes-5-15">15</a> <a href="#ecclesiastes-5-16">16</a> <a href="#ecclesiastes-5-17">17</a> <a href="#ecclesiastes-5-18">18</a> <a href="#ecclesiastes-5-19">19</a> <a href="#ecclesiastes-5-20">20</a> <a href="#ecclesiastes-5-21">21</a> <a href="#ecclesiastes-5-22">22</a> <a href="#ecclesiastes-5-23">23</a> <a href="#ecclesiastes-5-24">24</a> <a href="#ecclesiastes-5-25">25</a> <a href="#ecclesiastes-5-26">26</a> <a href="#ecclesiastes-5-27">27</a> <a href="#ecclesiastes-5-28">28</a> <a href="#ecclesiastes-5-29">29</a> <a href="#ecclesiastes-5-30">30</a></p>
<p id="ecclesiastes-5-1"><span class="verse-num">5:1</span> <span class="verse-body">cantabo dilecto meo canticum patruelis mei vineae suae vinea facta est dilecto meo in cornu filio olei</span></p>
<p id="ecclesiastes-5-2"><span class="verse-num">5:2</span> <span class="verse-body">et sepivit eam et lapides elegit ex illa et plantavit eam electam et aedificavit turrem in medio eius et torcular extruxit in ea et expectavit ut faceret uvas et fecit labruscas</span></p>
<p id="ecclesiastes-5-3"><span class="verse-num">5:3</span> <span class="verse-body">nunc ergo habitator Hierusalem et vir Iuda iudicate inter me et inter vineam meam</span></p>
<p id="ecclesiastes-5-4"><span class="verse-num">5:4</span> <span class="verse-body">quid est quod debui ultra facere vineae meae et non feci ei an quod expectavi ut faceret uvas et fecit labruscas</span></p>
<p id="ecclesiastes-5-5"><span class="verse-num">5:5</span> <span class="verse-body">et nunc ostendam vobis quid ego faciam vineae meae auferam sepem eius et erit in direptionem diruam maceriam eius et erit in conculcationem</span></p>
<p id="ecclesiastes-5-6"><span class="verse-num">5:6</span> <span class="verse-body">et ponam eam desertam non putabitur et non fodietur et ascendent vepres et spinae et nubibus mandabo ne pluant super eam imbrem</span></p>
<p id="ecclesiastes-5-7"><span class="verse-num">5:7</span> <span class="verse-body">vinea enim Domini exercituum domus Israhel et vir Iuda germen delectabile eius et expectavi ut faceret iudicium et ecce iniquitas et iustitiam et ecce clamor</span></p>
<p id="ecclesiastes-5-8"><span class="verse-num">5:8</span> <span class="verse-body">vae qui coniungitis domum ad domum et agrum agro copulatis usque ad terminum loci numquid habitabitis soli vos in medio terrae</span></p>
<p id="ecclesiastes-5-9"><span class="verse-num">5:9</span> <span class="verse-body">in auribus meis sunt haec Domini exercituum nisi domus multae desertae fuerint grandes et pulchrae absque habitatore</span></p>
<p id="ecclesiastes-5-10"><span class="verse-num">5:10</span> <span class="verse-body">decem enim iuga vinearum facient lagunculam unam et triginta modii sementis facient modios tres</span></p>
<p id="ecclesiastes-5-11"><span class="verse-num">5:11</span> <span class="verse-body">vae qui consurgitis mane ad ebrietatem sectandam et potandum usque ad vesperam ut vino aestuetis</span></p>
<p id="ecclesiastes-5-12"><span class="verse-num">5:12</span> <span class="verse-body">cithara et lyra et tympanum et tibia et vinum in conviviis vestris et opus Domini non respicitis nec opera manuum eius consideratis</span></p>
<p id="ecclesiastes-5-13"><span class="verse-num">5:13</span> <span class="verse-body">propterea captivus ductus est populus meus quia non habuit scientiam et nobiles eius interierunt fame et multitudo eius siti exaruit</span></p>
<p id="ecclesiastes-5-14"><span class="verse-num">5:14</span> <span class="verse-body">propterea dilatavit infernus animam suam et aperuit os suum absque ullo termino et descendent fortes eius et populus eius et sublimes gloriosique eius ad eum</span></p>
<p id="ecclesiastes-5-15"><span class="verse-num">5:15</span> <span class="verse-body">et incurvabitur homo et humiliabitur vir et oculi sublimium deprimentur</span></p>
<p id="ecclesiastes-5-16"><span class="verse-num">5:16</span> <span class="verse-body">et exaltabitur Dominus exercituum in iudicio et Deus sanctus sanctificabitur in iustitia</span></p>
<p id="ecclesiastes-5-17"><span class="verse-num">5:17</span> <span class="verse-body">et pascentur agni iuxta ordinem suum et deserta in ubertatem versa advenae comedent</span></p>
<p id="ecclesiastes-5-18"><span class="verse-num">5:18</span> <span class="verse-body">vae qui trahitis iniquitatem in funiculis vanitatis et quasi vinculum plaustri peccatum</span></p>
<p id="ecclesiastes-5-19"><span class="verse-num">5:19</span> <span class="verse-body">qui dicitis festinet et cito veniat opus eius ut videamus et adpropiet et veniat consilium Sancti Israhel et sciemus illud</span></p>
<p id="ecclesiastes-5-20"><span class="verse-num">5:20</span> <span class="verse-body">vae qui dicitis malum bonum et bonum malum ponentes tenebras lucem et lucem tenebras ponentes amarum in dulce et dulce in amarum</span></p>
<p id="ecclesiastes-5-21"><span class="verse-num">5:21</span> <span class="verse-body">vae qui sapientes estis in oculis vestris et coram vobismet ipsis prudentes</span></p>
<p id="ecclesiastes-5-22"><span class="verse-num">5:22</span> <span class="verse-body">vae qui potentes estis ad bibendum vinum et viri fortes ad miscendam ebrietatem</span></p>
<p id="ecclesiastes-5-23"><span class="verse-num">5:23</span> <span class="verse-body">qui iustificatis impium pro muneribus et iustitiam iusti aufertis ab eo</span></p>
<p id="ecclesiastes-5-24"><span class="verse-num">5:24</span> <span class="verse-body">propter hoc sicut devorat stipulam lingua ignis et calor flammae exurit sic radix eorum quasi favilla erit et germen eorum ut pulvis ascendet abiecerunt enim legem Domini exercituum et eloquium Sancti Israhel blasphemaverunt</span></p>
<p id="ecclesiastes-5-25"><span class="verse-num">5:25</span> <span class="verse-body">ideo iratus est furor Domini in populo suo et extendit manum suam super eum et percussit eum et conturbati sunt montes et facta sunt morticina eorum quasi stercus in medio platearum in omnibus his non est aversus furor eius sed adhuc manus eius extenta</span></p>
<p id="ecclesiastes-5-26"><span class="verse-num">5:26</span> <span class="verse-body">et levabit signum nationibus procul et sibilabit ad eum de finibus terrae et ecce festinus velociter veniet</span></p>
<p id="ecclesiastes-5-27"><span class="verse-num">5:27</span> <span class="verse-body">non est deficiens neque laborans in eo non dormitabit neque dormiet neque solvetur cingulum renum eius nec rumpetur corrigia calciamenti eius</span></p>
<p id="ecclesiastes-5-28"><span class="verse-num">5:28</span> <span class="verse-body">sagittae eius acutae et omnes arcus eius extenti ungulae equorum eius ut silex et rotae eius quasi impetus tempestatis</span></p>
<p id="ecclesiastes-5-29"><span class="verse-num">5:29</span> <span class="verse-body">rugitus eius ut leonis rugiet ut catuli leonum et frendet et tenebit praedam et amplexabitur et non erit qui eruat</span></p>
<p id="ecclesiastes-5-30"><span class="verse-num">5:30</span> <span class="verse-body">et sonabit super eum in die illa sicut sonitus maris aspiciemus in terram et ecce tenebrae tribulationis et lux obtenebrata est in caligine eius __________________________________________________________________</span></p>
<h2 id="ecclesiastes-ch-6">Chapter 6</h2>
<p class="verses"><a href="#ecclesiastes-6-1">1</a> <a href="#ecclesiastes-6-2">2</a> <a href="#ecclesiastes-6-3">3</a> <a href="#ecclesiastes-6-4">4</a> <a href="#ecclesiastes-6-5">5</a> <a href="#ecclesiastes-6-6">6</a> <a href="#ecclesiastes-6-7">7</a> <a href="#ecclesiastes-6-8">8</a> <a href="#ecclesiastes-6-9">9</a> <a href="#ecclesiastes-6-10">10</a> <a href="#ecclesiastes-6-11">11</a> <a href="#ecclesiastes-6-12">12</a> <a href="#ecclesiastes-6-13">13</a></p>
<p id="ecclesiastes-6-1"><span class="verse-num">6:1</span> <span class="verse-body">in anno quo mortuus est rex Ozias vidi Dominum sedentem super solium excelsum et elevatum et ea quae sub eo erant implebant templum</span></p>
<p id="ecclesiastes-6-2"><span class="verse-num">6:2</span> <span class="verse-body">seraphin stabant super illud sex alae uni et sex alae alteri duabus velabant faciem eius et duabus velabant pedes eius et duabus volabant</span></p>
<p id="ecclesiastes-6-3"><span class="verse-num">6:3</span> <span class="verse-body">et clamabant alter ad alterum et dicebant sanctus sanctus sanctus Dominus exercituum plena est omnis terra gloria eius</span></p>
<p id="ecclesiastes-6-4"><span class="verse-num">6:4</span> <span class="verse-body">et commota sunt superliminaria cardinum a voce clamantis et domus impleta est fumo</span></p>
<p id="ecclesiastes-6-5"><span class="verse-num">6:5</span> <span class="verse-body">et dixi vae mihi quia tacui quia vir pollutus labiis ego sum et in medio populi polluta labia habentis ego habito et Regem Dominum exercituum vidi oculis meis</span></p>
<p id="ecclesiastes-6-6"><span class="verse-num">6:6</span> <span class="verse-body">et volavit ad me unus de seraphin et in manu eius calculus quem forcipe tulerat de altari</span></p>
<p id="ecclesiastes-6-7"><span class="verse-num">6:7</span> <span class="verse-body">et tetigit os meum et dixit ecce tetigit hoc labia tua et auferetur iniquitas tua et peccatum tuum mundabitur</span></p>
<p id="ecclesiastes-6-8"><span class="verse-num">6:8</span> <span class="verse-body">et audivi vocem Domini dicentis quem mittam et quis ibit nobis et dixi ecce ego sum mitte me</span></p>
<p id="ecclesiastes-6-9"><span class="verse-num">6:9</span> <span class="verse-body">et dixit vade et dices populo huic audite audientes et nolite intellegere et videte visionem et nolite cognoscere</span></p>
<p id="ecclesiastes-6-10"><span class="verse-num">6:10</span> <span class="verse-body">excaeca cor populi huius et aures eius adgrava et oculos eius claude ne forte videat oculis suis et auribus suis audiat et corde suo intellegat et convertatur et sanem eum</span></p>
<p id="ecclesiastes-6-11"><span class="verse-num">6:11</span> <span class="verse-body">et dixi usquequo Domine et dixit donec desolentur civitates absque habitatore et domus sine homine et terra relinquetur deserta</span></p>
<p id="ecclesiastes-6-12"><span class="verse-num">6:12</span> <span class="verse-body">et longe faciet Dominus homines et multiplicabitur quae derelicta fuerat in medio terrae</span></p>
<p id="ecclesiastes-6-13"><span class="verse-num">6:13</span> <span class="verse-body">et adhuc in ea decimatio et convertetur et erit in ostensionem sicut terebinthus et sicuti quercus quae expandit ramos suos semen sanctum erit id quod steterit in ea __________________________________________________________________</span></p>
<h2 id="ecclesiastes-ch-7">Chapter 7</h2>
<p class="verses"><a href="#ecclesiastes-7-1">1</a> <a href="#ecclesiastes-7-2">2</a> <a href="#ecclesiastes-7-3">3</a> <a href="#ecclesiastes-7-4">4</a> <a href="#ecclesiastes-7-5">5</a> <a href="#ecclesiastes-7-6">6</a> <a href="#ecclesiastes-7-7">7</a> <a href="#ecclesiastes-7-8">8</a> <a href="#ecclesiastes-7-9">9</a> <a href="#ecclesiastes-7-10">10</a> <a href="#ecclesiastes-7-11">11</a> <a href="#ecclesiastes-7-12">12</a> <a href="#ecclesiastes-7-13">13</a> <a href="#ecclesiastes-7-14">14</a> <a href="#ecclesiastes-7-15">15</a> <a href="#ecclesiastes-7-16">16</a> <a href="#ecclesiastes-7-17">17</a> <a href="#ecclesiastes-7-18">18</a> <a href="#ecclesiastes-7-19">19</a> <a href="#ecclesiastes-7-20">20</a> <a href="#ecclesiastes-7-21">21</a> <a href="#ecclesiastes-7-22">22</a> <a href="#ecclesiastes-7-23">23</a> <a href="#ecclesiastes-7-24">24</a> <a href="#ecclesiastes-7-25">25</a></p>
<p id="ecclesiastes-7-1"><span class="verse-num">7:1</span> <span class="verse-body">et factum est in diebus Ahaz filii Ioatham filii Oziae regis Iuda ascendit Rasin rex Syriae et Phacee filius Romeliae rex Israhel in Hierusalem ad proeliandum contra eam et non potuerunt debellare eam</span></p>
<p id="ecclesiastes-7-2"><span class="verse-num">7:2</span> <span class="verse-body">et nuntiaverunt domui David dicentes requievit Syria super Ephraim et commotum est cor eius et cor populi eius sicut moventur ligna silvarum a facie venti</span></p>
<p id="ecclesiastes-7-3"><span class="verse-num">7:3</span> <span class="verse-body">et dixit Dominus ad Isaiam egredere in occursum Ahaz tu et qui derelictus est Iasub filius tuus ad extremum aquaeductus piscinae superioris in via agri Fullonis</span></p>
<p id="ecclesiastes-7-4"><span class="verse-num">7:4</span> <span class="verse-body">et dices ad eum vide ut sileas noli timere et cor tuum ne formidet a duobus caudis titionum fumigantium istorum in ira furoris Rasin et Syriae et filii Romeliae</span></p>
<p id="ecclesiastes-7-5"><span class="verse-num">7:5</span> <span class="verse-body">eo quod consilium inierit contra te Syria malum Ephraim et filius Romeliae dicentes</span></p>
<p id="ecclesiastes-7-6"><span class="verse-num">7:6</span> <span class="verse-body">ascendamus ad Iudam et suscitemus eum et avellamus eum ad nos et ponamus regem in medio eius filium Tabeel</span></p>
<p id="ecclesiastes-7-7"><span class="verse-num">7:7</span> <span class="verse-body">haec dicit Dominus Deus non stabit et non erit istud</span></p>
<p id="ecclesiastes-7-8"><span class="verse-num">7:8</span> <span class="verse-body">sed caput Syriae Damascus et caput Damasci Rasin et adhuc sexaginta et quinque anni et desinet Ephraim esse populus</span></p>
<p id="ecclesiastes-7-9"><span class="verse-num">7:9</span> <span class="verse-body">et caput Ephraim Samaria et caput Samariae filius Romeliae si non credideritis non permanebitis</span></p>
<p id="ecclesiastes-7-10"><span class="verse-num">7:10</span> <span class="verse-body">et adiecit Dominus loqui ad Ahaz dicens</span></p>
<p id="ecclesiastes-7-11"><span class="verse-num">7:11</span> <span class="verse-body">pete tibi signum a Domino Deo tuo in profundum inferni sive in excelsum supra</span></p>
<p id="ecclesiastes-7-12"><span class="verse-num">7:12</span> <span class="verse-body">et dixit Ahaz non petam et non temptabo Dominum</span></p>
<p id="ecclesiastes-7-13"><span class="verse-num">7:13</span> <span class="verse-body">et dixit audite ergo domus David numquid parum vobis est molestos esse hominibus quia molesti estis et Deo meo</span></p>
<p id="ecclesiastes-7-14"><span class="verse-num">7:14</span> <span class="verse-body">propter hoc dabit Dominus ipse vobis signum ecce virgo concipiet et pariet filium et vocabitis nomen eius Emmanuhel</span></p>
<p id="ecclesiastes-7-15"><span class="verse-num">7:15</span> <span class="verse-body">butyrum et mel comedet ut sciat reprobare malum et eligere bonum</span></p>
<p id="ecclesiastes-7-16"><span class="verse-num">7:16</span> <span class="verse-body">quia antequam sciat puer reprobare malum et eligere bonum derelinquetur terra quam tu detestaris a facie duum regum suorum</span></p>
<p id="ecclesiastes-7-17"><span class="verse-num">7:17</span> <span class="verse-body">adducet Dominus super te et super populum tuum et super domum patris tui dies qui non venerunt a diebus separationis Ephraim a Iuda cum rege Assyriorum</span></p>
<p id="ecclesiastes-7-18"><span class="verse-num">7:18</span> <span class="verse-body">et erit in die illa sibilabit Dominus muscae quae est in extremo fluminum Aegypti et api quae est in terra Assur</span></p>
<p id="ecclesiastes-7-19"><span class="verse-num">7:19</span> <span class="verse-body">et venient et requiescent omnes in torrentibus vallium et cavernis petrarum et in omnibus frutectis et in universis foraminibus</span></p>
<p id="ecclesiastes-7-20"><span class="verse-num">7:20</span> <span class="verse-body">in die illa radet Dominus in novacula conducta in his qui trans Flumen sunt in rege Assyriorum caput et pilos pedum et barbam universam</span></p>
<p id="ecclesiastes-7-21"><span class="verse-num">7:21</span> <span class="verse-body">et erit in die illa nutriet homo vaccam boum et duas oves</span></p>
<p id="ecclesiastes-7-22"><span class="verse-num">7:22</span> <span class="verse-body">et prae ubertate lactis comedet butyrum butyrum enim et mel manducabit omnis qui relictus fuerit in medio terrae</span></p>
<p id="ecclesiastes-7-23"><span class="verse-num">7:23</span> <span class="verse-body">et erit in die illa omnis locus ubi fuerint mille vites mille argenteis et in spinas et in vepres erunt</span></p>
<p id="ecclesiastes-7-24"><span class="verse-num">7:24</span> <span class="verse-body">cum sagittis et arcu ingredientur illuc vepres enim et spinae erunt in universa terra</span></p>
<p id="ecclesiastes-7-25"><span class="verse-num">7:25</span> <span class="verse-body">et omnes montes qui in sarculo sarientur non veniet illuc terror spinarum et veprium et erit in pascua bovis et in conculcationem pecoris __________________________________________________________________</span></p>
<h2 id="ecclesiastes-ch-8">Chapter 8</h2>
<p class="verses"><a href="#ecclesiastes-8-1">1</a> <a href="#ecclesiastes-8-2">2</a> <a href="#ecclesiastes-8-3">3</a> <a href="#ecclesiastes-8-4">4</a> <a href="#ecclesiastes-8-5">5</a> <a href="#ecclesiastes-8-6">6</a> <a href="#ecclesiastes-8-7">7</a> <a href="#ecclesiastes-8-8">8</a> <a href="#ecclesiastes-8-9">9</a> <a href="#ecclesiastes-8-10">10</a> <a href="#ecclesiastes-8-11">11</a> <a href="#ecclesiastes-8-12">12</a> <a href="#ecclesiastes-8-13">13</a> <a href="#ecclesiastes-8-14">14</a> <a href="#ecclesiastes-8-15">15</a> <a href="#ecclesiastes-8-16">16</a> <a href="#ecclesiastes-8-17">17</a> <a href="#ecclesiastes-8-18">18</a> <a href="#ecclesiastes-8-19">19</a> <a href="#ecclesiastes-8-20">20</a> <a href="#ecclesiastes-8-21">21</a> <a href="#ecclesiastes-8-22">22</a></p>
<p id="ecclesiastes-8-1"><span class="verse-num">8:1</span> <span class="verse-body">et dixit Dominus ad me sume tibi librum grandem et scribe in eo stilo hominis Velociter spolia detrahe Cito praedare</span></p>
<p id="ecclesiastes-8-2"><span class="verse-num">8:2</span> <span class="verse-body">et adhibui mihi testes fideles Uriam sacerdotem et Zacchariam filium Barachiae</span></p>
<p id="ecclesiastes-8-3"><span class="verse-num">8:3</span> <span class="verse-body">et accessi ad prophetissam et concepit et peperit filium et dixit Dominus ad me voca nomen eius Adcelera spolia detrahere Festina praedari</span></p>
<p id="ecclesiastes-8-4"><span class="verse-num">8:4</span> <span class="verse-body">quia antequam sciat puer vocare patrem suum et matrem suam auferetur fortitudo Damasci et spolia Samariae coram rege Assyriorum</span></p>
<p id="ecclesiastes-8-5"><span class="verse-num">8:5</span> <span class="verse-body">et adiecit Dominus loqui ad me adhuc dicens</span></p>
<p id="ecclesiastes-8-6"><span class="verse-num">8:6</span> <span class="verse-body">pro eo quod abiecit populus iste aquas Siloae quae vadunt cum silentio et adsumpsit magis Rasin et filium Romeliae</span></p>
<p id="ecclesiastes-8-7"><span class="verse-num">8:7</span> <span class="verse-body">propter hoc ecce Dominus adducet super eos aquas Fluminis fortes et multas regem Assyriorum et omnem gloriam eius et ascendet super omnes rivos eius et fluet super universas ripas eius</span></p>
<p id="ecclesiastes-8-8"><span class="verse-num">8:8</span> <span class="verse-body">et ibit per Iudam inundans et transiens usque ad collum veniet et erit extensio alarum eius implens latitudinem terrae tuae o Emmanuhel</span></p>
<p id="ecclesiastes-8-9"><span class="verse-num">8:9</span> <span class="verse-body">congregamini populi et vincimini et audite universae procul terrae confortamini et vincimini accingite vos et vincimini</span></p>
<p id="ecclesiastes-8-10"><span class="verse-num">8:10</span> <span class="verse-body">inite consilium et dissipabitur loquimini verbum et non fiet quia nobiscum Deus</span></p>
<p id="ecclesiastes-8-11"><span class="verse-num">8:11</span> <span class="verse-body">haec enim ait Dominus ad me sicut in forti manu erudivit me ne irem in via populi huius dicens</span></p>
<p id="ecclesiastes-8-12"><span class="verse-num">8:12</span> <span class="verse-body">non dicatis coniuratio omnia enim quae loquitur populus iste coniuratio est et timorem eius ne timeatis neque paveatis</span></p>
<p id="ecclesiastes-8-13"><span class="verse-num">8:13</span> <span class="verse-body">Dominum exercituum ipsum sanctificate ipse pavor vester et ipse terror vester</span></p>
<p id="ecclesiastes-8-14"><span class="verse-num">8:14</span> <span class="verse-body">et erit vobis in sanctificationem in lapidem autem offensionis et in petram scandali duabus domibus Israhel in laqueum et in ruinam habitantibus Hierusalem</span></p>
<p id="ecclesiastes-8-15"><span class="verse-num">8:15</span> <span class="verse-body">et offendent ex eis plurimi et cadent et conterentur et inretientur et capientur</span></p>
<p id="ecclesiastes-8-16"><span class="verse-num">8:16</span> <span class="verse-body">liga testimonium signa legem in discipulis meis</span></p>
<p id="ecclesiastes-8-17"><span class="verse-num">8:17</span> <span class="verse-body">et expectabo Dominum qui abscondit faciem suam a domo Iacob et praestolabor eum</span></p>
<p id="ecclesiastes-8-18"><span class="verse-num">8:18</span> <span class="verse-body">ecce ego et pueri quos mihi dedit Dominus in signum et in portentum Israhelis a Domino exercituum qui habitat in monte Sion</span></p>
<p id="ecclesiastes-8-19"><span class="verse-num">8:19</span> <span class="verse-body">et cum dixerint ad vos quaerite a pythonibus et a divinis qui stridunt in incantationibus suis numquid non populus a Deo suo requirit pro vivis a mortuis</span></p>
<p id="ecclesiastes-8-20"><span class="verse-num">8:20</span> <span class="verse-body">ad legem magis et ad testimonium quod si non dixerint iuxta verbum hoc non erit eis matutina lux</span></p>
<p id="ecclesiastes-8-21"><span class="verse-num">8:21</span> <span class="verse-body">et transibit per eam corruet et esuriet et cum esurierit irascetur et maledicet regi suo et Deo suo et suspiciet sursum</span></p>
<p id="ecclesiastes-8-22"><span class="verse-num">8:22</span> <span class="verse-body">et ad terram intuebitur et ecce tribulatio et tenebrae dissolutio angustia et caligo persequens et non poterit avolare de angustia sua __________________________________________________________________</span></p>
<h2 id="ecclesiastes-ch-9">Chapter 9</h2>
<p class="verses"><a href="#ecclesiastes-9-1">1</a> <a href="#ecclesiastes-9-2">2</a> <a href="#ecclesiastes-9-3">3</a> <a href="#ecclesiastes-9-4">4</a> <a href="#ecclesiastes-9-5">5</a> <a href="#ecclesiastes-9-6">6</a> <a href="#ecclesiastes-9-7">7</a> <a href="#ecclesiastes-9-8">8</a> <a href="#ecclesiastes-9-9">9</a> <a href="#ecclesiastes-9-10">10</a> <a href="#ecclesiastes-9-11">11</a> <a href="#ecclesiastes-9-12">12</a> <a href="#ecclesiastes-9-13">13</a> <a href="#ecclesiastes-9-14">14</a> <a href="#ecclesiastes-9-15">15</a> <a href="#ecclesiastes-9-16">16</a> <a href="#ecclesiastes-9-17">17</a> <a href="#ecclesiastes-9-18">18</a> <a href="#ecclesiastes-9-19">19</a> <a href="#ecclesiastes-9-20">20</a> <a href="#ecclesiastes-9-21">21</a></p>
<p id="ecclesiastes-9-1"><span class="verse-num">9:1</span> <span class="verse-body">primo tempore adleviata est terra Zabulon et terra Nepthalim et novissimo adgravata est via maris trans Iordanem Galileae gentium</span></p>
<p id="ecclesiastes-9-2"><span class="verse-num">9:2</span> <span class="verse-body">populus qui ambulabat in tenebris vidit lucem magnam habitantibus in regione umbrae mortis lux orta est eis</span></p>
<p id="ecclesiastes-9-3"><span class="verse-num">9:3</span> <span class="verse-body">multiplicasti gentem non magnificasti laetitiam laetabuntur coram te sicut laetantur in messe sicut exultant quando dividunt spolia</span></p>
<p id="ecclesiastes-9-4"><span class="verse-num">9:4</span> <span class="verse-body">iugum enim oneris eius et virgam umeri eius et sceptrum exactoris eius superasti sicut in die Madian</span></p>
<p id="ecclesiastes-9-5"><span class="verse-num">9:5</span> <span class="verse-body">quia omnis violenta praedatio cum tumultu et vestimentum mixtum sanguine erit in conbustionem et cibus ignis</span></p>
<p id="ecclesiastes-9-6"><span class="verse-num">9:6</span> <span class="verse-body">parvulus enim natus est nobis filius datus est nobis et factus est principatus super umerum eius et vocabitur nomen eius Admirabilis consiliarius Deus fortis Pater futuri saeculi Princeps pacis</span></p>
<p id="ecclesiastes-9-7"><span class="verse-num">9:7</span> <span class="verse-body">multiplicabitur eius imperium et pacis non erit finis super solium David et super regnum eius ut confirmet illud et corroboret in iudicio et iustitia amodo et usque in sempiternum zelus Domini exercituum faciet hoc</span></p>
<p id="ecclesiastes-9-8"><span class="verse-num">9:8</span> <span class="verse-body">verbum misit Dominus in Iacob et cecidit in Israhel</span></p>
<p id="ecclesiastes-9-9"><span class="verse-num">9:9</span> <span class="verse-body">et sciet populus omnis Ephraim et habitantes Samariam in superbia et magnitudine cordis dicentes</span></p>
<p id="ecclesiastes-9-10"><span class="verse-num">9:10</span> <span class="verse-body">lateres ceciderunt sed quadris lapidibus aedificabimus sycomoros succiderunt sed cedros inmutabimus</span></p>
<p id="ecclesiastes-9-11"><span class="verse-num">9:11</span> <span class="verse-body">et elevabit Dominus hostes Rasin super eum et inimicos eius in tumultum vertet</span></p>
<p id="ecclesiastes-9-12"><span class="verse-num">9:12</span> <span class="verse-body">Syriam ab oriente et Philisthim ab occidente et devorabunt Israhel toto ore in omnibus his non est aversus furor eius sed adhuc manus eius extenta</span></p>
<p id="ecclesiastes-9-13"><span class="verse-num">9:13</span> <span class="verse-body">et populus non est reversus ad percutientem se et Dominum exercituum non inquisierunt</span></p>
<p id="ecclesiastes-9-14"><span class="verse-num">9:14</span> <span class="verse-body">et disperdet Dominus ab Israhel caput et caudam incurvantem et refrenantem die una</span></p>
<p id="ecclesiastes-9-15"><span class="verse-num">9:15</span> <span class="verse-body">longevus et honorabilis ipse est caput et propheta docens mendacium ipse cauda est</span></p>
<p id="ecclesiastes-9-16"><span class="verse-num">9:16</span> <span class="verse-body">et erunt qui beatificant populum istum seducentes et qui beatificantur praecipitati</span></p>
<p id="ecclesiastes-9-17"><span class="verse-num">9:17</span> <span class="verse-body">propter hoc super adulescentulis eius non laetabitur Dominus et pupillorum eius et viduarum non miserebitur quia omnis hypocrita est et nequam et universum os locutum est stultitiam in omnibus his non est aversus furor eius sed adhuc manus eius extenta</span></p>
<p id="ecclesiastes-9-18"><span class="verse-num">9:18</span> <span class="verse-body">succensa est enim quasi ignis impietas veprem et spinam vorabit et succendetur in densitate saltus et convolvetur superbia fumi</span></p>
<p id="ecclesiastes-9-19"><span class="verse-num">9:19</span> <span class="verse-body">in ira Domini exercituum conturbata est terra et erit populus quasi esca ignis vir fratri suo non parcet</span></p>
<p id="ecclesiastes-9-20"><span class="verse-num">9:20</span> <span class="verse-body">et declinabit ad dexteram et esuriet et comedet ad sinistram et non saturabitur unusquisque carnem brachii sui vorabit Manasses Ephraim et Ephraim Manassen simul ipsi contra Iudam</span></p>
<p id="ecclesiastes-9-21"><span class="verse-num">9:21</span> <span class="verse-body">in omnibus his non est aversus furor eius sed adhuc manus eius extenta __________________________________________________________________</span></p>
<h2 id="ecclesiastes-ch-10">Chapter 10</h2>
<p class="verses"><a href="#ecclesiastes-10-1">1</a> <a href="#ecclesiastes-10-2">2</a> <a href="#ecclesiastes-10-3">3</a> <a href="#ecclesiastes-10-4">4</a> <a href="#ecclesiastes-10-5">5</a> <a href="#ecclesiastes-10-6">6</a> <a href="#ecclesiastes-10-7">7</a> <a href="#ecclesiastes-10-8">8</a> <a href="#ecclesiastes-10-9">9</a> <a href="#ecclesiastes-10-10">10</a> <a href="#ecclesiastes-10-11">11</a> <a href="#ecclesiastes-10-12">12</a> <a href="#ecclesiastes-10-13">13</a> <a href="#ecclesiastes-10-14">14</a> <a href="#ecclesiastes-10-15">15</a> <a href="#ecclesiastes-10-16">16</a> <a href="#ecclesiastes-10-17">17</a> <a href="#ecclesiastes-10-18">18</a> <a href="#ecclesiastes-10-19">19</a> <a href="#ecclesiastes-10-20">20</a> <a href="#ecclesiastes-10-21">21</a> <a href="#ecclesiastes-10-22">22</a> <a href="#ecclesiastes-10-23">23</a> <a href="#ecclesiastes-10-24">24</a> <a href="#ecclesiastes-10-25">25</a> <a href="#ecclesiastes-10-26">26</a> <a href="#ecclesiastes-10-27">27</a> <a href="#ecclesiastes-10-28">28</a> <a href="#ecclesiastes-10-29">29</a> <a href="#ecclesiastes-10-30">30</a> <a href="#ecclesiastes-10-31">31</a> <a href="#ecclesiastes-10-32">32</a> <a href="#ecclesiastes-10-33">33</a> <a href="#ecclesiastes-10-34">34</a></p>
<p id="ecclesiastes-10-1"><span class="verse-num">10:1</span> <span class="verse-body">vae qui condunt leges iniquas et scribentes iniustitiam scripserunt</span></p>
<p id="ecclesiastes-10-2"><span class="verse-num">10:2</span> <span class="verse-body">ut opprimerent in iudicio pauperes et vim facerent causae humilium populi mei ut essent viduae praeda eorum et pupillos diriperent</span></p>
<p id="ecclesiastes-10-3"><span class="verse-num">10:3</span> <span class="verse-body">quid facietis in die visitationis et calamitatis de longe venientis ad cuius fugietis auxilium et ubi derelinquetis gloriam vestram</span></p>
<p id="ecclesiastes-10-4"><span class="verse-num">10:4</span> <span class="verse-body">ne incurvemini sub vinculo et cum interfectis cadatis super omnibus his non est aversus furor eius sed adhuc manus eius extenta</span></p>
<p id="ecclesiastes-10-5"><span class="verse-num">10:5</span> <span class="verse-body">vae Assur virga furoris mei et baculus ipse in manu eorum indignatio mea</span></p>
<p id="ecclesiastes-10-6"><span class="verse-num">10:6</span> <span class="verse-body">ad gentem fallacem mittam eum et contra populum furoris mei mandabo illi ut auferat spolia et diripiat praedam et ponat illum in conculcationem quasi lutum platearum</span></p>
<p id="ecclesiastes-10-7"><span class="verse-num">10:7</span> <span class="verse-body">ipse autem non sic arbitrabitur et cor eius non ita aestimabit sed ad conterendum erit cor eius et ad internicionem gentium non paucarum</span></p>
<p id="ecclesiastes-10-8"><span class="verse-num">10:8</span> <span class="verse-body">dicet enim</span></p>
<p id="ecclesiastes-10-9"><span class="verse-num">10:9</span> <span class="verse-body">numquid non principes mei simul reges sunt numquid non ut Charchamis sic Chalanno et ut Arfad sic Emath numquid non ut Damascus sic Samaria</span></p>
<p id="ecclesiastes-10-10"><span class="verse-num">10:10</span> <span class="verse-body">quomodo invenit manus mea regna idoli sic et simulacra eorum de Hierusalem et de Samaria</span></p>
<p id="ecclesiastes-10-11"><span class="verse-num">10:11</span> <span class="verse-body">numquid non sicut feci Samariae et idolis eius sic faciam Hierusalem et simulacris eius</span></p>
<p id="ecclesiastes-10-12"><span class="verse-num">10:12</span> <span class="verse-body">et erit cum impleverit Dominus cuncta opera sua in monte Sion et in Hierusalem visitabo super fructum magnifici cordis regis Assur et super gloriam altitudinis oculorum eius</span></p>
<p id="ecclesiastes-10-13"><span class="verse-num">10:13</span> <span class="verse-body">dixit enim in fortitudine manus meae feci et in sapientia mea intellexi et abstuli terminos populorum et principes eorum depraedatus sum et detraxi quasi potens in sublime residentes</span></p>
<p id="ecclesiastes-10-14"><span class="verse-num">10:14</span> <span class="verse-body">et invenit quasi nidum manus mea fortitudinem populorum et sicut colliguntur ova quae derelicta sunt sic universam terram ego congregavi et non fuit qui moveret pinnam et aperiret os et ganniret</span></p>
<p id="ecclesiastes-10-15"><span class="verse-num">10:15</span> <span class="verse-body">numquid gloriabitur securis contra eum qui secat in ea aut exaltabitur serra contra eum a quo trahitur quomodo si elevetur virga contra levantem se et exaltetur baculus qui utique lignum est</span></p>
<p id="ecclesiastes-10-16"><span class="verse-num">10:16</span> <span class="verse-body">propter hoc mittet Dominator Deus exercituum in pinguibus eius tenuitatem et subtus gloriam eius succensa ardebit quasi conbustio ignis</span></p>
<p id="ecclesiastes-10-17"><span class="verse-num">10:17</span> <span class="verse-body">et erit lumen Israhel in igne et Sanctus eius in flamma et succendetur et devorabitur spina eius et vepres in die una</span></p>
<p id="ecclesiastes-10-18"><span class="verse-num">10:18</span> <span class="verse-body">et gloria saltus eius et Carmeli eius ab anima usque ad carnem consumetur et erit terrore profugus</span></p>
<p id="ecclesiastes-10-19"><span class="verse-num">10:19</span> <span class="verse-body">et reliquiae ligni saltus eius pro paucitate numerabuntur et puer scribet eos</span></p>
<p id="ecclesiastes-10-20"><span class="verse-num">10:20</span> <span class="verse-body">et erit in die illa non adiciet residuum Israhel et hii qui fugerint de domo Iacob inniti super eo qui percutit eos sed innitetur super Dominum Sanctum Israhel in veritate</span></p>
<p id="ecclesiastes-10-21"><span class="verse-num">10:21</span> <span class="verse-body">reliquiae convertentur reliquiae inquam Iacob ad Deum fortem</span></p>
<p id="ecclesiastes-10-22"><span class="verse-num">10:22</span> <span class="verse-body">si enim fuerit populus tuus Israhel quasi harena maris reliquiae convertentur ex eo consummatio adbreviata inundabit iustitiam</span></p>
<p id="ecclesiastes-10-23"><span class="verse-num">10:23</span> <span class="verse-body">consummationem enim et adbreviationem Dominus Deus exercituum faciet in medio omnis terrae</span></p>
<p id="ecclesiastes-10-24"><span class="verse-num">10:24</span> <span class="verse-body">propter hoc haec dicit Dominus Deus exercituum noli timere populus meus habitator Sion ab Assur in virga percutiet te et baculum suum levabit super te in via Aegypti</span></p>
<p id="ecclesiastes-10-25"><span class="verse-num">10:25</span> <span class="verse-body">adhuc enim paululum modicumque et consummabitur indignatio et furor meus super scelus eorum</span></p>
<p id="ecclesiastes-10-26"><span class="verse-num">10:26</span> <span class="verse-body">et suscitabit super eum Dominus exercituum flagellum iuxta plagam Madian in petra Oreb et virgam suam super mare et levabit eam in via Aegypti</span></p>
<p id="ecclesiastes-10-27"><span class="verse-num">10:27</span> <span class="verse-body">et erit in die illa auferetur onus eius de umero tuo et iugum eius de collo tuo et conputrescet iugum a facie olei</span></p>
<p id="ecclesiastes-10-28"><span class="verse-num">10:28</span> <span class="verse-body">veniet in Aiath transibit in Magron apud Machmas commendabit vasa sua</span></p>
<p id="ecclesiastes-10-29"><span class="verse-num">10:29</span> <span class="verse-body">transierunt cursim Gabee sedes nostra obstipuit Rama Gabaath Saulis fugit</span></p>
<p id="ecclesiastes-10-30"><span class="verse-num">10:30</span> <span class="verse-body">hinni voce tua filia Gallim adtende Laisa paupercula Anathoth</span></p>
<p id="ecclesiastes-10-31"><span class="verse-num">10:31</span> <span class="verse-body">migravit Medemena habitatores Gebim confortamini</span></p>
<p id="ecclesiastes-10-32"><span class="verse-num">10:32</span> <span class="verse-body">adhuc dies est ut in Nob stetur agitabit manum suam super montem filiae Sion collem Hierusalem</span></p>
<p id="ecclesiastes-10-33"><span class="verse-num">10:33</span> <span class="verse-body">ecce Dominator Dominus exercituum confringet lagunculam in terrore et excelsi statura succidentur et sublimes humiliabuntur</span></p>
<p id="ecclesiastes-10-34"><span class="verse-num">10:34</span> <span class="verse-body">et subvertentur condensa saltus ferro et Libanus cum excelsis cadet __________________________________________________________________</span></p>
<h2 id="ecclesiastes-ch-11">Chapter 11</h2>
<p class="verses"><a href="#ecclesiastes-11-1">1</a> <a href="#ecclesiastes-11-2">2</a> <a href="#ecclesiastes-11-3">3</a> <a href="#ecclesiastes-11-4">4</a> <a href="#ecclesiastes-11-5">5</a> <a href="#ecclesiastes-11-6">6</a> <a href="#ecclesiastes-11-7">7</a> <a href="#ecclesiastes-11-8">8</a> <a href="#ecclesiastes-11-9">9</a> <a href="#ecclesiastes-11-10">10</a> <a href="#ecclesiastes-11-11">11</a> <a href="#ecclesiastes-11-12">12</a> <a href="#ecclesiastes-11-13">13</a> <a href="#ecclesiastes-11-14">14</a> <a href="#ecclesiastes-11-15">15</a> <a href="#ecclesiastes-11-16">16</a></p>
<p id="ecclesiastes-11-1"><span class="verse-num">11:1</span> <span class="verse-body">et egredietur virga de radice Iesse et flos de radice eius ascendet</span></p>
<p id="ecclesiastes-11-2"><span class="verse-num">11:2</span> <span class="verse-body">et requiescet super eum spiritus Domini spiritus sapientiae et intellectus spiritus consilii et fortitudinis spiritus scientiae et pietatis</span></p>
<p id="ecclesiastes-11-3"><span class="verse-num">11:3</span> <span class="verse-body">et replebit eum spiritus timoris Domini non secundum visionem oculorum iudicabit neque secundum auditum aurium arguet</span></p>
<p id="ecclesiastes-11-4"><span class="verse-num">11:4</span> <span class="verse-body">sed iudicabit in iustitia pauperes et arguet in aequitate pro mansuetis terrae et percutiet terram virga oris sui et spiritu labiorum suorum interficiet impium</span></p>
<p id="ecclesiastes-11-5"><span class="verse-num">11:5</span> <span class="verse-body">et erit iustitia cingulum lumborum eius et fides cinctorium renis eius</span></p>
<p id="ecclesiastes-11-6"><span class="verse-num">11:6</span> <span class="verse-body">habitabit lupus cum agno et pardus cum hedo accubabit vitulus et leo et ovis simul morabuntur et puer parvulus minabit eos</span></p>
<p id="ecclesiastes-11-7"><span class="verse-num">11:7</span> <span class="verse-body">vitulus et ursus pascentur simul requiescent catuli eorum et leo quasi bos comedet paleas</span></p>
<p id="ecclesiastes-11-8"><span class="verse-num">11:8</span> <span class="verse-body">et delectabitur infans ab ubere super foramine aspidis et in caverna reguli qui ablactatus fuerit manum suam mittet</span></p>
<p id="ecclesiastes-11-9"><span class="verse-num">11:9</span> <span class="verse-body">non nocebunt et non occident in universo monte sancto meo quia repleta est terra scientia Domini sicut aquae maris operientes</span></p>
<p id="ecclesiastes-11-10"><span class="verse-num">11:10</span> <span class="verse-body">in die illa radix Iesse qui stat in signum populorum ipsum gentes deprecabuntur et erit sepulchrum eius gloriosum</span></p>
<p id="ecclesiastes-11-11"><span class="verse-num">11:11</span> <span class="verse-body">et erit in die illa adiciet Dominus secundo manum suam ad possidendum residuum populi sui quod relinquetur ab Assyriis et ab Aegypto et a Fetros et ab Aethiopia et ab Aelam et a Sennaar et ab Emath et ab insulis maris</span></p>
<p id="ecclesiastes-11-12"><span class="verse-num">11:12</span> <span class="verse-body">et levabit signum in nationes et congregabit profugos Israhel et dispersos Iuda colliget a quattuor plagis terrae</span></p>
<p id="ecclesiastes-11-13"><span class="verse-num">11:13</span> <span class="verse-body">et auferetur zelus Ephraim et hostes Iuda peribunt Ephraim non aemulabitur Iudam et Iudas non pugnabit contra Ephraim</span></p>
<p id="ecclesiastes-11-14"><span class="verse-num">11:14</span> <span class="verse-body">et volabunt in umeros Philisthim per mare simul praedabuntur filios orientis Idumea et Moab praeceptum manus eorum et filii Ammon oboedientes erunt</span></p>
<p id="ecclesiastes-11-15"><span class="verse-num">11:15</span> <span class="verse-body">et desolabit Dominus linguam maris Aegypti et levabit manum suam super Flumen in fortitudine spiritus sui et percutiet eum in septem rivis ita ut transeant per eum calciati</span></p>
<p id="ecclesiastes-11-16"><span class="verse-num">11:16</span> <span class="verse-body">et erit via residuo populo meo qui relinquetur ab Assyriis sicut fuit Israhel in die qua ascendit de terra Aegypti __________________________________________________________________</span></p>
<h2 id="ecclesiastes-ch-12">Chapter 12</h2>
<p class="verses"><a href="#ecclesiastes-12-1">1</a> <a href="#ecclesiastes-12-2">2</a> <a href="#ecclesiastes-12-3">3</a> <a href="#ecclesiastes-12-4">4</a> <a href="#ecclesiastes-12-5">5</a> <a href="#ecclesiastes-12-6">6</a></p>
<p id="ecclesiastes-12-1"><span class="verse-num">12:1</span> <span class="verse-body">et dices in illa die confitebor tibi Domine quoniam iratus es mihi conversus est furor tuus et consolatus es me</span></p>
<p id="ecclesiastes-12-2"><span class="verse-num">12:2</span> <span class="verse-body">ecce Deus salvator meus fiducialiter agam et non timebo quia fortitudo mea et laus mea Dominus Deus et factus est mihi in salutem</span></p>
<p id="ecclesiastes-12-3"><span class="verse-num">12:3</span> <span class="verse-body">haurietis aquas in gaudio de fontibus salvatoris</span></p>
<p id="ecclesiastes-12-4"><span class="verse-num">12:4</span> <span class="verse-body">et dicetis in illa die confitemini Domino et invocate nomen eius notas facite in populis adinventiones eius mementote quoniam excelsum est nomen eius</span></p>
<p id="ecclesiastes-12-5"><span class="verse-num">12:5</span> <span class="verse-body">cantate Domino quoniam magnifice fecit adnuntiate hoc in universa terra</span></p>
<p id="ecclesiastes-12-6"><span class="verse-num">12:6</span> <span class="verse-body">exulta et lauda habitatio Sion quia magnus in medio tui Sanctus Israhel __________________________________________________________________</span></p>
<h2 id="ecclesiastes-ch-13">Chapter 13</h2>
<p class="verses"><a href="#ecclesiastes-13-1">1</a> <a href="#ecclesiastes-13-2">2</a> <a href="#ecclesiastes-13-3">3</a> <a href="#ecclesiastes-13-4">4</a> <a href="#ecclesiastes-13-5">5</a> <a href="#ecclesiastes-13-6">6</a> <a href="#ecclesiastes-13-7">7</a> <a href="#ecclesiastes-13-8">8</a> <a href="#ecclesiastes-13-9">9</a> <a href="#ecclesiastes-13-10">10</a> <a href="#ecclesiastes-13-11">11</a> <a href="#ecclesiastes-13-12">12</a> <a href="#ecclesiastes-13-13">13</a> <a href="#ecclesiastes-13-14">14</a> <a href="#ecclesiastes-13-15">15</a> <a href="#ecclesiastes-13-16">16</a> <a href="#ecclesiastes-13-17">17</a> <a href="#ecclesiastes-13-18">18</a> <a href="#ecclesiastes-13-19">19</a> <a href="#ecclesiastes-13-20">20</a> <a href="#ecclesiastes-13-21">21</a> <a href="#ecclesiastes-13-22">22</a></p>
<p id="ecclesiastes-13-1"><span class="verse-num">13:1</span> <span class="verse-body">onus Babylonis quod vidit Isaias filius Amos</span></p>
<p id="ecclesiastes-13-2"><span class="verse-num">13:2</span> <span class="verse-body">super montem caligosum levate signum exaltate vocem levate manum et ingrediantur portas duces</span></p>
<p id="ecclesiastes-13-3"><span class="verse-num">13:3</span> <span class="verse-body">ego mandavi sanctificatis meis et vocavi fortes meos in ira mea exultantes in gloria mea</span></p>
<p id="ecclesiastes-13-4"><span class="verse-num">13:4</span> <span class="verse-body">vox multitudinis in montibus quasi populorum frequentium vox sonitus regum gentium congregatarum Dominus exercituum praecepit militiae belli</span></p>
<p id="ecclesiastes-13-5"><span class="verse-num">13:5</span> <span class="verse-body">venientibus de terra procul a summitate caeli Dominus et vasa furoris eius ut disperdat omnem terram</span></p>
<p id="ecclesiastes-13-6"><span class="verse-num">13:6</span> <span class="verse-body">ululate quia prope est dies Domini quasi vastitas a Domino veniet</span></p>
<p id="ecclesiastes-13-7"><span class="verse-num">13:7</span> <span class="verse-body">propter hoc omnes manus dissolventur et omne cor hominis tabescet</span></p>
<p id="ecclesiastes-13-8"><span class="verse-num">13:8</span> <span class="verse-body">et conteretur tortiones et dolores tenebunt quasi parturiens dolebunt unusquisque ad proximum suum stupebit facies conbustae vultus eorum</span></p>
<p id="ecclesiastes-13-9"><span class="verse-num">13:9</span> <span class="verse-body">ecce dies Domini venit crudelis et indignationis plenus et irae furorisque ad ponendam terram in solitudine et peccatores eius conterendos de ea</span></p>
<p id="ecclesiastes-13-10"><span class="verse-num">13:10</span> <span class="verse-body">quoniam stellae caeli et splendor earum non expandent lumen suum obtenebratus est sol in ortu suo et luna non splendebit in lumine suo</span></p>
<p id="ecclesiastes-13-11"><span class="verse-num">13:11</span> <span class="verse-body">et visitabo super orbis mala et contra impios iniquitatem eorum et quiescere faciam superbiam infidelium et arrogantiam fortium humiliabo</span></p>
<p id="ecclesiastes-13-12"><span class="verse-num">13:12</span> <span class="verse-body">pretiosior erit vir auro et homo mundo obrizo</span></p>
<p id="ecclesiastes-13-13"><span class="verse-num">13:13</span> <span class="verse-body">super hoc caelum turbabo et movebitur terra de loco suo propter indignationem Domini exercituum et propter diem irae furoris eius</span></p>
<p id="ecclesiastes-13-14"><span class="verse-num">13:14</span> <span class="verse-body">et erit quasi dammula fugiens et quasi ovis et non erit qui congreget unusquisque ad populum suum convertetur et singuli ad terram suam fugient</span></p>
<p id="ecclesiastes-13-15"><span class="verse-num">13:15</span> <span class="verse-body">omnis qui inventus fuerit occidetur et omnis qui supervenerit cadet in gladio</span></p>
<p id="ecclesiastes-13-16"><span class="verse-num">13:16</span> <span class="verse-body">infantes eorum adlident in oculis eorum diripientur domus eorum et uxores eorum violabuntur</span></p>
<p id="ecclesiastes-13-17"><span class="verse-num">13:17</span> <span class="verse-body">ecce ego suscitabo super eos Medos qui argentum non quaerant nec aurum velint</span></p>
<p id="ecclesiastes-13-18"><span class="verse-num">13:18</span> <span class="verse-body">sed sagittis parvulos interficiant et lactantibus uteri non misereantur et super filios non parcat oculus eorum</span></p>
<p id="ecclesiastes-13-19"><span class="verse-num">13:19</span> <span class="verse-body">et erit Babylon illa gloriosa in regnis inclita in superbia Chaldeorum sicut subvertit Deus Sodomam et Gomorram</span></p>
<p id="ecclesiastes-13-20"><span class="verse-num">13:20</span> <span class="verse-body">non habitabitur usque in finem et non fundabitur usque ad generationem et generationem nec ponet ibi tentoria Arabs nec pastores requiescent ibi</span></p>
<p id="ecclesiastes-13-21"><span class="verse-num">13:21</span> <span class="verse-body">sed requiescent ibi bestiae et replebuntur domus eorum draconibus et habitabunt ibi strutiones et pilosi saltabunt ibi</span></p>
<p id="ecclesiastes-13-22"><span class="verse-num">13:22</span> <span class="verse-body">et respondebunt ibi ululae in aedibus eius et sirenae in delubris voluptatis __________________________________________________________________</span></p>
<h2 id="ecclesiastes-ch-14">Chapter 14</h2>
<p class="verses"><a href="#ecclesiastes-14-1">1</a> <a href="#ecclesiastes-14-2">2</a> <a href="#ecclesiastes-14-3">3</a> <a href="#ecclesiastes-14-4">4</a> <a href="#ecclesiastes-14-5">5</a> <a href="#ecclesiastes-14-6">6</a> <a href="#ecclesiastes-14-7">7</a> <a href="#ecclesiastes-14-8">8</a> <a href="#ecclesiastes-14-9">9</a> <a href="#ecclesiastes-14-10">10</a> <a href="#ecclesiastes-14-11">11</a> <a href="#ecclesiastes-14-12">12</a> <a href="#ecclesiastes-14-13">13</a> <a href="#ecclesiastes-14-14">14</a> <a href="#ecclesiastes-14-15">15</a> <a href="#ecclesiastes-14-16">16</a> <a href="#ecclesiastes-14-17">17</a> <a href="#ecclesiastes-14-18">18</a> <a href="#ecclesiastes-14-19">19</a> <a href="#ecclesiastes-14-20">20</a> <a href="#ecclesiastes-14-21">21</a> <a href="#ecclesiastes-14-22">22</a> <a href="#ecclesiastes-14-23">23</a> <a href="#ecclesiastes-14-24">24</a> <a href="#ecclesiastes-14-25">25</a> <a href="#ecclesiastes-14-26">26</a> <a href="#ecclesiastes-14-27">27</a> <a href="#ecclesiastes-14-28">28</a> <a href="#ecclesiastes-14-29">29</a> <a href="#ecclesiastes-14-30">30</a> <a href="#ecclesiastes-14-31">31</a> <a href="#ecclesiastes-14-32">32</a></p>
<p id="ecclesiastes-14-1"><span class="verse-num">14:1</span> <span class="verse-body">prope est ut veniat tempus eius et dies eius non elongabuntur miserebitur enim Dominus Iacob et eliget adhuc de Israhel et requiescere eos faciet super humum suam adiungetur advena ad eos et adherebit domui Iacob</span></p>
<p id="ecclesiastes-14-2"><span class="verse-num">14:2</span> <span class="verse-body">et tenebunt eos populi et adducent eos in locum suum et possidebit eos domus Israhel super terram Domini in servos et ancillas et erunt capientes eos qui se ceperant et subicient exactores suos</span></p>
<p id="ecclesiastes-14-3"><span class="verse-num">14:3</span> <span class="verse-body">et erit in die illa cum requiem dederit tibi Deus a labore tuo et a concussione tua et a servitute dura qua ante servisti</span></p>
<p id="ecclesiastes-14-4"><span class="verse-num">14:4</span> <span class="verse-body">sumes parabolam istam contra regem Babylonis et dices quomodo cessavit exactor quievit tributum</span></p>
<p id="ecclesiastes-14-5"><span class="verse-num">14:5</span> <span class="verse-body">contrivit Dominus baculum impiorum virgam dominantium</span></p>
<p id="ecclesiastes-14-6"><span class="verse-num">14:6</span> <span class="verse-body">caedentem populos in indignatione plaga insanabili subicientem in furore gentes persequentem crudeliter</span></p>
<p id="ecclesiastes-14-7"><span class="verse-num">14:7</span> <span class="verse-body">conquievit et siluit omnis terra gavisa est et exultavit</span></p>
<p id="ecclesiastes-14-8"><span class="verse-num">14:8</span> <span class="verse-body">abietes quoque laetatae sunt super te et cedri Libani ex quo dormisti non ascendit qui succidat nos</span></p>
<p id="ecclesiastes-14-9"><span class="verse-num">14:9</span> <span class="verse-body">infernus subter conturbatus est in occursum adventus tui suscitavit tibi gigantas omnes principes terrae surrexerunt de soliis suis omnes principes nationum</span></p>
<p id="ecclesiastes-14-10"><span class="verse-num">14:10</span> <span class="verse-body">universi respondebunt et dicent tibi et tu vulneratus es sicut nos nostri similis effectus es</span></p>
<p id="ecclesiastes-14-11"><span class="verse-num">14:11</span> <span class="verse-body">detracta est ad inferos superbia tua concidit cadaver tuum subter te sternetur tinea et operimentum tuum erunt vermes</span></p>
<p id="ecclesiastes-14-12"><span class="verse-num">14:12</span> <span class="verse-body">quomodo cecidisti de caelo lucifer qui mane oriebaris corruisti in terram qui vulnerabas gentes</span></p>
<p id="ecclesiastes-14-13"><span class="verse-num">14:13</span> <span class="verse-body">qui dicebas in corde tuo in caelum conscendam super astra Dei exaltabo solium meum sedebo in monte testamenti in lateribus aquilonis</span></p>
<p id="ecclesiastes-14-14"><span class="verse-num">14:14</span> <span class="verse-body">ascendam super altitudinem nubium ero similis Altissimo</span></p>
<p id="ecclesiastes-14-15"><span class="verse-num">14:15</span> <span class="verse-body">verumtamen ad infernum detraheris in profundum laci</span></p>
<p id="ecclesiastes-14-16"><span class="verse-num">14:16</span> <span class="verse-body">qui te viderint ad te inclinabuntur teque prospicient numquid iste est vir qui conturbavit terram qui concussit regna</span></p>
<p id="ecclesiastes-14-17"><span class="verse-num">14:17</span> <span class="verse-body">qui posuit orbem desertum et urbes eius destruxit vinctis eius non aperuit carcerem</span></p>
<p id="ecclesiastes-14-18"><span class="verse-num">14:18</span> <span class="verse-body">omnes reges gentium universi dormierunt in gloria vir in domo sua</span></p>
<p id="ecclesiastes-14-19"><span class="verse-num">14:19</span> <span class="verse-body">tu autem proiectus es de sepulchro tuo quasi stirps inutilis pollutus et obvolutus qui interfecti sunt gladio et descenderunt ad fundamenta laci quasi cadaver putridum</span></p>
<p id="ecclesiastes-14-20"><span class="verse-num">14:20</span> <span class="verse-body">non habebis consortium neque cum eis in sepultura tu enim terram disperdisti tu populum occidisti non vocabitur in aeternum semen pessimorum</span></p>
<p id="ecclesiastes-14-21"><span class="verse-num">14:21</span> <span class="verse-body">praeparate filios eius occisioni in iniquitate patrum eorum non consurgent nec hereditabunt terram neque implebunt faciem orbis civitatum</span></p>
<p id="ecclesiastes-14-22"><span class="verse-num">14:22</span> <span class="verse-body">et consurgam super eos dicit Dominus exercituum et perdam Babylonis nomen et reliquias et germen et progeniem ait Dominus</span></p>
<p id="ecclesiastes-14-23"><span class="verse-num">14:23</span> <span class="verse-body">et ponam eam in possessionem ericii et in paludes aquarum et scopabo eam in scopa terens dicit Dominus exercituum</span></p>
<p id="ecclesiastes-14-24"><span class="verse-num">14:24</span> <span class="verse-body">iuravit Dominus exercituum dicens si non ut putavi ita erit et quomodo mente tractavi</span></p>
<p id="ecclesiastes-14-25"><span class="verse-num">14:25</span> <span class="verse-body">sic eveniet ut conteram Assyrium in terra mea et in montibus meis conculcem eum et auferetur ab eis iugum eius et onus illius ab umero eorum tolletur</span></p>
<p id="ecclesiastes-14-26"><span class="verse-num">14:26</span> <span class="verse-body">hoc consilium quod cogitavi super omnem terram et haec est manus extenta super universas gentes</span></p>
<p id="ecclesiastes-14-27"><span class="verse-num">14:27</span> <span class="verse-body">Dominus enim exercituum decrevit et quis poterit infirmare et manus eius extenta et quis avertet eam</span></p>
<p id="ecclesiastes-14-28"><span class="verse-num">14:28</span> <span class="verse-body">in anno quo mortuus est rex Ahaz factum est onus istud</span></p>
<p id="ecclesiastes-14-29"><span class="verse-num">14:29</span> <span class="verse-body">ne laeteris Philisthea omnis tu quoniam comminuta est virga percussoris tui de radice enim colubri egredietur regulus et semen eius absorbens volucrem</span></p>
<p id="ecclesiastes-14-30"><span class="verse-num">14:30</span> <span class="verse-body">et pascentur primogeniti pauperum et pauperes fiducialiter requiescent et interire faciam in fame radicem tuam et reliquias tuas interficiam</span></p>
<p id="ecclesiastes-14-31"><span class="verse-num">14:31</span> <span class="verse-body">ulula porta clama civitas prostrata est Philisthea omnis ab aquilone enim fumus venit et non est qui effugiat agmen eius</span></p>
<p id="ecclesiastes-14-32"><span class="verse-num">14:32</span> <span class="verse-body">et quid respondebitur nuntiis gentis quia Dominus fundavit Sion et in ipsa sperabunt pauperes populi eius __________________________________________________________________</span></p>
<h2 id="ecclesiastes-ch-15">Chapter 15</h2>
<p class="verses"><a href="#ecclesiastes-15-1">1</a> <a href="#ecclesiastes-15-2">2</a> <a href="#ecclesiastes-15-3">3</a> <a href="#ecclesiastes-15-4">4</a> <a href="#ecclesiastes-15-5">5</a> <a href="#ecclesiastes-15-6">6</a> <a href="#ecclesiastes-15-7">7</a> <a href="#ecclesiastes-15-8">8</a> <a href="#ecclesiastes-15-9">9</a></p>
<p id="ecclesiastes-15-1"><span class="verse-num">15:1</span> <span class="verse-body">onus Moab quia nocte vastata est Ar Moab conticuit quia nocte vastatus est murus Moab conticuit</span></p>
<p id="ecclesiastes-15-2"><span class="verse-num">15:2</span> <span class="verse-body">ascendit domus et Dibon ad excelsa in planctum super Nabo et super Medaba Moab ululabit in cunctis capitibus eius calvitium omnis barba radetur</span></p>
<p id="ecclesiastes-15-3"><span class="verse-num">15:3</span> <span class="verse-body">in triviis eius accincti sunt sacco super tecta eius et in plateis eius omnis ululat descendit in fletum</span></p>
<p id="ecclesiastes-15-4"><span class="verse-num">15:4</span> <span class="verse-body">clamavit Esebon et Eleale usque Iasa audita est vox eorum super hoc expediti Moab ululabunt anima eius ululabit sibi</span></p>
<p id="ecclesiastes-15-5"><span class="verse-num">15:5</span> <span class="verse-body">cor meum ad Moab clamabit vectes eius usque ad Segor vitulam conternantem per ascensum enim Luith flens ascendet et in via Oronaim clamorem contritionis levabunt</span></p>
<p id="ecclesiastes-15-6"><span class="verse-num">15:6</span> <span class="verse-body">aquae enim Nemrim desertae erunt quia aruit herba defecit germen viror omnis interiit</span></p>
<p id="ecclesiastes-15-7"><span class="verse-num">15:7</span> <span class="verse-body">secundum magnitudinem operis et visitatio eorum ad torrentem salicum ducent eos</span></p>
<p id="ecclesiastes-15-8"><span class="verse-num">15:8</span> <span class="verse-body">quoniam circumiit clamor terminum Moab usque ad Gallim ululatus eius et usque ad puteum Helim clamor eius</span></p>
<p id="ecclesiastes-15-9"><span class="verse-num">15:9</span> <span class="verse-body">quia aquae Dibon repletae sunt sanguine ponam enim super Dibon additamenta his qui fugerint de Moab leonem et reliquiis terrae __________________________________________________________________</span></p>
<h2 id="ecclesiastes-ch-16">Chapter 16</h2>
<p class="verses"><a href="#ecclesiastes-16-1">1</a> <a href="#ecclesiastes-16-2">2</a> <a href="#ecclesiastes-16-3">3</a> <a href="#ecclesiastes-16-4">4</a> <a href="#ecclesiastes-16-5">5</a> <a href="#ecclesiastes-16-6">6</a> <a href="#ecclesiastes-16-7">7</a> <a href="#ecclesiastes-16-8">8</a> <a href="#ecclesiastes-16-9">9</a> <a href="#ecclesiastes-16-10">10</a> <a href="#ecclesiastes-16-11">11</a> <a href="#ecclesiastes-16-12">12</a> <a href="#ecclesiastes-16-13">13</a> <a href="#ecclesiastes-16-14">14</a></p>
<p id="ecclesiastes-16-1"><span class="verse-num">16:1</span> <span class="verse-body">emitte agnum dominatorem terrae de Petra deserti ad montem filiae Sion</span></p>
<p id="ecclesiastes-16-2"><span class="verse-num">16:2</span> <span class="verse-body">et erit sicut avis fugiens et pulli de nido avolantes sic erunt filiae Moab in transcensu Arnon</span></p>
<p id="ecclesiastes-16-3"><span class="verse-num">16:3</span> <span class="verse-body">ini consilium coge concilium pone quasi noctem umbram tuam in meridie absconde fugientes et vagos ne prodas</span></p>
<p id="ecclesiastes-16-4"><span class="verse-num">16:4</span> <span class="verse-body">habitabunt apud te profugi mei Moab esto latibulum eorum a facie vastatoris finitus est enim pulvis consummatus est miser defecit qui conculcabat terram</span></p>
<p id="ecclesiastes-16-5"><span class="verse-num">16:5</span> <span class="verse-body">et praeparabitur in misericordia solium et sedebit super eum in veritate in tabernaculo David iudicans et quaerens iudicium et velociter reddens quod iustum est</span></p>
<p id="ecclesiastes-16-6"><span class="verse-num">16:6</span> <span class="verse-body">audivimus superbiam Moab superbus est valde superbia eius et arrogantia eius et indignatio eius plus quam fortitudo eius</span></p>
<p id="ecclesiastes-16-7"><span class="verse-num">16:7</span> <span class="verse-body">idcirco ululabit Moab ad Moab universus ululabit his qui laetantur super muro cocti lateris loquimini plagas suas</span></p>
<p id="ecclesiastes-16-8"><span class="verse-num">16:8</span> <span class="verse-body">quoniam suburbana Esebon deserta sunt et vinea Sabama domini gentium exciderunt flagella eius usque ad Iazer pervenerunt erraverunt in deserto propagines eius relictae sunt transierunt mare</span></p>
<p id="ecclesiastes-16-9"><span class="verse-num">16:9</span> <span class="verse-body">super hoc plorabo in fletu Iazer vineam Sabama inebriabo te lacrima mea Esebon et Eleale quoniam super vindemiam tuam et super messem tuam vox calcantium inruit</span></p>
<p id="ecclesiastes-16-10"><span class="verse-num">16:10</span> <span class="verse-body">et auferetur laetitia et exultatio de Carmelo et in vineis non exultabit neque iubilabit vinum in torculari non calcabit qui calcare consueverat vocem calcantium abstuli</span></p>
<p id="ecclesiastes-16-11"><span class="verse-num">16:11</span> <span class="verse-body">super hoc venter meus ad Moab quasi cithara sonabit et viscera mea ad murum cocti lateris</span></p>
<p id="ecclesiastes-16-12"><span class="verse-num">16:12</span> <span class="verse-body">et erit cum apparuerit quod laboravit Moab super excelsis suis ingredietur ad sancta sua ut obsecret et non valebit</span></p>
<p id="ecclesiastes-16-13"><span class="verse-num">16:13</span> <span class="verse-body">hoc verbum quod locutus est Dominus ad Moab ex tunc</span></p>
<p id="ecclesiastes-16-14"><span class="verse-num">16:14</span> <span class="verse-body">et nunc locutus est Dominus dicens in tribus annis quasi anni mercennarii auferetur gloria Moab super omni populo multo et relinquetur parvus et modicus nequaquam multus __________________________________________________________________</span></p>
<h2 id="ecclesiastes-ch-17">Chapter 17</h2>
<p class="verses"><a href="#ecclesiastes-17-1">1</a> <a href="#ecclesiastes-17-2">2</a> <a href="#ecclesiastes-17-3">3</a> <a href="#ecclesiastes-17-4">4</a> <a href="#ecclesiastes-17-5">5</a> <a href="#ecclesiastes-17-6">6</a> <a href="#ecclesiastes-17-7">7</a> <a href="#ecclesiastes-17-8">8</a> <a href="#ecclesiastes-17-9">9</a> <a href="#ecclesiastes-17-10">10</a> <a href="#ecclesiastes-17-11">11</a> <a href="#ecclesiastes-17-12">12</a> <a href="#ecclesiastes-17-13">13</a> <a href="#ecclesiastes-17-14">14</a></p>
<p id="ecclesiastes-17-1"><span class="verse-num">17:1</span> <span class="verse-body">onus Damasci ecce Damascus desinet esse civitas et erit sicut acervus lapidum in ruina</span></p>
<p id="ecclesiastes-17-2"><span class="verse-num">17:2</span> <span class="verse-body">derelictae civitates Aroer gregibus erunt et requiescent ibi et non erit qui exterreat</span></p>
<p id="ecclesiastes-17-3"><span class="verse-num">17:3</span> <span class="verse-body">et cessabit adiutorium ab Ephraim et regnum a Damasco et reliquiae Syriae sicut gloria filiorum Israhel erunt dicit Dominus exercituum</span></p>
<p id="ecclesiastes-17-4"><span class="verse-num">17:4</span> <span class="verse-body">et erit in die illa adtenuabitur gloria Iacob et pingue carnis eius marcescet</span></p>
<p id="ecclesiastes-17-5"><span class="verse-num">17:5</span> <span class="verse-body">et erit sicut congregans in messe quod restiterit et brachium eius spicas leget et erit sicut quaerens spicas in valle Rafaim</span></p>
<p id="ecclesiastes-17-6"><span class="verse-num">17:6</span> <span class="verse-body">et relinquetur in eo sicut racemus et sicut excussio oleae duarum aut trium olivarum in summitate rami sive quattuor aut quinque in cacuminibus eius fructus eius dicit Dominus Deus Israhel</span></p>
<p id="ecclesiastes-17-7"><span class="verse-num">17:7</span> <span class="verse-body">in die illa inclinabitur homo ad factorem suum et oculi eius ad Sanctum Israhel respicient</span></p>
<p id="ecclesiastes-17-8"><span class="verse-num">17:8</span> <span class="verse-body">et non inclinabitur ad altaria quae fecerunt manus eius et quae operati sunt digiti eius non respiciet lucos et delubra</span></p>
<p id="ecclesiastes-17-9"><span class="verse-num">17:9</span> <span class="verse-body">in die illa erunt civitates fortitudinis eius derelictae sicut aratra et segetes quae derelictae sunt a facie filiorum Israhel et erit deserta</span></p>
<p id="ecclesiastes-17-10"><span class="verse-num">17:10</span> <span class="verse-body">quia oblita es Dei salvatoris tui et Fortis adiutoris tui non es recordata propterea plantabis plantationem fidelem et germen alienum seminabis</span></p>
<p id="ecclesiastes-17-11"><span class="verse-num">17:11</span> <span class="verse-body">in die plantationis tuae labrusca et mane semen tuum florebit ablata est messis in die hereditatis et dolebit graviter</span></p>
<p id="ecclesiastes-17-12"><span class="verse-num">17:12</span> <span class="verse-body">vae multitudo populorum multorum ut multitudo maris sonantis et tumultus turbarum sicut sonitus aquarum multarum</span></p>
<p id="ecclesiastes-17-13"><span class="verse-num">17:13</span> <span class="verse-body">sonabunt populi sicut sonitus aquarum inundantium et increpabit eum et fugiet procul et rapietur sicut pulvis montium a facie venti et sicut turbo coram tempestate</span></p>
<p id="ecclesiastes-17-14"><span class="verse-num">17:14</span> <span class="verse-body">in tempore vespere et ecce turbatio in matutino et non subsistet haec est pars eorum qui vastaverunt nos et sors diripientium nos __________________________________________________________________</span></p>
<h2 id="ecclesiastes-ch-18">Chapter 18</h2>
<p class="verses"><a href="#ecclesiastes-18-1">1</a> <a href="#ecclesiastes-18-2">2</a> <a href="#ecclesiastes-18-3">3</a> <a href="#ecclesiastes-18-4">4</a> <a href="#ecclesiastes-18-5">5</a> <a href="#ecclesiastes-18-6">6</a> <a href="#ecclesiastes-18-7">7</a></p>
<p id="ecclesiastes-18-1"><span class="verse-num">18:1</span> <span class="verse-body">vae terrae cymbalo alarum quae est trans flumina Aethiopiae</span></p>
<p id="ecclesiastes-18-2"><span class="verse-num">18:2</span> <span class="verse-body">qui mittit in mari legatos et in vasis papyri super aquas ite angeli veloces ad gentem convulsam et dilaceratam ad populum terribilem post quem non est alius gentem expectantem expectantem et conculcatam cuius diripuerunt flumina terram eius</span></p>
<p id="ecclesiastes-18-3"><span class="verse-num">18:3</span> <span class="verse-body">omnes habitatores orbis qui moramini in terra cum elevatum fuerit signum in montibus videbitis et clangorem tubae audietis</span></p>
<p id="ecclesiastes-18-4"><span class="verse-num">18:4</span> <span class="verse-body">quia haec dicit Dominus ad me quiescam et considerabo in loco meo sicut meridiana lux clara est et sicut nubes roris in die messis</span></p>
<p id="ecclesiastes-18-5"><span class="verse-num">18:5</span> <span class="verse-body">ante messem enim totus effloruit et inmatura perfectio germinabit et praecidentur ramusculi eius falcibus et quae derelicta fuerint abscidentur excutientur</span></p>
<p id="ecclesiastes-18-6"><span class="verse-num">18:6</span> <span class="verse-body">et relinquentur simul avibus montium et bestiis terrae et aestate perpetua erunt super eum volucres et omnes bestiae terrae super illum hiemabunt</span></p>
<p id="ecclesiastes-18-7"><span class="verse-num">18:7</span> <span class="verse-body">in tempore illo deferetur munus Domino exercituum a populo divulso et dilacerato a populo terribili post quem non fuit alius a gente expectante expectante et conculcata cuius diripuerunt flumina terram eius ad locum nominis Domini exercituum montem Sion __________________________________________________________________</span></p>
<h2 id="ecclesiastes-ch-19">Chapter 19</h2>
<p class="verses"><a href="#ecclesiastes-19-1">1</a> <a href="#ecclesiastes-19-2">2</a> <a href="#ecclesiastes-19-3">3</a> <a href="#ecclesiastes-19-4">4</a> <a href="#ecclesiastes-19-5">5</a> <a href="#ecclesiastes-19-6">6</a> <a href="#ecclesiastes-19-7">7</a> <a href="#ecclesiastes-19-8">8</a> <a href="#ecclesiastes-19-9">9</a> <a href="#ecclesiastes-19-10">10</a> <a href="#ecclesiastes-19-11">11</a> <a href="#ecclesiastes-19-12">12</a> <a href="#ecclesiastes-19-13">13</a> <a href="#ecclesiastes-19-14">14</a> <a href="#ecclesiastes-19-15">15</a> <a href="#ecclesiastes-19-16">16</a> <a href="#ecclesiastes-19-17">17</a> <a href="#ecclesiastes-19-18">18</a> <a href="#ecclesiastes-19-19">19</a> <a href="#ecclesiastes-19-20">20</a> <a href="#ecclesiastes-19-21">21</a> <a href="#ecclesiastes-19-22">22</a> <a href="#ecclesiastes-19-23">23</a> <a href="#ecclesiastes-19-24">24</a> <a href="#ecclesiastes-19-25">25</a></p>
<p id="ecclesiastes-19-1"><span class="verse-num">19:1</span> <span class="verse-body">onus Aegypti ecce Dominus ascendet super nubem levem et ingredietur Aegyptum et movebuntur simulacra Aegypti a facie eius et cor Aegypti tabescet in medio eius</span></p>
<p id="ecclesiastes-19-2"><span class="verse-num">19:2</span> <span class="verse-body">et concurrere faciam Aegyptios adversum Aegyptios et pugnabit vir contra fratrem suum et vir contra amicum suum civitas adversus civitatem regnum adversus regnum</span></p>
<p id="ecclesiastes-19-3"><span class="verse-num">19:3</span> <span class="verse-body">et disrumpetur spiritus Aegypti in visceribus eius et consilium eius praecipitabo et interrogabunt simulacra sua et divinos suos et pythones et ariolos</span></p>
<p id="ecclesiastes-19-4"><span class="verse-num">19:4</span> <span class="verse-body">et tradam Aegyptum in manu dominorum crudelium et rex fortis dominabitur eorum ait Dominus Deus exercituum</span></p>
<p id="ecclesiastes-19-5"><span class="verse-num">19:5</span> <span class="verse-body">et arescet aqua de mari et fluvius desolabitur atque siccabitur</span></p>
<p id="ecclesiastes-19-6"><span class="verse-num">19:6</span> <span class="verse-body">et deficient flumina adtenuabuntur et siccabuntur rivi aggerum calamus et iuncus marcescet</span></p>
<p id="ecclesiastes-19-7"><span class="verse-num">19:7</span> <span class="verse-body">nudabitur alveus rivi a fonte suo et omnis sementis inrigua siccabitur arescet et non erit</span></p>
<p id="ecclesiastes-19-8"><span class="verse-num">19:8</span> <span class="verse-body">et maerebunt piscatores et lugebunt omnes mittentes in flumen hamum et expandentes rete super faciem aquae marcescent</span></p>
<p id="ecclesiastes-19-9"><span class="verse-num">19:9</span> <span class="verse-body">confundentur qui operabantur linum pectentes et texentes subtilia</span></p>
<p id="ecclesiastes-19-10"><span class="verse-num">19:10</span> <span class="verse-body">et erunt inrigua eius flaccentia omnes qui faciebant lacunas ad capiendos pisces</span></p>
<p id="ecclesiastes-19-11"><span class="verse-num">19:11</span> <span class="verse-body">stulti principes Taneos sapientes consiliarii Pharao dederunt consilium insipiens quomodo dicetis Pharaoni filius sapientium ego filius regum antiquorum</span></p>
<p id="ecclesiastes-19-12"><span class="verse-num">19:12</span> <span class="verse-body">ubi sunt nunc sapientes tui adnuntient tibi et indicent quid cogitaverit Dominus exercituum super Aegyptum</span></p>
<p id="ecclesiastes-19-13"><span class="verse-num">19:13</span> <span class="verse-body">stulti facti sunt principes Taneos emarcuerunt principes Mempheos deceperunt Aegyptum angulum populorum eius</span></p>
<p id="ecclesiastes-19-14"><span class="verse-num">19:14</span> <span class="verse-body">Dominus miscuit in medio eius spiritum vertiginis et errare fecerunt Aegyptum in omni opere suo sicut errat ebrius et vomens</span></p>
<p id="ecclesiastes-19-15"><span class="verse-num">19:15</span> <span class="verse-body">et non erit Aegypto opus quod faciat caput et caudam incurvantem et refrenantem</span></p>
<p id="ecclesiastes-19-16"><span class="verse-num">19:16</span> <span class="verse-body">in die illa erit Aegyptus quasi mulieres et stupebunt et timebunt a facie commotionis manus Domini exercituum quam ipse movebit super eam</span></p>
<p id="ecclesiastes-19-17"><span class="verse-num">19:17</span> <span class="verse-body">et erit terra Iuda Aegypto in festivitatem omnis qui illius fuerit recordatus pavebit a facie consilii Domini exercituum quod ipse cogitavit super eam</span></p>
<p id="ecclesiastes-19-18"><span class="verse-num">19:18</span> <span class="verse-body">in die illa erunt quinque civitates in terra Aegypti loquentes lingua Chanaan et iurantes per Dominum exercituum civitas Solis vocabitur una</span></p>
<p id="ecclesiastes-19-19"><span class="verse-num">19:19</span> <span class="verse-body">in die illa erit altare Domini in medio terrae Aegypti et titulus iuxta terminum eius Domini</span></p>
<p id="ecclesiastes-19-20"><span class="verse-num">19:20</span> <span class="verse-body">et erit in signum et in testimonium Domino exercituum in terra Aegypti clamabunt enim ad Dominum a facie tribulantis et mittet eis salvatorem et propugnatorem qui liberet eos</span></p>
<p id="ecclesiastes-19-21"><span class="verse-num">19:21</span> <span class="verse-body">et cognoscetur Dominus ab Aegypto et cognoscent Aegyptii Dominum in die illa et colent eum in hostiis et muneribus et vota vovebunt Domino et solvent</span></p>
<p id="ecclesiastes-19-22"><span class="verse-num">19:22</span> <span class="verse-body">et percutiet Dominus Aegyptum plaga et sanabit eam et revertentur ad Dominum et placabitur eis et sanabit eos</span></p>
<p id="ecclesiastes-19-23"><span class="verse-num">19:23</span> <span class="verse-body">in die illa erit via de Aegypto in Assyrios et intrabit Assyrius Aegyptum et Aegyptius in Assyrios et servient Aegyptii Assur</span></p>
<p id="ecclesiastes-19-24"><span class="verse-num">19:24</span> <span class="verse-body">in die illa erit Israhel tertius Aegyptio et Assyrio benedictio in medio terrae</span></p>
<p id="ecclesiastes-19-25"><span class="verse-num">19:25</span> <span class="verse-body">cui benedixit Dominus exercituum dicens benedictus populus meus Aegypti et opus manuum mearum Assyrio hereditas autem mea Israhel __________________________________________________________________</span></p>
<h2 id="ecclesiastes-ch-20">Chapter 20</h2>
<p class="verses"><a href="#ecclesiastes-20-1">1</a> <a href="#ecclesiastes-20-2">2</a> <a href="#ecclesiastes-20-3">3</a> <a href="#ecclesiastes-20-4">4</a> <a href="#ecclesiastes-20-5">5</a> <a href="#ecclesiastes-20-6">6</a></p>
<p id="ecclesiastes-20-1"><span class="verse-num">20:1</span> <span class="verse-body">in anno quo ingressus est Tharthan in Azotum cum misisset eum Sargon rex Assyriorum et pugnasset contra Azotum et cepisset eam</span></p>
<p id="ecclesiastes-20-2"><span class="verse-num">20:2</span> <span class="verse-body">in tempore illo locutus est Dominus in manu Isaiae filii Amos dicens vade et solve saccum de lumbis tuis et calciamenta tua tolle de pedibus tuis et fecit sic vadens nudus et disculciatus</span></p>
<p id="ecclesiastes-20-3"><span class="verse-num">20:3</span> <span class="verse-body">et dixit Dominus sicut ambulavit servus meus Isaias nudus et disculciatus trium annorum signum et portentum erit super Aegyptum et super Aethiopiam</span></p>
<p id="ecclesiastes-20-4"><span class="verse-num">20:4</span> <span class="verse-body">sic minabit rex Assyriorum captivitatem Aegypti et transmigrationem Aethiopiae iuvenum et senum nudam et disculciatam discopertis natibus ignominiam Aegypti</span></p>
<p id="ecclesiastes-20-5"><span class="verse-num">20:5</span> <span class="verse-body">et timebunt et confundentur ab Aethiopia spe sua et ab Aegypto gloria sua</span></p>
<p id="ecclesiastes-20-6"><span class="verse-num">20:6</span> <span class="verse-body">et dicet habitator insulae huius in die illa ecce haec erat spes nostra ad quos confugimus in auxilium ut liberaret nos a facie regis Assyriorum et quomodo effugere poterimus nos __________________________________________________________________</span></p>
<h2 id="ecclesiastes-ch-21">Chapter 21</h2>
<p class="verses"><a href="#ecclesiastes-21-1">1</a> <a href="#ecclesiastes-21-2">2</a> <a href="#ecclesiastes-21-3">3</a> <a href="#ecclesiastes-21-4">4</a> <a href="#ecclesiastes-21-5">5</a> <a href="#ecclesiastes-21-6">6</a> <a href="#ecclesiastes-21-7">7</a> <a href="#ecclesiastes-21-8">8</a> <a href="#ecclesiastes-21-9">9</a> <a href="#ecclesiastes-21-10">10</a> <a href="#ecclesiastes-21-11">11</a> <a href="#ecclesiastes-21-12">12</a> <a href="#ecclesiastes-21-13">13</a> <a href="#ecclesiastes-21-14">14</a> <a href="#ecclesiastes-21-15">15</a> <a href="#ecclesiastes-21-16">16</a> <a href="#ecclesiastes-21-17">17</a></p>
<p id="ecclesiastes-21-1"><span class="verse-num">21:1</span> <span class="verse-body">onus deserti maris sicut turbines ab africo veniunt de deserto venit de terra horribili</span></p>
<p id="ecclesiastes-21-2"><span class="verse-num">21:2</span> <span class="verse-body">visio dura nuntiata est mihi qui incredulus est infideliter agit et qui depopulator est vastat ascende Aelam obside Mede omnem gemitum eius cessare feci</span></p>
<p id="ecclesiastes-21-3"><span class="verse-num">21:3</span> <span class="verse-body">propterea repleti sunt lumbi mei dolore angustia possedit me sicut angustia parientis corrui cum audirem conturbatus sum cum viderem</span></p>
<p id="ecclesiastes-21-4"><span class="verse-num">21:4</span> <span class="verse-body">emarcuit cor meum tenebrae stupefecerunt me Babylon dilecta mea posita est mihi in miraculum</span></p>
<p id="ecclesiastes-21-5"><span class="verse-num">21:5</span> <span class="verse-body">pone mensam contemplare in specula comedentes bibentes surgite principes arripite clypeum</span></p>
<p id="ecclesiastes-21-6"><span class="verse-num">21:6</span> <span class="verse-body">haec enim dixit mihi Dominus vade et pone speculatorem et quodcumque viderit adnuntiet</span></p>
<p id="ecclesiastes-21-7"><span class="verse-num">21:7</span> <span class="verse-body">et vidit currum duorum equitum ascensorem asini et ascensorem cameli et contemplatus est diligenter multo intuitu</span></p>
<p id="ecclesiastes-21-8"><span class="verse-num">21:8</span> <span class="verse-body">et clamavit leo super specula Domini ego sum stans iugiter per diem et super custodiam meam ego sum stans totis noctibus</span></p>
<p id="ecclesiastes-21-9"><span class="verse-num">21:9</span> <span class="verse-body">ecce iste venit ascensor vir bigae equitum et respondit et dixit cecidit cecidit Babylon et omnia sculptilia deorum eius contrita sunt in terram</span></p>
<p id="ecclesiastes-21-10"><span class="verse-num">21:10</span> <span class="verse-body">tritura mea et fili areae meae quae audivi a Domino exercituum Deo Israhel adnuntiavi vobis</span></p>
<p id="ecclesiastes-21-11"><span class="verse-num">21:11</span> <span class="verse-body">onus Duma ad me clamat ex Seir custos quid de nocte custos quid de nocte</span></p>
<p id="ecclesiastes-21-12"><span class="verse-num">21:12</span> <span class="verse-body">dixit custos venit mane et nox si quaeritis quaerite convertimini venite</span></p>
<p id="ecclesiastes-21-13"><span class="verse-num">21:13</span> <span class="verse-body">onus in Arabia in saltu ad vesperam dormietis in semitis Dodanim</span></p>
<p id="ecclesiastes-21-14"><span class="verse-num">21:14</span> <span class="verse-body">occurrentes sitienti ferte aquam qui habitatis terram austri cum panibus occurrite fugienti</span></p>
<p id="ecclesiastes-21-15"><span class="verse-num">21:15</span> <span class="verse-body">a facie enim gladiorum fugerunt a facie gladii inminentis a facie arcus extenti a facie gravis proelii</span></p>
<p id="ecclesiastes-21-16"><span class="verse-num">21:16</span> <span class="verse-body">quoniam haec dicit Dominus ad me adhuc in uno anno quasi in anno mercennarii et auferetur omnis gloria Cedar</span></p>
<p id="ecclesiastes-21-17"><span class="verse-num">21:17</span> <span class="verse-body">et reliquiae numeri sagittariorum fortium de filiis Cedar inminuentur Dominus enim Deus Israhel locutus est __________________________________________________________________</span></p>
<h2 id="ecclesiastes-ch-22">Chapter 22</h2>
<p class="verses"><a href="#ecclesiastes-22-1">1</a> <a href="#ecclesiastes-22-2">2</a> <a href="#ecclesiastes-22-3">3</a> <a href="#ecclesiastes-22-4">4</a> <a href="#ecclesiastes-22-5">5</a> <a href="#ecclesiastes-22-6">6</a> <a href="#ecclesiastes-22-7">7</a> <a href="#ecclesiastes-22-8">8</a> <a href="#ecclesiastes-22-9">9</a> <a href="#ecclesiastes-22-10">10</a> <a href="#ecclesiastes-22-11">11</a> <a href="#ecclesiastes-22-12">12</a> <a href="#ecclesiastes-22-13">13</a> <a href="#ecclesiastes-22-14">14</a> <a href="#ecclesiastes-22-15">15</a> <a href="#ecclesiastes-22-16">16</a> <a href="#ecclesiastes-22-17">17</a> <a href="#ecclesiastes-22-18">18</a> <a href="#ecclesiastes-22-19">19</a> <a href="#ecclesiastes-22-20">20</a> <a href="#ecclesiastes-22-21">21</a> <a href="#ecclesiastes-22-22">22</a> <a href="#ecclesiastes-22-23">23</a> <a href="#ecclesiastes-22-24">24</a> <a href="#ecclesiastes-22-25">25</a></p>
<p id="ecclesiastes-22-1"><span class="verse-num">22:1</span> <span class="verse-body">onus vallis Visionis quidnam tibi quoque est quia ascendisti et tu omnis in tecta</span></p>
<p id="ecclesiastes-22-2"><span class="verse-num">22:2</span> <span class="verse-body">clamoris plena urbs frequens civitas exultans interfecti tui non interfecti gladio nec mortui in bello</span></p>
<p id="ecclesiastes-22-3"><span class="verse-num">22:3</span> <span class="verse-body">cuncti principes tui fugerunt simul dureque ligati sunt omnes qui inventi sunt vincti sunt pariter procul fugerunt</span></p>
<p id="ecclesiastes-22-4"><span class="verse-num">22:4</span> <span class="verse-body">propterea dixi recedite a me amare flebo nolite incumbere ut consolemini me super vastitate filiae populi mei</span></p>
<p id="ecclesiastes-22-5"><span class="verse-num">22:5</span> <span class="verse-body">dies enim interfectionis et conculcationis et fletuum Domino Deo exercituum in valle Visionis scrutans murum et magnificus super montem</span></p>
<p id="ecclesiastes-22-6"><span class="verse-num">22:6</span> <span class="verse-body">et Aelam sumpsit faretram currum hominis equitis et parietem nudavit clypeus</span></p>
<p id="ecclesiastes-22-7"><span class="verse-num">22:7</span> <span class="verse-body">et erunt electae valles tuae plenae quadrigarum et equites ponent sedes suas in porta</span></p>
<p id="ecclesiastes-22-8"><span class="verse-num">22:8</span> <span class="verse-body">et revelabitur operimentum Iudae et videbis in die illa armamentarium domus saltus</span></p>
<p id="ecclesiastes-22-9"><span class="verse-num">22:9</span> <span class="verse-body">et scissuras civitatis David videbitis quia multiplicatae sunt et congregastis aquas piscinae inferioris</span></p>
<p id="ecclesiastes-22-10"><span class="verse-num">22:10</span> <span class="verse-body">et domos Hierusalem numerastis et destruxistis domos ad muniendum murum</span></p>
<p id="ecclesiastes-22-11"><span class="verse-num">22:11</span> <span class="verse-body">et lacum fecistis inter duos muros et aquam piscinae veteris et non suspexistis ad eum qui fecerat eam et operatorem eius de longe non vidistis</span></p>
<p id="ecclesiastes-22-12"><span class="verse-num">22:12</span> <span class="verse-body">et vocavit Dominus Deus exercituum in die illa ad fletum et ad planctum ad calvitium et ad cingulum sacci</span></p>
<p id="ecclesiastes-22-13"><span class="verse-num">22:13</span> <span class="verse-body">et ecce gaudium et laetitia occidere vitulos et iugulare arietes comedere carnes et bibere vinum comedamus et bibamus cras enim moriemur</span></p>
<p id="ecclesiastes-22-14"><span class="verse-num">22:14</span> <span class="verse-body">et revelata est in auribus meis Domini exercituum si dimittetur iniquitas haec vobis donec moriamini dicit Dominus Deus exercituum</span></p>
<p id="ecclesiastes-22-15"><span class="verse-num">22:15</span> <span class="verse-body">haec dicit Dominus Deus exercituum vade ingredere ad eum qui habitat in tabernaculo ad Sobnam praepositum templi</span></p>
<p id="ecclesiastes-22-16"><span class="verse-num">22:16</span> <span class="verse-body">quid tu hic aut quasi quis hic quia excidisti tibi hic sepulchrum excidisti in excelso memoriam diligenter in petra tabernaculum tibi</span></p>
<p id="ecclesiastes-22-17"><span class="verse-num">22:17</span> <span class="verse-body">ecce Dominus asportari te faciet sicut asportatur gallus gallinacius et quasi amictum sic sublevabit te</span></p>
<p id="ecclesiastes-22-18"><span class="verse-num">22:18</span> <span class="verse-body">coronans coronabit te tribulatione quasi pilam mittet te in terram latam et spatiosam ibi morieris et ibi erit currus gloriae tuae ignominia domus Domini tui</span></p>
<p id="ecclesiastes-22-19"><span class="verse-num">22:19</span> <span class="verse-body">et expellam te de statione tua et de ministerio tuo deponam te</span></p>
<p id="ecclesiastes-22-20"><span class="verse-num">22:20</span> <span class="verse-body">et erit in die illa vocabo servum meum Eliachim filium Helciae</span></p>
<p id="ecclesiastes-22-21"><span class="verse-num">22:21</span> <span class="verse-body">et induam illum tunicam tuam et cingulo tuo confortabo eum et potestatem tuam dabo in manu eius et erit quasi pater habitantibus Hierusalem et domui Iuda</span></p>
<p id="ecclesiastes-22-22"><span class="verse-num">22:22</span> <span class="verse-body">et dabo clavem domus David super umerum eius et aperiet et non erit qui claudat et claudet et non erit qui aperiat</span></p>
<p id="ecclesiastes-22-23"><span class="verse-num">22:23</span> <span class="verse-body">et figam illum paxillum in loco fideli et erit in solium gloriae domui patris sui</span></p>
<p id="ecclesiastes-22-24"><span class="verse-num">22:24</span> <span class="verse-body">et suspendent super eum omnem gloriam domus patris eius vasorum diversa genera omne vas parvulum a vasis craterarum usque ad omne vas musicorum</span></p>
<p id="ecclesiastes-22-25"><span class="verse-num">22:25</span> <span class="verse-body">in die illo dicit Dominus exercituum auferetur paxillus qui fixus fuerat in loco fideli et frangetur et cadet et peribit quod pependerat in eo quia Dominus locutus est __________________________________________________________________</span></p>
<h2 id="ecclesiastes-ch-23">Chapter 23</h2>
<p class="verses"><a href="#ecclesiastes-23-1">1</a> <a href="#ecclesiastes-23-2">2</a> <a href="#ecclesiastes-23-3">3</a> <a href="#ecclesiastes-23-4">4</a> <a href="#ecclesiastes-23-5">5</a> <a href="#ecclesiastes-23-6">6</a> <a href="#ecclesiastes-23-7">7</a> <a href="#ecclesiastes-23-8">8</a> <a href="#ecclesiastes-23-9">9</a> <a href="#ecclesiastes-23-10">10</a> <a href="#ecclesiastes-23-11">11</a> <a href="#ecclesiastes-23-12">12</a> <a href="#ecclesiastes-23-13">13</a> <a href="#ecclesiastes-23-14">14</a> <a href="#ecclesiastes-23-15">15</a> <a href="#ecclesiastes-23-16">16</a> <a href="#ecclesiastes-23-17">17</a> <a href="#ecclesiastes-23-18">18</a></p>
<p id="ecclesiastes-23-1"><span class="verse-num">23:1</span> <span class="verse-body">onus Tyri ululate naves maris quia vastata est domus unde venire consueverant de terra Cetthim revelatum est eis</span></p>
<p id="ecclesiastes-23-2"><span class="verse-num">23:2</span> <span class="verse-body">tacete qui habitatis in insula negotiatio Sidonis transfretantes mare repleverunt te</span></p>
<p id="ecclesiastes-23-3"><span class="verse-num">23:3</span> <span class="verse-body">in aquis multis semen Nili messis fluminis fruges eius et facta est negotiatio gentium</span></p>
<p id="ecclesiastes-23-4"><span class="verse-num">23:4</span> <span class="verse-body">erubesce Sidon ait enim mare fortitudo maris dicens non parturivi et non peperi et non enutrivi iuvenes nec ad incrementum perduxi virgines</span></p>
<p id="ecclesiastes-23-5"><span class="verse-num">23:5</span> <span class="verse-body">cum auditum fuerit in Aegypto dolebunt cum audierint de Tyro</span></p>
<p id="ecclesiastes-23-6"><span class="verse-num">23:6</span> <span class="verse-body">transite maria ululate qui habitatis in insula</span></p>
<p id="ecclesiastes-23-7"><span class="verse-num">23:7</span> <span class="verse-body">numquid non haec vestra est quae gloriabatur a diebus pristinis in antiquitate sua ducent eam pedes sui longe ad peregrinandum</span></p>
<p id="ecclesiastes-23-8"><span class="verse-num">23:8</span> <span class="verse-body">quis cogitavit hoc super Tyrum quondam coronatam cuius negotiatores principes institores eius incliti terrae</span></p>
<p id="ecclesiastes-23-9"><span class="verse-num">23:9</span> <span class="verse-body">Dominus exercituum cogitavit hoc ut detraheret superbiam omnis gloriae et ad ignominiam deduceret universos inclitos terrae</span></p>
<p id="ecclesiastes-23-10"><span class="verse-num">23:10</span> <span class="verse-body">transi terram tuam quasi flumen filia maris non est cingulum ultra tibi</span></p>
<p id="ecclesiastes-23-11"><span class="verse-num">23:11</span> <span class="verse-body">manum suam extendit super mare conturbavit regna Dominus mandavit adversum Chanaan ut contereret fortes eius</span></p>
<p id="ecclesiastes-23-12"><span class="verse-num">23:12</span> <span class="verse-body">et dixit non adicies ultra ut glorieris calumniam sustinens virgo filia Sidonis in Cetthim consurgens transfreta ibi quoque non erit requies tibi</span></p>
<p id="ecclesiastes-23-13"><span class="verse-num">23:13</span> <span class="verse-body">ecce terra Chaldeorum talis populus non fuit Assur fundavit eam in captivitatem transduxerunt robustos eius suffoderunt domos eius posuerunt eam in ruinam</span></p>
<p id="ecclesiastes-23-14"><span class="verse-num">23:14</span> <span class="verse-body">ululate naves maris quia devastata est fortitudo vestra</span></p>
<p id="ecclesiastes-23-15"><span class="verse-num">23:15</span> <span class="verse-body">et erit in die illa in oblivione eris o Tyre septuaginta annis sicut dies regis unius post septuaginta autem annos erit Tyro quasi canticum meretricis</span></p>
<p id="ecclesiastes-23-16"><span class="verse-num">23:16</span> <span class="verse-body">sume citharam circui civitatem meretrix oblivioni tradita bene cane frequenta canticum ut memoria tui sit</span></p>
<p id="ecclesiastes-23-17"><span class="verse-num">23:17</span> <span class="verse-body">et erit post septuaginta annos visitabit Dominus Tyrum et reducet eam ad mercedes suas et rursum fornicabitur cum universis regnis terrae super faciem terrae</span></p>
<p id="ecclesiastes-23-18"><span class="verse-num">23:18</span> <span class="verse-body">et erunt negotiatio eius et mercedes eius sanctificatae Domino non condentur neque reponentur quia his qui habitaverint coram Domino erit negotiatio eius ut manducent in saturitatem et vestiantur usque ad vetustatem __________________________________________________________________</span></p>
<h2 id="ecclesiastes-ch-24">Chapter 24</h2>
<p class="verses"><a href="#ecclesiastes-24-1">1</a> <a href="#ecclesiastes-24-2">2</a> <a href="#ecclesiastes-24-3">3</a> <a href="#ecclesiastes-24-4">4</a> <a href="#ecclesiastes-24-5">5</a> <a href="#ecclesiastes-24-6">6</a> <a href="#ecclesiastes-24-7">7</a> <a href="#ecclesiastes-24-8">8</a> <a href="#ecclesiastes-24-9">9</a> <a href="#ecclesiastes-24-10">10</a> <a href="#ecclesiastes-24-11">11</a> <a href="#ecclesiastes-24-12">12</a> <a href="#ecclesiastes-24-13">13</a> <a href="#ecclesiastes-24-14">14</a> <a href="#ecclesiastes-24-15">15</a> <a href="#ecclesiastes-24-16">16</a> <a href="#ecclesiastes-24-17">17</a> <a href="#ecclesiastes-24-18">18</a> <a href="#ecclesiastes-24-19">19</a> <a href="#ecclesiastes-24-20">20</a> <a href="#ecclesiastes-24-21">21</a> <a href="#ecclesiastes-24-22">22</a> <a href="#ecclesiastes-24-23">23</a></p>
<p id="ecclesiastes-24-1"><span class="verse-num">24:1</span> <span class="verse-body">ecce Dominus dissipabit terram et nudabit eam et adfliget faciem eius et disperget habitatores eius</span></p>
<p id="ecclesiastes-24-2"><span class="verse-num">24:2</span> <span class="verse-body">et erit sicut populus sic sacerdos et sicut servus sic dominus eius sicut ancilla sic domina eius sicut emens sic ille qui vendit sicut fenerator sic is qui mutuum accipit sicut qui repetit sic qui debet</span></p>
<p id="ecclesiastes-24-3"><span class="verse-num">24:3</span> <span class="verse-body">dissipatione dissipabitur terra et direptione praedabitur Dominus enim locutus est verbum hoc</span></p>
<p id="ecclesiastes-24-4"><span class="verse-num">24:4</span> <span class="verse-body">luxit et defluxit terra et infirmata est defluxit orbis infirmata est altitudo populi terrae</span></p>
<p id="ecclesiastes-24-5"><span class="verse-num">24:5</span> <span class="verse-body">et terra interfecta est ab habitatoribus suis quia transgressi sunt leges mutaverunt ius dissipaverunt foedus sempiternum</span></p>
<p id="ecclesiastes-24-6"><span class="verse-num">24:6</span> <span class="verse-body">propter hoc maledictio vorabit terram et peccabunt habitatores eius ideoque insanient cultores eius et relinquentur homines pauci</span></p>
<p id="ecclesiastes-24-7"><span class="verse-num">24:7</span> <span class="verse-body">luxit vindemia infirmata est vitis ingemuerunt omnes qui laetabantur corde</span></p>
<p id="ecclesiastes-24-8"><span class="verse-num">24:8</span> <span class="verse-body">cessavit gaudium tympanorum quievit sonitus laetantium conticuit dulcedo citharae</span></p>
<p id="ecclesiastes-24-9"><span class="verse-num">24:9</span> <span class="verse-body">cum cantico non bibent vinum amara erit potio bibentibus illam</span></p>
<p id="ecclesiastes-24-10"><span class="verse-num">24:10</span> <span class="verse-body">adtrita est civitas vanitatis clausa est omnis domus nullo introeunte</span></p>
<p id="ecclesiastes-24-11"><span class="verse-num">24:11</span> <span class="verse-body">clamor erit super vino in plateis deserta est omnis laetitia translatum est gaudium terrae</span></p>
<p id="ecclesiastes-24-12"><span class="verse-num">24:12</span> <span class="verse-body">relicta est in urbe solitudo et calamitas opprimet portas</span></p>
<p id="ecclesiastes-24-13"><span class="verse-num">24:13</span> <span class="verse-body">quia haec erunt in medio terrae in medio populorum quomodo si paucae olivae quae remanserunt excutiantur ex olea et racemi cum fuerit finita vindemia</span></p>
<p id="ecclesiastes-24-14"><span class="verse-num">24:14</span> <span class="verse-body">hii levabunt vocem suam atque laudabunt cum glorificatus fuerit Dominus hinnient de mari</span></p>
<p id="ecclesiastes-24-15"><span class="verse-num">24:15</span> <span class="verse-body">propter hoc in doctrinis glorificate Dominum in insulis maris nomen Domini Dei Israhel</span></p>
<p id="ecclesiastes-24-16"><span class="verse-num">24:16</span> <span class="verse-body">a finibus terrae laudes audivimus gloriam iusti et dixi secretum meum mihi secretum meum mihi vae mihi praevaricantes praevaricati sunt et praevaricatione transgressorum praevaricati sunt</span></p>
<p id="ecclesiastes-24-17"><span class="verse-num">24:17</span> <span class="verse-body">formido et fovea et laqueus super te qui habitator es terrae</span></p>
<p id="ecclesiastes-24-18"><span class="verse-num">24:18</span> <span class="verse-body">et erit qui fugerit a voce formidinis cadet in foveam et qui se explicuerit de fovea tenebitur laqueo quia cataractae de excelsis apertae sunt et concutientur fundamenta terrae</span></p>
<p id="ecclesiastes-24-19"><span class="verse-num">24:19</span> <span class="verse-body">confractione confringetur terra contritione conteretur terra commotione commovebitur terra</span></p>
<p id="ecclesiastes-24-20"><span class="verse-num">24:20</span> <span class="verse-body">agitatione agitabitur terra sicut ebrius et auferetur quasi tabernaculum unius noctis et gravabit eam iniquitas sua et corruet et non adiciet ut resurgat</span></p>
<p id="ecclesiastes-24-21"><span class="verse-num">24:21</span> <span class="verse-body">et erit in die illa visitabit Dominus super militiam caeli in excelso et super reges terrae qui sunt super terram</span></p>
<p id="ecclesiastes-24-22"><span class="verse-num">24:22</span> <span class="verse-body">et congregabuntur in congregationem unius fascis in lacum et cludentur ibi in carcerem et post multos dies visitabuntur</span></p>
<p id="ecclesiastes-24-23"><span class="verse-num">24:23</span> <span class="verse-body">et erubescet luna et confundetur sol cum regnaverit Dominus exercituum in monte Sion et in Hierusalem et in conspectu senum suorum fuerit glorificatus __________________________________________________________________</span></p>
<h2 id="ecclesiastes-ch-25">Chapter 25</h2>
<p class="verses"><a href="#ecclesiastes-25-1">1</a> <a href="#ecclesiastes-25-2">2</a> <a href="#ecclesiastes-25-3">3</a> <a href="#ecclesiastes-25-4">4</a> <a href="#ecclesiastes-25-5">5</a> <a href="#ecclesiastes-25-6">6</a> <a href="#ecclesiastes-25-7">7</a> <a href="#ecclesiastes-25-8">8</a> <a href="#ecclesiastes-25-9">9</a> <a href="#ecclesiastes-25-10">10</a> <a href="#ecclesiastes-25-11">11</a> <a href="#ecclesiastes-25-12">12</a></p>
<p id="ecclesiastes-25-1"><span class="verse-num">25:1</span> <span class="verse-body">Domine Deus meus es tu exaltabo te confitebor nomini tuo quoniam fecisti mirabilia cogitationes antiquas fideles amen</span></p>
<p id="ecclesiastes-25-2"><span class="verse-num">25:2</span> <span class="verse-body">quia posuisti civitatem in tumulum urbem fortem in ruinam domum alienorum ut non sit civitas et in sempiternum non aedificetur</span></p>
<p id="ecclesiastes-25-3"><span class="verse-num">25:3</span> <span class="verse-body">super hoc laudabit te populus fortis civitas gentium robustarum timebit te</span></p>
<p id="ecclesiastes-25-4"><span class="verse-num">25:4</span> <span class="verse-body">quia factus es fortitudo pauperi fortitudo egeno in tribulatione sua spes a turbine umbraculum ab aestu spiritus enim robustorum quasi turbo inpellens parietem</span></p>
<p id="ecclesiastes-25-5"><span class="verse-num">25:5</span> <span class="verse-body">sicut aestum in siti tumultum alienorum humiliabis et quasi calore sub nube torrente propaginem fortium marcescere facies</span></p>
<p id="ecclesiastes-25-6"><span class="verse-num">25:6</span> <span class="verse-body">et faciet Dominus exercituum omnibus populis in monte hoc convivium pinguium convivium vindemiae pinguium medullatorum vindemiae defecatae</span></p>
<p id="ecclesiastes-25-7"><span class="verse-num">25:7</span> <span class="verse-body">et praecipitabit in monte isto faciem vinculi conligati super omnes populos et telam quam orditus est super universas nationes</span></p>
<p id="ecclesiastes-25-8"><span class="verse-num">25:8</span> <span class="verse-body">praecipitabit mortem in sempiternum et auferet Dominus Deus lacrimam ab omni facie et obprobrium populi sui auferet de universa terra quia Dominus locutus est</span></p>
<p id="ecclesiastes-25-9"><span class="verse-num">25:9</span> <span class="verse-body">et dicet in die illa ecce Deus noster iste expectavimus eum et salvabit nos iste Dominus sustinuimus eum exultabimus et laetabimur in salutari eius</span></p>
<p id="ecclesiastes-25-10"><span class="verse-num">25:10</span> <span class="verse-body">quia requiescet manus Domini in monte isto et triturabitur Moab sub eo sicuti teruntur paleae in plaustro</span></p>
<p id="ecclesiastes-25-11"><span class="verse-num">25:11</span> <span class="verse-body">et extendet manus suas sub eo sicut extendit natans ad natandum et humiliabit gloriam eius cum adlisione manuum eius</span></p>
<p id="ecclesiastes-25-12"><span class="verse-num">25:12</span> <span class="verse-body">et munimenta sublimium murorum tuorum concident et humiliabuntur et detrahentur in terram usque ad pulverem __________________________________________________________________</span></p>
<h2 id="ecclesiastes-ch-26">Chapter 26</h2>
<p class="verses"><a href="#ecclesiastes-26-1">1</a> <a href="#ecclesiastes-26-2">2</a> <a href="#ecclesiastes-26-3">3</a> <a href="#ecclesiastes-26-4">4</a> <a href="#ecclesiastes-26-5">5</a> <a href="#ecclesiastes-26-6">6</a> <a href="#ecclesiastes-26-7">7</a> <a href="#ecclesiastes-26-8">8</a> <a href="#ecclesiastes-26-9">9</a> <a href="#ecclesiastes-26-10">10</a> <a href="#ecclesiastes-26-11">11</a> <a href="#ecclesiastes-26-12">12</a> <a href="#ecclesiastes-26-13">13</a> <a href="#ecclesiastes-26-14">14</a> <a href="#ecclesiastes-26-15">15</a> <a href="#ecclesiastes-26-16">16</a> <a href="#ecclesiastes-26-17">17</a> <a href="#ecclesiastes-26-18">18</a> <a href="#ecclesiastes-26-19">19</a> <a href="#ecclesiastes-26-20">20</a> <a href="#ecclesiastes-26-21">21</a></p>
<p id="ecclesiastes-26-1"><span class="verse-num">26:1</span> <span class="verse-body">in die illa cantabitur canticum istud in terra Iuda urbs fortitudinis nostrae salvator ponetur in ea murus et antemurale</span></p>
<p id="ecclesiastes-26-2"><span class="verse-num">26:2</span> <span class="verse-body">aperite portas et ingrediatur gens iusta custodiens veritatem</span></p>
<p id="ecclesiastes-26-3"><span class="verse-num">26:3</span> <span class="verse-body">vetus error abiit servabis pacem pacem quia in te speravimus</span></p>
<p id="ecclesiastes-26-4"><span class="verse-num">26:4</span> <span class="verse-body">sperastis in Domino in saeculis aeternis in Domino Deo forti in perpetuum</span></p>
<p id="ecclesiastes-26-5"><span class="verse-num">26:5</span> <span class="verse-body">quia incurvabit habitantes in excelso civitatem sublimem humiliabit humiliabit eam usque ad terram detrahet eam usque ad pulverem</span></p>
<p id="ecclesiastes-26-6"><span class="verse-num">26:6</span> <span class="verse-body">conculcabit eam pes pedes pauperis gressus egenorum</span></p>
<p id="ecclesiastes-26-7"><span class="verse-num">26:7</span> <span class="verse-body">semita iusti recta est rectus callis iusti ad ambulandum</span></p>
<p id="ecclesiastes-26-8"><span class="verse-num">26:8</span> <span class="verse-body">et in semita iudiciorum tuorum Domine sustinuimus te nomen tuum et memoriale tuum in desiderio animae</span></p>
<p id="ecclesiastes-26-9"><span class="verse-num">26:9</span> <span class="verse-body">anima mea desideravit te in nocte sed et spiritu meo in praecordiis meis de mane vigilabo ad te cum feceris iudicia tua in terra iustitiam discent habitatores orbis</span></p>
<p id="ecclesiastes-26-10"><span class="verse-num">26:10</span> <span class="verse-body">misereamur impio et non discet iustitiam in terra sanctorum inique gessit et non videbit gloriam Domini</span></p>
<p id="ecclesiastes-26-11"><span class="verse-num">26:11</span> <span class="verse-body">Domine exaltetur manus tua et non videant videant et confundantur zelantes populi et ignis hostes tuos devoret</span></p>
<p id="ecclesiastes-26-12"><span class="verse-num">26:12</span> <span class="verse-body">Domine dabis pacem nobis omnia enim opera nostra operatus es nobis</span></p>
<p id="ecclesiastes-26-13"><span class="verse-num">26:13</span> <span class="verse-body">Domine Deus noster possederunt nos domini absque te tantum in te recordemur nominis tui</span></p>
<p id="ecclesiastes-26-14"><span class="verse-num">26:14</span> <span class="verse-body">morientes non vivant gigantes non resurgant propterea visitasti et contrivisti eos et perdidisti omnem memoriam eorum</span></p>
<p id="ecclesiastes-26-15"><span class="verse-num">26:15</span> <span class="verse-body">indulsisti genti Domine indulsisti genti numquid glorificatus es elongasti omnes terminos terrae</span></p>
<p id="ecclesiastes-26-16"><span class="verse-num">26:16</span> <span class="verse-body">Domine in angustia requisierunt te in tribulatione murmuris doctrina tua eis</span></p>
<p id="ecclesiastes-26-17"><span class="verse-num">26:17</span> <span class="verse-body">sicut quae concipit cum adpropinquaverit ad partum dolens clamat in doloribus suis sic facti sumus a facie tua Domine</span></p>
<p id="ecclesiastes-26-18"><span class="verse-num">26:18</span> <span class="verse-body">concepimus et quasi parturivimus et peperimus spiritum salutes non fecimus in terra ideo non ceciderunt habitatores terrae</span></p>
<p id="ecclesiastes-26-19"><span class="verse-num">26:19</span> <span class="verse-body">vivent mortui tui interfecti mei resurgent expergiscimini et laudate qui habitatis in pulvere quia ros lucis ros tuus et terram gigantum detrahes in ruinam</span></p>
<p id="ecclesiastes-26-20"><span class="verse-num">26:20</span> <span class="verse-body">vade populus meus intra in cubicula tua claude ostia tua super te abscondere modicum ad momentum donec pertranseat indignatio</span></p>
<p id="ecclesiastes-26-21"><span class="verse-num">26:21</span> <span class="verse-body">ecce enim Dominus egreditur de loco suo ut visitet iniquitatem habitatoris terrae contra eum et revelabit terra sanguinem suum et non operiet ultra interfectos suos __________________________________________________________________</span></p>
<h2 id="ecclesiastes-ch-27">Chapter 27</h2>
<p class="verses"><a href="#ecclesiastes-27-1">1</a> <a href="#ecclesiastes-27-2">2</a> <a href="#ecclesiastes-27-3">3</a> <a href="#ecclesiastes-27-4">4</a> <a href="#ecclesiastes-27-5">5</a> <a href="#ecclesiastes-27-6">6</a> <a href="#ecclesiastes-27-7">7</a> <a href="#ecclesiastes-27-8">8</a> <a href="#ecclesiastes-27-9">9</a> <a href="#ecclesiastes-27-10">10</a> <a href="#ecclesiastes-27-11">11</a> <a href="#ecclesiastes-27-12">12</a> <a href="#ecclesiastes-27-13">13</a></p>
<p id="ecclesiastes-27-1"><span class="verse-num">27:1</span> <span class="verse-body">in die illo visitabit Dominus in gladio suo duro et grandi et forti super Leviathan serpentem vectem et super Leviathan serpentem tortuosum et occidet cetum qui in mari est</span></p>
<p id="ecclesiastes-27-2"><span class="verse-num">27:2</span> <span class="verse-body">in die illa vinea meri cantabit ei</span></p>
<p id="ecclesiastes-27-3"><span class="verse-num">27:3</span> <span class="verse-body">ego Dominus qui servo eam repente propinabo ei ne forte visitetur contra eam nocte et die servo eam</span></p>
<p id="ecclesiastes-27-4"><span class="verse-num">27:4</span> <span class="verse-body">indignatio non est mihi quis dabit me spinam et veprem in proelio gradiar super eam succendam eam pariter</span></p>
<p id="ecclesiastes-27-5"><span class="verse-num">27:5</span> <span class="verse-body">an potius tenebit fortitudinem meam faciet pacem mihi pacem faciet mihi</span></p>
<p id="ecclesiastes-27-6"><span class="verse-num">27:6</span> <span class="verse-body">qui egrediuntur impetu ad Iacob florebit et germinabit Israhel et implebunt faciem orbis semine</span></p>
<p id="ecclesiastes-27-7"><span class="verse-num">27:7</span> <span class="verse-body">numquid iuxta plagam percutientis se percussit eum aut sicut occidit interfectos eius sic occisus est</span></p>
<p id="ecclesiastes-27-8"><span class="verse-num">27:8</span> <span class="verse-body">in mensura contra mensuram cum abiecta fuerit iudicabis eam meditata est in spiritu suo duro per diem aestus</span></p>
<p id="ecclesiastes-27-9"><span class="verse-num">27:9</span> <span class="verse-body">idcirco super hoc dimittetur iniquitas domui Iacob et iste omnis fructus ut auferatur peccatum eius cum posuerit omnes lapides altaris sicut lapides cineris adlisos non stabunt luci et delubra</span></p>
<p id="ecclesiastes-27-10"><span class="verse-num">27:10</span> <span class="verse-body">civitas enim munita desolata erit speciosa relinquetur et dimittetur quasi desertum ibi pascetur vitulus et ibi accubabit et consumet summitates eius</span></p>
<p id="ecclesiastes-27-11"><span class="verse-num">27:11</span> <span class="verse-body">in siccitate messis illius conterentur mulieres venientes et docentes eam non est enim populus sapiens propterea non miserebitur eius qui fecit eum et qui formavit eum non parcet ei</span></p>
<p id="ecclesiastes-27-12"><span class="verse-num">27:12</span> <span class="verse-body">et erit in die illa percutiet Dominus ab alveo Fluminis usque ad torrentem Aegypti et vos congregabimini unus et unus filii Israhel</span></p>
<p id="ecclesiastes-27-13"><span class="verse-num">27:13</span> <span class="verse-body">et erit in die illa clangetur in tuba magna et venient qui perditi fuerant de terra Assyriorum et qui eiecti erant in terra Aegypti et adorabunt Dominum in monte sancto in Hierusalem __________________________________________________________________</span></p>
<h2 id="ecclesiastes-ch-28">Chapter 28</h2>
<p class="verses"><a href="#ecclesiastes-28-1">1</a> <a href="#ecclesiastes-28-2">2</a> <a href="#ecclesiastes-28-3">3</a> <a href="#ecclesiastes-28-4">4</a> <a href="#ecclesiastes-28-5">5</a> <a href="#ecclesiastes-28-6">6</a> <a href="#ecclesiastes-28-7">7</a> <a href="#ecclesiastes-28-8">8</a> <a href="#ecclesiastes-28-9">9</a> <a href="#ecclesiastes-28-10">10</a> <a href="#ecclesiastes-28-11">11</a> <a href="#ecclesiastes-28-12">12</a> <a href="#ecclesiastes-28-13">13</a> <a href="#ecclesiastes-28-14">14</a> <a href="#ecclesiastes-28-15">15</a> <a href="#ecclesiastes-28-16">16</a> <a href="#ecclesiastes-28-17">17</a> <a href="#ecclesiastes-28-18">18</a> <a href="#ecclesiastes-28-19">19</a> <a href="#ecclesiastes-28-20">20</a> <a href="#ecclesiastes-28-21">21</a> <a href="#ecclesiastes-28-22">22</a> <a href="#ecclesiastes-28-23">23</a> <a href="#ecclesiastes-28-24">24</a> <a href="#ecclesiastes-28-25">25</a> <a href="#ecclesiastes-28-26">26</a> <a href="#ecclesiastes-28-27">27</a> <a href="#ecclesiastes-28-28">28</a> <a href="#ecclesiastes-28-29">29</a></p>
<p id="ecclesiastes-28-1"><span class="verse-num">28:1</span> <span class="verse-body">vae coronae superbiae ebriis Ephraim et flori decidenti gloriae exultationis eius qui erant in vertice vallis pinguissimae errantes a vino</span></p>
<p id="ecclesiastes-28-2"><span class="verse-num">28:2</span> <span class="verse-body">ecce validus et fortis Domini sicut impetus grandinis turbo confringens sicut impetus aquarum multarum inundantium et emissarum super terram spatiosam</span></p>
<p id="ecclesiastes-28-3"><span class="verse-num">28:3</span> <span class="verse-body">pedibus conculcabitur corona superbiae ebriorum Ephraim</span></p>
<p id="ecclesiastes-28-4"><span class="verse-num">28:4</span> <span class="verse-body">et erit flos decidens gloriae exultationis eius qui est super verticem vallis pinguium quasi temporaneum ante maturitatem autumni quod cum aspexerit videns statim ut manu tenuerit devorabit illud</span></p>
<p id="ecclesiastes-28-5"><span class="verse-num">28:5</span> <span class="verse-body">in die illa erit Dominus exercituum corona gloriae et sertum exultationis residuo populi sui</span></p>
<p id="ecclesiastes-28-6"><span class="verse-num">28:6</span> <span class="verse-body">et spiritus iudicii sedenti super iudicium et fortitudo revertentibus de bello ad portam</span></p>
<p id="ecclesiastes-28-7"><span class="verse-num">28:7</span> <span class="verse-body">verum hii quoque prae vino nescierunt et prae ebrietate erraverunt sacerdos et propheta nescierunt prae ebrietate absorti sunt a vino erraverunt in ebrietate nescierunt videntem ignoraverunt iudicium</span></p>
<p id="ecclesiastes-28-8"><span class="verse-num">28:8</span> <span class="verse-body">omnes enim mensae repletae sunt vomitu sordiumque ita ut non esset ultra locus</span></p>
<p id="ecclesiastes-28-9"><span class="verse-num">28:9</span> <span class="verse-body">quem docebit scientiam et quem intellegere faciet auditum ablactatos a lacte apulsos ab uberibus</span></p>
<p id="ecclesiastes-28-10"><span class="verse-num">28:10</span> <span class="verse-body">quia manda remanda manda remanda expecta reexpecta expecta reexpecta modicum ibi modicum ibi</span></p>
<p id="ecclesiastes-28-11"><span class="verse-num">28:11</span> <span class="verse-body">in loquella enim labii et lingua altera loquetur ad populum istum</span></p>
<p id="ecclesiastes-28-12"><span class="verse-num">28:12</span> <span class="verse-body">cui dixit haec requies reficite lassum et hoc est meum refrigerium et noluerunt audire</span></p>
<p id="ecclesiastes-28-13"><span class="verse-num">28:13</span> <span class="verse-body">et erit eis verbum Domini manda remanda manda remanda expecta reexpecta expecta reexpecta modicum ibi modicum ibi ut vadant et cadant retrorsum et conterantur et inlaqueentur et capiantur</span></p>
<p id="ecclesiastes-28-14"><span class="verse-num">28:14</span> <span class="verse-body">propter hoc audite verbum Domini viri inlusores qui dominamini super populum meum qui est in Hierusalem</span></p>
<p id="ecclesiastes-28-15"><span class="verse-num">28:15</span> <span class="verse-body">dixistis enim percussimus foedus cum morte et cum inferno fecimus pactum flagellum inundans cum transierit non veniet super nos quia posuimus mendacium spem nostram et mendacio protecti sumus</span></p>
<p id="ecclesiastes-28-16"><span class="verse-num">28:16</span> <span class="verse-body">idcirco haec dicit Dominus Deus ecce ego mittam in fundamentis Sion lapidem lapidem probatum angularem pretiosum in fundamento fundatum qui crediderit non festinet</span></p>
<p id="ecclesiastes-28-17"><span class="verse-num">28:17</span> <span class="verse-body">et ponam iudicium in pondere et iustitiam in mensura et subvertet grando spem mendacii et protectionem aquae inundabunt</span></p>
<p id="ecclesiastes-28-18"><span class="verse-num">28:18</span> <span class="verse-body">et delebitur foedus vestrum cum morte et pactum vestrum cum inferno non stabit flagellum inundans cum transierit eritis ei in conculcationem</span></p>
<p id="ecclesiastes-28-19"><span class="verse-num">28:19</span> <span class="verse-body">quandocumque pertransierit tollet vos quoniam mane diluculo pertransibit in die et in nocte et tantummodo sola vexatio intellectum dabit auditui</span></p>
<p id="ecclesiastes-28-20"><span class="verse-num">28:20</span> <span class="verse-body">coangustatum est enim stratum ita ut alter decidat et pallium breve utrumque operire non potest</span></p>
<p id="ecclesiastes-28-21"><span class="verse-num">28:21</span> <span class="verse-body">sicut enim in monte Divisionum stabit Dominus sicut in valle quae est in Gabao irascetur ut faciat opus suum alienum opus eius ut operetur opus suum peregrinum est opus ab eo</span></p>
<p id="ecclesiastes-28-22"><span class="verse-num">28:22</span> <span class="verse-body">et nunc nolite inludere ne forte constringantur vincula vestra consummationem enim et adbreviationem audivi a Domino Deo exercituum super universam terram</span></p>
<p id="ecclesiastes-28-23"><span class="verse-num">28:23</span> <span class="verse-body">auribus percipite et audite vocem meam adtendite et audite eloquium meum</span></p>
<p id="ecclesiastes-28-24"><span class="verse-num">28:24</span> <span class="verse-body">numquid tota die arabit arans ut serat proscindet et sariet humum suam</span></p>
<p id="ecclesiastes-28-25"><span class="verse-num">28:25</span> <span class="verse-body">nonne cum adaequaverit faciem eius seret gith et cyminum sparget et ponet triticum per ordinem et hordeum et milium et viciam in finibus suis</span></p>
<p id="ecclesiastes-28-26"><span class="verse-num">28:26</span> <span class="verse-body">et erudiet eum illud in iudicio Deus suus docebit eum illud</span></p>
<p id="ecclesiastes-28-27"><span class="verse-num">28:27</span> <span class="verse-body">non enim in serris triturabitur gith nec rota plaustri super cyminum circumiet sed in virga excutietur gith et cyminum in baculo</span></p>
<p id="ecclesiastes-28-28"><span class="verse-num">28:28</span> <span class="verse-body">panis autem comminuetur verum non in perpetuum triturans triturabit illum neque vexabit eum rota plaustri nec in ungulis suis comminuet eum</span></p>
<p id="ecclesiastes-28-29"><span class="verse-num">28:29</span> <span class="verse-body">et hoc a Domino Deo exercituum exivit ut mirabile faceret consilium et magnificaret iustitiam __________________________________________________________________</span></p>
<h2 id="ecclesiastes-ch-29">Chapter 29</h2>
<p class="verses"><a href="#ecclesiastes-29-1">1</a> <a href="#ecclesiastes-29-2">2</a> <a href="#ecclesiastes-29-3">3</a> <a href="#ecclesiastes-29-4">4</a> <a href="#ecclesiastes-29-5">5</a> <a href="#ecclesiastes-29-6">6</a> <a href="#ecclesiastes-29-7">7</a> <a href="#ecclesiastes-29-8">8</a> <a href="#ecclesiastes-29-9">9</a> <a href="#ecclesiastes-29-10">10</a> <a href="#ecclesiastes-29-11">11</a> <a href="#ecclesiastes-29-12">12</a> <a href="#ecclesiastes-29-13">13</a> <a href="#ecclesiastes-29-14">14</a> <a href="#ecclesiastes-29-15">15</a> <a href="#ecclesiastes-29-16">16</a> <a href="#ecclesiastes-29-17">17</a> <a href="#ecclesiastes-29-18">18</a> <a href="#ecclesiastes-29-19">19</a> <a href="#ecclesiastes-29-20">20</a> <a href="#ecclesiastes-29-21">21</a> <a href="#ecclesiastes-29-22">22</a> <a href="#ecclesiastes-29-23">23</a> <a href="#ecclesiastes-29-24">24</a></p>
<p id="ecclesiastes-29-1"><span class="verse-num">29:1</span> <span class="verse-body">vae Arihel Arihel civitas quam circumdedit David additus est annus ad annum sollemnitates evolutae sunt</span></p>
<p id="ecclesiastes-29-2"><span class="verse-num">29:2</span> <span class="verse-body">et circumvallabo Arihel et erit tristis et maerens et erit mihi quasi Arihel</span></p>
<p id="ecclesiastes-29-3"><span class="verse-num">29:3</span> <span class="verse-body">et circumdabo quasi spheram in circuitu tuo et iaciam contra te aggerem et munimenta ponam in obsidionem tuam</span></p>
<p id="ecclesiastes-29-4"><span class="verse-num">29:4</span> <span class="verse-body">humiliaberis de terra loqueris et de humo audietur eloquium tuum et erit quasi pythonis de terra vox tua et de humo eloquium tuum mussitabit</span></p>
<p id="ecclesiastes-29-5"><span class="verse-num">29:5</span> <span class="verse-body">et erit sicut pulvis tenuis multitudo ventilantium te et sicut favilla pertransiens multitudo eorum qui contra te praevaluerunt</span></p>
<p id="ecclesiastes-29-6"><span class="verse-num">29:6</span> <span class="verse-body">eritque repente confestim a Domino exercituum visitabitur in tonitru et commotione terrae et voce magna turbinis et tempestatis et flammae ignis devorantis</span></p>
<p id="ecclesiastes-29-7"><span class="verse-num">29:7</span> <span class="verse-body">et erit sicut somnium visionis nocturnae multitudo omnium gentium quae dimicaverunt contra Arihel et omnes qui militaverunt et obsederunt et praevaluerunt adversus eam</span></p>
<p id="ecclesiastes-29-8"><span class="verse-num">29:8</span> <span class="verse-body">et sicuti somniat esuriens et comedit cum autem fuerit expertus vacua est anima eius et sicut somniat sitiens et bibit et postquam fuerit expergefactus lassus adhuc sitit et anima eius vacua est sic erit multitudo omnium gentium quae dimicaverunt contra montem Sion</span></p>
<p id="ecclesiastes-29-9"><span class="verse-num">29:9</span> <span class="verse-body">obstupescite et admiramini fluctuate et vacillate inebriamini et non a vino movemini et non ebrietate</span></p>
<p id="ecclesiastes-29-10"><span class="verse-num">29:10</span> <span class="verse-body">quoniam miscuit vobis Dominus spiritum soporis claudet oculos vestros prophetas et principes vestros qui vident visiones operiet</span></p>
<p id="ecclesiastes-29-11"><span class="verse-num">29:11</span> <span class="verse-body">et erit vobis visio omnium sicut verba libri signati quem cum dederint scienti litteras dicent lege istum et respondebit non possum signatus est enim</span></p>
<p id="ecclesiastes-29-12"><span class="verse-num">29:12</span> <span class="verse-body">et dabitur liber nescienti litteras diceturque ei lege et respondebit nescio litteras</span></p>
<p id="ecclesiastes-29-13"><span class="verse-num">29:13</span> <span class="verse-body">et dixit Dominus eo quod adpropinquat populus iste ore suo et labiis suis glorificat me cor autem eius longe est a me et timuerunt me mandato hominum et doctrinis</span></p>
<p id="ecclesiastes-29-14"><span class="verse-num">29:14</span> <span class="verse-body">ideo ecce ego addam ut admirationem faciam populo huic miraculo grandi et stupendo peribit enim sapientia a sapientibus eius et intellectus prudentium eius abscondetur</span></p>
<p id="ecclesiastes-29-15"><span class="verse-num">29:15</span> <span class="verse-body">vae qui profundi estis corde ut a Domino abscondatis consilium quorum sunt in tenebris opera et dicunt quis videt nos et quis novit nos</span></p>
<p id="ecclesiastes-29-16"><span class="verse-num">29:16</span> <span class="verse-body">perversa est haec vestra cogitatio quasi lutum contra figulum cogitet et dicat opus factori suo non fecisti me et figmentum dicat fictori suo non intellegis</span></p>
<p id="ecclesiastes-29-17"><span class="verse-num">29:17</span> <span class="verse-body">nonne adhuc in modico et in brevi convertetur Libanus in Chermel et Chermel in saltum reputabitur</span></p>
<p id="ecclesiastes-29-18"><span class="verse-num">29:18</span> <span class="verse-body">et audient in die illa surdi verba libri et de tenebris et caligine oculi caecorum videbunt</span></p>
<p id="ecclesiastes-29-19"><span class="verse-num">29:19</span> <span class="verse-body">et addent mites in Domino laetitiam et pauperes homines in Sancto Israhel exultabunt</span></p>
<p id="ecclesiastes-29-20"><span class="verse-num">29:20</span> <span class="verse-body">quoniam defecit qui praevalebat consummatus est inlusor et succisi sunt omnes qui vigilabant super iniquitatem</span></p>
<p id="ecclesiastes-29-21"><span class="verse-num">29:21</span> <span class="verse-body">qui peccare faciebant homines in verbo et arguentem in porta subplantabant et declinaverunt frustra a iusto</span></p>
<p id="ecclesiastes-29-22"><span class="verse-num">29:22</span> <span class="verse-body">propter hoc haec dicit Dominus ad domum Iacob qui redemit Abraham non modo confundetur Iacob nec modo vultus eius erubescet</span></p>
<p id="ecclesiastes-29-23"><span class="verse-num">29:23</span> <span class="verse-body">sed cum viderit filios suos opera manuum mearum in medio sui sanctificantes nomen meum et sanctificabunt Sanctum Iacob et Deum Israhel praedicabunt</span></p>
<p id="ecclesiastes-29-24"><span class="verse-num">29:24</span> <span class="verse-body">et scient errantes spiritu intellectum et mussitatores discent legem __________________________________________________________________</span></p>
<h2 id="ecclesiastes-ch-30">Chapter 30</h2>
<p class="verses"><a href="#ecclesiastes-30-1">1</a> <a href="#ecclesiastes-30-2">2</a> <a href="#ecclesiastes-30-3">3</a> <a href="#ecclesiastes-30-4">4</a> <a href="#ecclesiastes-30-5">5</a> <a href="#ecclesiastes-30-6">6</a> <a href="#ecclesiastes-30-7">7</a> <a href="#ecclesiastes-30-8">8</a> <a href="#ecclesiastes-30-9">9</a> <a href="#ecclesiastes-30-10">10</a> <a href="#ecclesiastes-30-11">11</a> <a href="#ecclesiastes-30-12">12</a> <a href="#ecclesiastes-30-13">13</a> <a href="#ecclesiastes-30-14">14</a> <a href="#ecclesiastes-30-15">15</a> <a href="#ecclesiastes-30-16">16</a> <a href="#ecclesiastes-30-17">17</a> <a href="#ecclesiastes-30-18">18</a> <a href="#ecclesiastes-30-19">19</a> <a href="#ecclesiastes-30-20">20</a> <a href="#ecclesiastes-30-21">21</a> <a href="#ecclesiastes-30-22">22</a> <a href="#ecclesiastes-30-23">23</a> <a href="#ecclesiastes-30-24">24</a> <a href="#ecclesiastes-30-25">25</a> <a href="#ecclesiastes-30-26">26</a> <a href="#ecclesiastes-30-27">27</a> <a href="#ecclesiastes-30-28">28</a> <a href="#ecclesiastes-30-29">29</a> <a href="#ecclesiastes-30-30">30</a> <a href="#ecclesiastes-30-31">31</a> <a href="#ecclesiastes-30-32">32</a> <a href="#ecclesiastes-30-33">33</a></p>
<p id="ecclesiastes-30-1"><span class="verse-num">30:1</span> <span class="verse-body">vae filii desertores dicit Dominus ut faceretis consilium et non ex me et ordiremini telam et non per spiritum meum ut adderetur peccatum super peccatum</span></p>
<p id="ecclesiastes-30-2"><span class="verse-num">30:2</span> <span class="verse-body">qui ambulatis ut descendatis in Aegyptum et os meum non interrogastis sperantes auxilium in fortitudine Pharao et habentes fiduciam in umbra Aegypti</span></p>
<p id="ecclesiastes-30-3"><span class="verse-num">30:3</span> <span class="verse-body">et erit vobis fortitudo Pharaonis in confusionem et fiducia umbrae Aegypti in ignominiam</span></p>
<p id="ecclesiastes-30-4"><span class="verse-num">30:4</span> <span class="verse-body">erant enim in Tanis principes tui et nuntii tui usque ad Anes pervenerunt</span></p>
<p id="ecclesiastes-30-5"><span class="verse-num">30:5</span> <span class="verse-body">omnes confusi sunt super populo qui eis prodesse non potuit non fuerunt in auxilium et in aliquam utilitatem sed in confusionem et obprobrium</span></p>
<p id="ecclesiastes-30-6"><span class="verse-num">30:6</span> <span class="verse-body">onus iumentorum austri in terra tribulationis et angustiae leaena et leo ex eis vipera et regulus volans portantes super umeros iumentorum divitias suas et super gibbum camelorum thesauros suos ad populum qui eis prodesse non poterit</span></p>
<p id="ecclesiastes-30-7"><span class="verse-num">30:7</span> <span class="verse-body">Aegyptus enim frustra et vane auxiliabitur ideo clamavi super hoc superbia tantum est quiesce</span></p>
<p id="ecclesiastes-30-8"><span class="verse-num">30:8</span> <span class="verse-body">nunc ingressus scribe eis super buxum et in libro diligenter exara illud et erit in die novissimo in testimonium usque ad aeternum</span></p>
<p id="ecclesiastes-30-9"><span class="verse-num">30:9</span> <span class="verse-body">populus enim ad iracundiam provocans est et filii mendaces filii nolentes audire legem Domini</span></p>
<p id="ecclesiastes-30-10"><span class="verse-num">30:10</span> <span class="verse-body">qui dicunt videntibus nolite videre et aspicientibus nolite aspicere nobis ea quae recta sunt loquimini nobis placentia videte nobis errores</span></p>
<p id="ecclesiastes-30-11"><span class="verse-num">30:11</span> <span class="verse-body">auferte a me viam declinate a me semitam cesset a facie nostra Sanctus Israhel</span></p>
<p id="ecclesiastes-30-12"><span class="verse-num">30:12</span> <span class="verse-body">propterea haec dicit Sanctus Israhel pro eo quod reprobastis verbum hoc et sperastis in calumniam et tumultum et innixi estis super eo</span></p>
<p id="ecclesiastes-30-13"><span class="verse-num">30:13</span> <span class="verse-body">propterea erit vobis iniquitas haec sicut interruptio cadens et requisita in muro excelso quoniam subito dum non speratur veniet contritio eius</span></p>
<p id="ecclesiastes-30-14"><span class="verse-num">30:14</span> <span class="verse-body">et comminuetur sicut conteritur lagoena figuli contritione pervalida et non invenietur de fragmentis eius testa in qua portetur igniculus de incendio aut hauriatur parum aquae de fovea</span></p>
<p id="ecclesiastes-30-15"><span class="verse-num">30:15</span> <span class="verse-body">quia haec dicit Dominus Deus Sanctus Israhel si revertamini et quiescatis salvi eritis in silentio et in spe erit fortitudo vestra et noluistis</span></p>
<p id="ecclesiastes-30-16"><span class="verse-num">30:16</span> <span class="verse-body">et dixistis nequaquam sed ad equos fugiemus ideo fugietis et super veloces ascendemus ideo veloces erunt qui persequentur vos</span></p>
<p id="ecclesiastes-30-17"><span class="verse-num">30:17</span> <span class="verse-body">mille homines a facie terroris unius et a facie terroris quinque fugietis donec relinquamini quasi malus navis in vertice montis et quasi signum super collem</span></p>
<p id="ecclesiastes-30-18"><span class="verse-num">30:18</span> <span class="verse-body">propterea expectat Dominus ut misereatur vestri et ideo exaltabitur parcens vobis quia Deus iudicii Dominus beati omnes qui expectant eum</span></p>
<p id="ecclesiastes-30-19"><span class="verse-num">30:19</span> <span class="verse-body">populus enim Sion habitabit in Hierusalem plorans nequaquam plorabis miserans miserebitur tui ad vocem clamoris tui statim ut audierit respondebit tibi</span></p>
<p id="ecclesiastes-30-20"><span class="verse-num">30:20</span> <span class="verse-body">et dabit vobis Dominus panem artum et aquam brevem et non faciet avolare a te ultra doctorem tuum et erunt oculi tui videntes praeceptorem tuum</span></p>
<p id="ecclesiastes-30-21"><span class="verse-num">30:21</span> <span class="verse-body">et aures tuae audient verbum post tergum monentis haec via ambulate in ea neque ad dexteram neque ad sinistram</span></p>
<p id="ecclesiastes-30-22"><span class="verse-num">30:22</span> <span class="verse-body">et contaminabis lamminas sculptilium argenti tui et vestimentum conflatilis auri tui et disperges ea sicut inmunditiam menstruatae egredere dices ei</span></p>
<p id="ecclesiastes-30-23"><span class="verse-num">30:23</span> <span class="verse-body">et dabitur pluvia semini tuo ubicumque seminaveris in terra et panis frugum terrae erit uberrimus et pinguis pascetur in possessione tua in die illo agnus spatiose</span></p>
<p id="ecclesiastes-30-24"><span class="verse-num">30:24</span> <span class="verse-body">et tauri tui et pulli asinorum qui operantur terram commixtum migma comedent sic in area ut ventilatum est</span></p>
<p id="ecclesiastes-30-25"><span class="verse-num">30:25</span> <span class="verse-body">et erunt super omnem montem excelsum et super omnem collem elevatum rivi currentium aquarum in die interfectionis multorum cum ceciderint turres</span></p>
<p id="ecclesiastes-30-26"><span class="verse-num">30:26</span> <span class="verse-body">et erit lux lunae sicut lux solis et lux solis erit septempliciter sicut lux septem dierum in die qua alligaverit Dominus vulnus populi sui et percussuram plagae eius sanaverit</span></p>
<p id="ecclesiastes-30-27"><span class="verse-num">30:27</span> <span class="verse-body">ecce nomen Domini venit de longinquo ardens furor eius et gravis ad portandum labia eius repleta sunt indignatione et lingua eius quasi ignis devorans</span></p>
<p id="ecclesiastes-30-28"><span class="verse-num">30:28</span> <span class="verse-body">spiritus eius velut torrens inundans usque ad medium colli ad perdendas gentes in nihilum et frenum erroris quod erat in maxillis populorum</span></p>
<p id="ecclesiastes-30-29"><span class="verse-num">30:29</span> <span class="verse-body">canticum erit vobis sicut nox sanctificatae sollemnitatis et laetitia cordis sicut qui pergit cum tibia ut intret in montem Domini ad Fortem Israhel</span></p>
<p id="ecclesiastes-30-30"><span class="verse-num">30:30</span> <span class="verse-body">et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis adlidet in turbine et in lapide grandinis</span></p>
<p id="ecclesiastes-30-31"><span class="verse-num">30:31</span> <span class="verse-body">a voce enim Domini pavebit Assur virga percussus</span></p>
<p id="ecclesiastes-30-32"><span class="verse-num">30:32</span> <span class="verse-body">et erit transitus virgae fundatus quam requiescere faciet Dominus super eum in tympanis et in citharis et in bellis praecipuis expugnabit eos</span></p>
<p id="ecclesiastes-30-33"><span class="verse-num">30:33</span> <span class="verse-body">praeparata est enim ab heri Thofeth a rege praeparata profunda et dilatata nutrimenta eius ignis et ligna multa flatus Domini sicut torrens sulphuris succendens eam __________________________________________________________________</span></p>
<h2 id="ecclesiastes-ch-31">Chapter 31</h2>
<p class="verses"><a href="#ecclesiastes-31-1">1</a> <a href="#ecclesiastes-31-2">2</a> <a href="#ecclesiastes-31-3">3</a> <a href="#ecclesiastes-31-4">4</a> <a href="#ecclesiastes-31-5">5</a> <a href="#ecclesiastes-31-6">6</a> <a href="#ecclesiastes-31-7">7</a> <a href="#ecclesiastes-31-8">8</a> <a href="#ecclesiastes-31-9">9</a></p>
<p id="ecclesiastes-31-1"><span class="verse-num">31:1</span> <span class="verse-body">vae qui descendunt in Aegyptum ad auxilium in equis sperantes et habentes fiduciam super quadrigis quia multae sunt et super equitibus quia praevalidi nimis et non sunt confisi super Sanctum Israhel et Dominum non requisierunt</span></p>
<p id="ecclesiastes-31-2"><span class="verse-num">31:2</span> <span class="verse-body">ipse autem sapiens adduxit malum et verba sua non abstulit et consurget contra domum pessimorum et contra auxilium operantium iniquitatem</span></p>
<p id="ecclesiastes-31-3"><span class="verse-num">31:3</span> <span class="verse-body">Aegyptus homo et non deus et equi eorum caro et non spiritus et Dominus inclinabit manum suam et corruet auxiliator et cadet cui praestatur auxilium simulque omnes consumentur</span></p>
<p id="ecclesiastes-31-4"><span class="verse-num">31:4</span> <span class="verse-body">quia haec dicit Dominus ad me quomodo si rugiat leo et catulus leonis super praedam suam cum occurrerit ei multitudo pastorum a voce eorum non formidabit et a multitudine eorum non pavebit sic descendet Dominus exercituum ut proelietur super montem Sion et super collem eius</span></p>
<p id="ecclesiastes-31-5"><span class="verse-num">31:5</span> <span class="verse-body">sicut aves volantes sic proteget Dominus exercituum Hierusalem protegens et liberans transiens et salvans</span></p>
<p id="ecclesiastes-31-6"><span class="verse-num">31:6</span> <span class="verse-body">convertimini sicut in profundum recesseratis filii Israhel</span></p>
<p id="ecclesiastes-31-7"><span class="verse-num">31:7</span> <span class="verse-body">in die enim illa abiciet vir idola argenti sui et idola auri sui quae fecerunt vobis manus vestrae in peccatum</span></p>
<p id="ecclesiastes-31-8"><span class="verse-num">31:8</span> <span class="verse-body">et cadet Assur in gladio non viri et gladius non hominis vorabit eum et fugiet non a facie gladii et iuvenes eius vectigales erunt</span></p>
<p id="ecclesiastes-31-9"><span class="verse-num">31:9</span> <span class="verse-body">et fortitudo eius a terrore transibit et pavebunt fugientes principes eius dixit Dominus cuius ignis est in Sion et caminus eius in Hierusalem __________________________________________________________________</span></p>
<h2 id="ecclesiastes-ch-32">Chapter 32</h2>
<p class="verses"><a href="#ecclesiastes-32-1">1</a> <a href="#ecclesiastes-32-2">2</a> <a href="#ecclesiastes-32-3">3</a> <a href="#ecclesiastes-32-4">4</a> <a href="#ecclesiastes-32-5">5</a> <a href="#ecclesiastes-32-6">6</a> <a href="#ecclesiastes-32-7">7</a> <a href="#ecclesiastes-32-8">8</a> <a href="#ecclesiastes-32-9">9</a> <a href="#ecclesiastes-32-10">10</a> <a href="#ecclesiastes-32-11">11</a> <a href="#ecclesiastes-32-12">12</a> <a href="#ecclesiastes-32-13">13</a> <a href="#ecclesiastes-32-14">14</a> <a href="#ecclesiastes-32-15">15</a> <a href="#ecclesiastes-32-16">16</a> <a href="#ecclesiastes-32-17">17</a> <a href="#ecclesiastes-32-18">18</a> <a href="#ecclesiastes-32-19">19</a> <a href="#ecclesiastes-32-20">20</a></p>
<p id="ecclesiastes-32-1"><span class="verse-num">32:1</span> <span class="verse-body">ecce in iustitia regnabit rex et principes in iudicio praeerunt</span></p>
<p id="ecclesiastes-32-2"><span class="verse-num">32:2</span> <span class="verse-body">et erit vir sicut qui absconditur a vento et celat se a tempestate sicut rivi aquarum in siti et umbra petrae prominentis in terra deserta</span></p>
<p id="ecclesiastes-32-3"><span class="verse-num">32:3</span> <span class="verse-body">non caligabunt oculi videntium et aures audientium diligenter auscultabunt</span></p>
<p id="ecclesiastes-32-4"><span class="verse-num">32:4</span> <span class="verse-body">et cor stultorum intelleget scientiam et lingua balborum velociter loquetur et plane</span></p>
<p id="ecclesiastes-32-5"><span class="verse-num">32:5</span> <span class="verse-body">non vocabitur ultra is qui insipiens est princeps neque fraudulentus appellabitur maior</span></p>
<p id="ecclesiastes-32-6"><span class="verse-num">32:6</span> <span class="verse-body">stultus enim fatua loquetur et cor eius faciet iniquitatem ut perficiat simulationem et loquatur ad Dominum fraudulenter et vacuefaciat animam esurientis et potum sitienti auferat</span></p>
<p id="ecclesiastes-32-7"><span class="verse-num">32:7</span> <span class="verse-body">fraudulenti vasa pessima sunt ipse enim cogitationes concinnavit ad perdendos mites in sermone mendacii cum loqueretur pauper iudicium</span></p>
<p id="ecclesiastes-32-8"><span class="verse-num">32:8</span> <span class="verse-body">princeps vero ea quae digna sunt principe cogitavit et ipse super duces stabit</span></p>
<p id="ecclesiastes-32-9"><span class="verse-num">32:9</span> <span class="verse-body">mulieres opulentae surgite et audite vocem meam filiae confidentes percipite auribus eloquium meum</span></p>
<p id="ecclesiastes-32-10"><span class="verse-num">32:10</span> <span class="verse-body">post dies et annum et vos conturbabimini confidentes consummata est enim vindemia collectio ultra non veniet</span></p>
<p id="ecclesiastes-32-11"><span class="verse-num">32:11</span> <span class="verse-body">obstupescite opulentae conturbamini confidentes exuite vos et confundimini accingite lumbos vestros</span></p>
<p id="ecclesiastes-32-12"><span class="verse-num">32:12</span> <span class="verse-body">super ubera plangite super regione desiderabili super vinea fertili</span></p>
<p id="ecclesiastes-32-13"><span class="verse-num">32:13</span> <span class="verse-body">super humum populi mei spina et vepres ascendent quanto magis super omnes domos gaudii civitatis exultantis</span></p>
<p id="ecclesiastes-32-14"><span class="verse-num">32:14</span> <span class="verse-body">domus enim dimissa est multitudo urbis relicta est tenebrae et palpatio factae sunt super speluncas usque in aeternum gaudium onagrorum pascua gregum</span></p>
<p id="ecclesiastes-32-15"><span class="verse-num">32:15</span> <span class="verse-body">donec effundatur super nos spiritus de excelso et erit desertum in Chermel et Chermel in saltum reputabitur</span></p>
<p id="ecclesiastes-32-16"><span class="verse-num">32:16</span> <span class="verse-body">et habitabit in solitudine iudicium et iustitia in Chermel sedebit</span></p>
<p id="ecclesiastes-32-17"><span class="verse-num">32:17</span> <span class="verse-body">et erit opus iustitiae pax et cultus iustitiae silentium et securitas usque in sempiternum</span></p>
<p id="ecclesiastes-32-18"><span class="verse-num">32:18</span> <span class="verse-body">et sedebit populus meus in pulchritudine pacis et in tabernaculis fiduciae et in requie opulenta</span></p>
<p id="ecclesiastes-32-19"><span class="verse-num">32:19</span> <span class="verse-body">grando autem in descensione saltus et humilitate humiliabitur civitas</span></p>
<p id="ecclesiastes-32-20"><span class="verse-num">32:20</span> <span class="verse-body">beati qui seminatis super omnes aquas inmittentes pedem bovis et asini __________________________________________________________________</span></p>
<h2 id="ecclesiastes-ch-33">Chapter 33</h2>
<p class="verses"><a href="#ecclesiastes-33-1">1</a> <a href="#ecclesiastes-33-2">2</a> <a href="#ecclesiastes-33-3">3</a> <a href="#ecclesiastes-33-4">4</a> <a href="#ecclesiastes-33-5">5</a> <a href="#ecclesiastes-33-6">6</a> <a href="#ecclesiastes-33-7">7</a> <a href="#ecclesiastes-33-8">8</a> <a href="#ecclesiastes-33-9">9</a> <a href="#ecclesiastes-33-10">10</a> <a href="#ecclesiastes-33-11">11</a> <a href="#ecclesiastes-33-12">12</a> <a href="#ecclesiastes-33-13">13</a> <a href="#ecclesiastes-33-14">14</a> <a href="#ecclesiastes-33-15">15</a> <a href="#ecclesiastes-33-16">16</a> <a href="#ecclesiastes-33-17">17</a> <a href="#ecclesiastes-33-18">18</a> <a href="#ecclesiastes-33-19">19</a> <a href="#ecclesiastes-33-20">20</a> <a href="#ecclesiastes-33-21">21</a> <a href="#ecclesiastes-33-22">22</a> <a href="#ecclesiastes-33-23">23</a> <a href="#ecclesiastes-33-24">24</a></p>
<p id="ecclesiastes-33-1"><span class="verse-num">33:1</span> <span class="verse-body">vae qui praedaris nonne et ipse praedaberis et qui spernis nonne et ipse sperneris cum consummaveris depraedationem depraedaberis cum fatigatus desiveris contemnere contemneris</span></p>
<p id="ecclesiastes-33-2"><span class="verse-num">33:2</span> <span class="verse-body">Domine miserere nostri te expectavimus esto brachium eorum in mane et salus nostra in tempore tribulationis</span></p>
<p id="ecclesiastes-33-3"><span class="verse-num">33:3</span> <span class="verse-body">a voce angeli fugerunt populi ab exaltatione tua dispersae sunt gentes</span></p>
<p id="ecclesiastes-33-4"><span class="verse-num">33:4</span> <span class="verse-body">et congregabuntur spolia vestra sicut colligitur brucus velut cum fossae plenae fuerint de eo</span></p>
<p id="ecclesiastes-33-5"><span class="verse-num">33:5</span> <span class="verse-body">magnificatus est Dominus quoniam habitavit in excelso implevit Sion iudicio et iustitia</span></p>
<p id="ecclesiastes-33-6"><span class="verse-num">33:6</span> <span class="verse-body">et erit fides in temporibus tuis divitiae salutis sapientia et scientia timor Domini ipse thesaurus eius</span></p>
<p id="ecclesiastes-33-7"><span class="verse-num">33:7</span> <span class="verse-body">ecce videntes clamabunt foris angeli pacis amare flebunt</span></p>
<p id="ecclesiastes-33-8"><span class="verse-num">33:8</span> <span class="verse-body">dissipatae sunt viae cessavit transiens per semitam irritum factum est pactum proiecit civitates non reputavit homines</span></p>
<p id="ecclesiastes-33-9"><span class="verse-num">33:9</span> <span class="verse-body">luxit et elanguit terra confusus est Libanus et obsorduit et factus est Saron sicut desertum et concussa est Basan et Carmelus</span></p>
<p id="ecclesiastes-33-10"><span class="verse-num">33:10</span> <span class="verse-body">nunc consurgam dicit Dominus nunc exaltabor nunc sublevabor</span></p>
<p id="ecclesiastes-33-11"><span class="verse-num">33:11</span> <span class="verse-body">concipietis ardorem parietis stipulam spiritus vester ut ignis vorabit vos</span></p>
<p id="ecclesiastes-33-12"><span class="verse-num">33:12</span> <span class="verse-body">et erunt populi quasi de incendio cinis spinae congregatae igni conburentur</span></p>
<p id="ecclesiastes-33-13"><span class="verse-num">33:13</span> <span class="verse-body">audite qui longe estis quae fecerim et cognoscite vicini fortitudinem meam</span></p>
<p id="ecclesiastes-33-14"><span class="verse-num">33:14</span> <span class="verse-body">conterriti sunt in Sion peccatores possedit tremor hypocritas quis poterit habitare de vobis cum igne devorante quis habitabit ex vobis cum ardoribus sempiternis</span></p>
<p id="ecclesiastes-33-15"><span class="verse-num">33:15</span> <span class="verse-body">qui ambulat in iustitiis et loquitur veritates qui proicit avaritiam ex calumnia et excutit manus suas ab omni munere qui obturat aures suas ne audiat sanguinem et claudit oculos suos ne videat malum</span></p>
<p id="ecclesiastes-33-16"><span class="verse-num">33:16</span> <span class="verse-body">iste in excelsis habitabit munimenta saxorum sublimitas eius panis ei datus est aquae eius fideles sunt</span></p>
<p id="ecclesiastes-33-17"><span class="verse-num">33:17</span> <span class="verse-body">regem in decore suo videbunt oculi eius cernent terram de longe</span></p>
<p id="ecclesiastes-33-18"><span class="verse-num">33:18</span> <span class="verse-body">cor tuum meditabitur timorem ubi est litteratus ubi legis verba ponderans ubi doctor parvulorum</span></p>
<p id="ecclesiastes-33-19"><span class="verse-num">33:19</span> <span class="verse-body">populum inpudentem non videbis populum alti sermonis ita ut non possis intellegere disertitudinem linguae eius in quo nulla est sapientia</span></p>
<p id="ecclesiastes-33-20"><span class="verse-num">33:20</span> <span class="verse-body">respice Sion civitatem sollemnitatis nostrae oculi tui videbunt Hierusalem habitationem opulentam tabernaculum quod nequaquam transferri poterit nec auferentur clavi eius in sempiternum et omnes funiculi eius non rumpentur</span></p>
<p id="ecclesiastes-33-21"><span class="verse-num">33:21</span> <span class="verse-body">quia solummodo ibi magnificus Dominus noster locus fluviorum rivi latissimi et patentes non transibit per eum navis remigum neque trieris magna transgredietur eum</span></p>
<p id="ecclesiastes-33-22"><span class="verse-num">33:22</span> <span class="verse-body">Dominus enim iudex noster Dominus legifer noster Dominus rex noster ipse salvabit nos</span></p>
<p id="ecclesiastes-33-23"><span class="verse-num">33:23</span> <span class="verse-body">laxati sunt funiculi tui sed non praevalebunt sic erit malus tuus ut dilatare signum non queas tunc dividentur spolia praedarum multarum claudi diripient rapinam</span></p>
<p id="ecclesiastes-33-24"><span class="verse-num">33:24</span> <span class="verse-body">nec dicet vicinus elangui populus qui habitat in ea auferetur ab eo iniquitas __________________________________________________________________</span></p>
<h2 id="ecclesiastes-ch-34">Chapter 34</h2>
<p class="verses"><a href="#ecclesiastes-34-1">1</a> <a href="#ecclesiastes-34-2">2</a> <a href="#ecclesiastes-34-3">3</a> <a href="#ecclesiastes-34-4">4</a> <a href="#ecclesiastes-34-5">5</a> <a href="#ecclesiastes-34-6">6</a> <a href="#ecclesiastes-34-7">7</a> <a href="#ecclesiastes-34-8">8</a> <a href="#ecclesiastes-34-9">9</a> <a href="#ecclesiastes-34-10">10</a> <a href="#ecclesiastes-34-11">11</a> <a href="#ecclesiastes-34-12">12</a> <a href="#ecclesiastes-34-13">13</a> <a href="#ecclesiastes-34-14">14</a> <a href="#ecclesiastes-34-15">15</a> <a href="#ecclesiastes-34-16">16</a> <a href="#ecclesiastes-34-17">17</a></p>
<p id="ecclesiastes-34-1"><span class="verse-num">34:1</span> <span class="verse-body">accedite gentes et audite et populi adtendite audiat terra et plenitudo eius orbis et omne germen eius</span></p>
<p id="ecclesiastes-34-2"><span class="verse-num">34:2</span> <span class="verse-body">quia indignatio Domini super omnes gentes et furor super universam militiam eorum interfecit eos et dedit eos in occisionem</span></p>
<p id="ecclesiastes-34-3"><span class="verse-num">34:3</span> <span class="verse-body">interfecti eorum proicientur et de cadaveribus eorum ascendet fetor tabescent montes sanguine eorum</span></p>
<p id="ecclesiastes-34-4"><span class="verse-num">34:4</span> <span class="verse-body">et tabescet omnis militia caelorum et conplicabuntur sicut liber caeli et omnis militia eorum defluet sicut defluit folium de vinea et de ficu</span></p>
<p id="ecclesiastes-34-5"><span class="verse-num">34:5</span> <span class="verse-body">quoniam inebriatus est in caelo gladius meus ecce super Idumeam descendet et super populum interfectionis meae ad iudicium</span></p>
<p id="ecclesiastes-34-6"><span class="verse-num">34:6</span> <span class="verse-body">gladius Domini repletus est sanguine incrassatus est adipe de sanguine agnorum et hircorum de sanguine medullatorum arietum victima enim Domini in Bosra et interfectio magna in terra Edom</span></p>
<p id="ecclesiastes-34-7"><span class="verse-num">34:7</span> <span class="verse-body">et descendent unicornes cum eis et tauri cum potentibus inebriabitur terra eorum sanguine et humus eorum adipe pinguium</span></p>
<p id="ecclesiastes-34-8"><span class="verse-num">34:8</span> <span class="verse-body">quia dies ultionis Domini annus retributionum iudicii Sion</span></p>
<p id="ecclesiastes-34-9"><span class="verse-num">34:9</span> <span class="verse-body">et convertentur torrentes eius in picem et humus eius in sulphur et erit terra eius in picem ardentem</span></p>
<p id="ecclesiastes-34-10"><span class="verse-num">34:10</span> <span class="verse-body">nocte et die non extinguetur in sempiternum ascendet fumus eius a generatione in generationem desolabitur in saeculum saeculorum non erit transiens per eam</span></p>
<p id="ecclesiastes-34-11"><span class="verse-num">34:11</span> <span class="verse-body">et possidebunt illam onocrotalus et ericius et ibis et corvus habitabunt in ea et extendetur super eam mensura ut redigatur ad nihilum et perpendiculum in desolationem</span></p>
<p id="ecclesiastes-34-12"><span class="verse-num">34:12</span> <span class="verse-body">nobiles eius non erunt ibi regem potius invocabunt et omnes principes eius erunt in nihilum</span></p>
<p id="ecclesiastes-34-13"><span class="verse-num">34:13</span> <span class="verse-body">et orientur in domibus eius spinae et urticae et paliurus in munitionibus eius et erit cubile draconum et pascua strutionum</span></p>
<p id="ecclesiastes-34-14"><span class="verse-num">34:14</span> <span class="verse-body">et occurrent daemonia onocentauris et pilosus clamabit alter ad alterum ibi cubavit lamia et invenit sibi requiem</span></p>
<p id="ecclesiastes-34-15"><span class="verse-num">34:15</span> <span class="verse-body">ibi habuit foveam ericius et enutrivit catulos et circumfodit et fovit in umbra eius illuc congregati sunt milvi alter ad alterum</span></p>
<p id="ecclesiastes-34-16"><span class="verse-num">34:16</span> <span class="verse-body">requirite diligenter in libro Domini et legite unum ex eis non defuit alter ad alterum non quaesivit quia quod ex ore meo procedit ille mandavit et spiritus eius ipse congregavit ea</span></p>
<p id="ecclesiastes-34-17"><span class="verse-num">34:17</span> <span class="verse-body">et ipse misit eis sortem et manus eius divisit eam illis in mensuram usque in aeternum possidebunt eam in generatione et generatione habitabunt in ea __________________________________________________________________</span></p>
<h2 id="ecclesiastes-ch-35">Chapter 35</h2>
<p class="verses"><a href="#ecclesiastes-35-1">1</a> <a href="#ecclesiastes-35-2">2</a> <a href="#ecclesiastes-35-3">3</a> <a href="#ecclesiastes-35-4">4</a> <a href="#ecclesiastes-35-5">5</a> <a href="#ecclesiastes-35-6">6</a> <a href="#ecclesiastes-35-7">7</a> <a href="#ecclesiastes-35-8">8</a> <a href="#ecclesiastes-35-9">9</a> <a href="#ecclesiastes-35-10">10</a></p>
<p id="ecclesiastes-35-1"><span class="verse-num">35:1</span> <span class="verse-body">laetabitur deserta et invia et exultabit solitudo et florebit quasi lilium</span></p>
<p id="ecclesiastes-35-2"><span class="verse-num">35:2</span> <span class="verse-body">germinans germinabit et exultabit laetabunda et laudans gloria Libani data est ei decor Carmeli et Saron ipsi videbunt gloriam Domini et decorem Dei nostri</span></p>
<p id="ecclesiastes-35-3"><span class="verse-num">35:3</span> <span class="verse-body">confortate manus dissolutas et genua debilia roborate</span></p>
<p id="ecclesiastes-35-4"><span class="verse-num">35:4</span> <span class="verse-body">dicite pusillanimis confortamini nolite timere ecce Deus vester ultionem adducet retributionis Deus ipse veniet et salvabit vos</span></p>
<p id="ecclesiastes-35-5"><span class="verse-num">35:5</span> <span class="verse-body">tunc aperientur oculi caecorum et aures surdorum patebunt</span></p>
<p id="ecclesiastes-35-6"><span class="verse-num">35:6</span> <span class="verse-body">tunc saliet sicut cervus claudus et aperta erit lingua mutorum quia scissae sunt in deserto aquae et torrentes in solitudine</span></p>
<p id="ecclesiastes-35-7"><span class="verse-num">35:7</span> <span class="verse-body">et quae erat arida in stagnum et sitiens in fontes aquarum in cubilibus in quibus prius dracones habitabant orietur viror calami et iunci</span></p>
<p id="ecclesiastes-35-8"><span class="verse-num">35:8</span> <span class="verse-body">et erit ibi semita et via et via sancta vocabitur non transibit per eam pollutus et haec erit nobis directa via ita ut stulti non errent per eam</span></p>
<p id="ecclesiastes-35-9"><span class="verse-num">35:9</span> <span class="verse-body">non erit ibi leo et mala bestia non ascendet per eam nec invenietur ibi et ambulabunt qui liberati fuerint</span></p>
<p id="ecclesiastes-35-10"><span class="verse-num">35:10</span> <span class="verse-body">et redempti a Domino convertentur et venient in Sion cum laude et laetitia sempiterna super caput eorum gaudium et laetitiam obtinebunt et fugiet dolor et gemitus __________________________________________________________________</span></p>
<h2 id="ecclesiastes-ch-36">Chapter 36</h2>
<p class="verses"><a href="#ecclesiastes-36-1">1</a> <a href="#ecclesiastes-36-2">2</a> <a href="#ecclesiastes-36-3">3</a> <a href="#ecclesiastes-36-4">4</a> <a href="#ecclesiastes-36-5">5</a> <a href="#ecclesiastes-36-6">6</a> <a href="#ecclesiastes-36-7">7</a> <a href="#ecclesiastes-36-8">8</a> <a href="#ecclesiastes-36-9">9</a> <a href="#ecclesiastes-36-10">10</a> <a href="#ecclesiastes-36-11">11</a> <a href="#ecclesiastes-36-12">12</a> <a href="#ecclesiastes-36-13">13</a> <a href="#ecclesiastes-36-14">14</a> <a href="#ecclesiastes-36-15">15</a> <a href="#ecclesiastes-36-16">16</a> <a href="#ecclesiastes-36-17">17</a> <a href="#ecclesiastes-36-18">18</a> <a href="#ecclesiastes-36-19">19</a> <a href="#ecclesiastes-36-20">20</a> <a href="#ecclesiastes-36-21">21</a> <a href="#ecclesiastes-36-22">22</a></p>
<p id="ecclesiastes-36-1"><span class="verse-num">36:1</span> <span class="verse-body">et factum est in quartodecimo anno regis Ezechiae ascendit Sennacherib rex Assyriorum super omnes civitates Iuda munitas et cepit eas</span></p>
<p id="ecclesiastes-36-2"><span class="verse-num">36:2</span> <span class="verse-body">et misit rex Assyriorum Rabsacen de Lachis in Hierusalem ad regem Ezechiam in manu gravi et stetit in aquaeductu piscinae superioris in via agri Fullonis</span></p>
<p id="ecclesiastes-36-3"><span class="verse-num">36:3</span> <span class="verse-body">et egressus est ad eum Eliachim filius Helciae qui erat super domum et Sobna scriba et Ioae filius Asaph a commentariis</span></p>
<p id="ecclesiastes-36-4"><span class="verse-num">36:4</span> <span class="verse-body">et dixit ad eos Rabsaces dicite Ezechiae haec dicit rex magnus rex Assyriorum quae est ista fiducia qua confidis</span></p>
<p id="ecclesiastes-36-5"><span class="verse-num">36:5</span> <span class="verse-body">aut quo consilio vel fortitudine rebellare disponis super quem habes fiduciam quia recessisti a me</span></p>
<p id="ecclesiastes-36-6"><span class="verse-num">36:6</span> <span class="verse-body">ecce confidis super baculum harundineum confractum istum super Aegyptum cui si innisus fuerit homo intrabit in manu eius et perforabit eam sic Pharao rex Aegypti omnibus qui confidunt in eo</span></p>
<p id="ecclesiastes-36-7"><span class="verse-num">36:7</span> <span class="verse-body">quod si responderis mihi in Domino Deo nostro confidimus nonne ipse est cuius abstulit Ezechias excelsa et altaria et dixit Iudae et Hierusalem coram altari isto adorabitis</span></p>
<p id="ecclesiastes-36-8"><span class="verse-num">36:8</span> <span class="verse-body">et nunc trade te domino meo regi Assyriorum et dabo tibi duo milia equorum nec poteris ex te praebere ascensores eorum</span></p>
<p id="ecclesiastes-36-9"><span class="verse-num">36:9</span> <span class="verse-body">et quomodo sustinebis faciem iudicis unius loci ex servis domini mei minoribus quod si confidis in Aegypto in quadriga et in equitibus</span></p>
<p id="ecclesiastes-36-10"><span class="verse-num">36:10</span> <span class="verse-body">et nunc numquid sine Domino ascendi ad terram istam ut disperderem eam Dominus dixit ad me ascende super terram istam et disperde eam</span></p>
<p id="ecclesiastes-36-11"><span class="verse-num">36:11</span> <span class="verse-body">et dixit Eliachim et Sobna et Ioae ad Rabsacen loquere ad servos tuos syra lingua intellegimus enim ne loquaris ad nos iudaice in auribus populi qui est super murum</span></p>
<p id="ecclesiastes-36-12"><span class="verse-num">36:12</span> <span class="verse-body">et dixit ad eos Rabsaces numquid ad dominum tuum et ad te misit me dominus meus ut loquerer omnia verba ista et non potius ad viros qui sedent in muro ut comedant stercora sua et bibant urinam pedum suorum vobiscum</span></p>
<p id="ecclesiastes-36-13"><span class="verse-num">36:13</span> <span class="verse-body">et stetit Rabsaces et clamavit voce magna iudaice et dixit audite verba regis magni regis Assyriorum</span></p>
<p id="ecclesiastes-36-14"><span class="verse-num">36:14</span> <span class="verse-body">haec dicit rex non seducat vos Ezechias quia non poterit eruere vos</span></p>
<p id="ecclesiastes-36-15"><span class="verse-num">36:15</span> <span class="verse-body">et non vobis tribuat fiduciam Ezechias super Domino dicens eruens liberabit nos Dominus non dabitur civitas ista in manu regis Assyriorum</span></p>
<p id="ecclesiastes-36-16"><span class="verse-num">36:16</span> <span class="verse-body">nolite audire Ezechiam haec enim dicit rex Assyriorum facite mecum benedictionem et egredimini ad me et comedite unusquisque vineam suam et unusquisque ficum suam et bibite unusquisque aquam cisternae suae</span></p>
<p id="ecclesiastes-36-17"><span class="verse-num">36:17</span> <span class="verse-body">donec veniam et tollam vos ad terram quae est ut terra vestra terram frumenti et vini terram panum et vinearum</span></p>
<p id="ecclesiastes-36-18"><span class="verse-num">36:18</span> <span class="verse-body">ne conturbet vos Ezechias dicens Dominus liberabit nos numquid liberaverunt dii gentium unusquisque terram suam de manu regis Assyriorum</span></p>
<p id="ecclesiastes-36-19"><span class="verse-num">36:19</span> <span class="verse-body">ubi est deus Emath et Arfad ubi est deus Seffarvaim numquid liberaverunt Samariam de manu mea</span></p>
<p id="ecclesiastes-36-20"><span class="verse-num">36:20</span> <span class="verse-body">quis est ex omnibus diis terrarum istarum qui eruerit terram suam de manu mea ut eruat Dominus Hierusalem de manu mea</span></p>
<p id="ecclesiastes-36-21"><span class="verse-num">36:21</span> <span class="verse-body">et siluerunt et non responderunt ei verbum mandaverat enim rex dicens ne respondeatis ei</span></p>
<p id="ecclesiastes-36-22"><span class="verse-num">36:22</span> <span class="verse-body">et ingressus est Eliachim filius Helciae qui erat super domum et Sobna scriba et Ioae filius Asaph a commentariis ad Ezechiam scissis vestibus et nuntiaverunt ei verba Rabsacis __________________________________________________________________</span></p>
<h2 id="ecclesiastes-ch-37">Chapter 37</h2>
<p class="verses"><a href="#ecclesiastes-37-1">1</a> <a href="#ecclesiastes-37-2">2</a> <a href="#ecclesiastes-37-3">3</a> <a href="#ecclesiastes-37-4">4</a> <a href="#ecclesiastes-37-5">5</a> <a href="#ecclesiastes-37-6">6</a> <a href="#ecclesiastes-37-7">7</a> <a href="#ecclesiastes-37-8">8</a> <a href="#ecclesiastes-37-9">9</a> <a href="#ecclesiastes-37-10">10</a> <a href="#ecclesiastes-37-11">11</a> <a href="#ecclesiastes-37-12">12</a> <a href="#ecclesiastes-37-13">13</a> <a href="#ecclesiastes-37-14">14</a> <a href="#ecclesiastes-37-15">15</a> <a href="#ecclesiastes-37-16">16</a> <a href="#ecclesiastes-37-17">17</a> <a href="#ecclesiastes-37-18">18</a> <a href="#ecclesiastes-37-19">19</a> <a href="#ecclesiastes-37-20">20</a> <a href="#ecclesiastes-37-21">21</a> <a href="#ecclesiastes-37-22">22</a> <a href="#ecclesiastes-37-23">23</a> <a href="#ecclesiastes-37-24">24</a> <a href="#ecclesiastes-37-25">25</a> <a href="#ecclesiastes-37-26">26</a> <a href="#ecclesiastes-37-27">27</a> <a href="#ecclesiastes-37-28">28</a> <a href="#ecclesiastes-37-29">29</a> <a href="#ecclesiastes-37-30">30</a> <a href="#ecclesiastes-37-31">31</a> <a href="#ecclesiastes-37-32">32</a> <a href="#ecclesiastes-37-33">33</a> <a href="#ecclesiastes-37-34">34</a> <a href="#ecclesiastes-37-35">35</a> <a href="#ecclesiastes-37-36">36</a> <a href="#ecclesiastes-37-37">37</a> <a href="#ecclesiastes-37-38">38</a></p>
<p id="ecclesiastes-37-1"><span class="verse-num">37:1</span> <span class="verse-body">et factum est cum audisset rex Ezechias scidit vestimenta sua et obvolutus est sacco et intravit in domum Domini</span></p>
<p id="ecclesiastes-37-2"><span class="verse-num">37:2</span> <span class="verse-body">et misit Eliachim qui erat super domum et Sobnam scribam et seniores de sacerdotibus opertos saccis ad Isaiam filium Amos prophetam</span></p>
<p id="ecclesiastes-37-3"><span class="verse-num">37:3</span> <span class="verse-body">et dixerunt ad eum haec dicit Ezechias dies tribulationis et correptionis et blasphemiae dies haec quia venerunt filii usque ad partum et virtus non est parienti</span></p>
<p id="ecclesiastes-37-4"><span class="verse-num">37:4</span> <span class="verse-body">si quo modo audiat Dominus Deus tuus verba Rabsaces quem misit rex Assyriorum dominus suus ad blasphemandum Deum viventem et obprobrandum sermonibus quos audivit Dominus Deus tuus leva ergo orationem pro reliquiis quae reppertae sunt</span></p>
<p id="ecclesiastes-37-5"><span class="verse-num">37:5</span> <span class="verse-body">et venerunt servi regis Ezechiae ad Isaiam</span></p>
<p id="ecclesiastes-37-6"><span class="verse-num">37:6</span> <span class="verse-body">et dixit ad eos Isaias haec dicetis domino vestro haec dicit Dominus ne timeas a facie verborum quae audisti quibus blasphemaverunt pueri regis Assyriorum me</span></p>
<p id="ecclesiastes-37-7"><span class="verse-num">37:7</span> <span class="verse-body">ecce ego dabo ei spiritum et audiet nuntium et revertetur ad terram suam et corruere eum faciam gladio in terra sua</span></p>
<p id="ecclesiastes-37-8"><span class="verse-num">37:8</span> <span class="verse-body">reversus est autem Rabsaces et invenit regem Assyriorum proeliantem adversus Lobna audierat enim quia profectus esset de Lachis</span></p>
<p id="ecclesiastes-37-9"><span class="verse-num">37:9</span> <span class="verse-body">et audivit de Tharaca rege Aethiopiae dicentes egressus est ut pugnet contra te quod cum audisset misit nuntios ad Ezechiam dicens</span></p>
<p id="ecclesiastes-37-10"><span class="verse-num">37:10</span> <span class="verse-body">haec dicetis Ezechiae regi Iudae loquentes non te decipiat Deus tuus in quo tu confidis dicens non dabitur Hierusalem in manu regis Assyriorum</span></p>
<p id="ecclesiastes-37-11"><span class="verse-num">37:11</span> <span class="verse-body">ecce tu audisti omnia quae fecerunt reges Assyriorum omnibus terris quas subverterunt et tu poteris liberari</span></p>
<p id="ecclesiastes-37-12"><span class="verse-num">37:12</span> <span class="verse-body">numquid eruerunt eos dii gentium quos subverterunt patres mei Gozan et Aran et Reseph et filios Eden qui erant in Thalassar</span></p>
<p id="ecclesiastes-37-13"><span class="verse-num">37:13</span> <span class="verse-body">ubi est rex Emath et rex Arfad et rex urbis Seffarvaim Anahe et Ava</span></p>
<p id="ecclesiastes-37-14"><span class="verse-num">37:14</span> <span class="verse-body">et tulit Ezechias libros de manu nuntiorum et legit eos et ascendit in domum Domini et expandit eos Ezechias coram Domino</span></p>
<p id="ecclesiastes-37-15"><span class="verse-num">37:15</span> <span class="verse-body">et oravit Ezechias ad Dominum dicens</span></p>
<p id="ecclesiastes-37-16"><span class="verse-num">37:16</span> <span class="verse-body">Domine exercituum Deus Israhel qui sedes super cherubin tu es Deus solus omnium regnorum terrae tu fecisti caelum et terram</span></p>
<p id="ecclesiastes-37-17"><span class="verse-num">37:17</span> <span class="verse-body">inclina Domine aurem tuam et audi aperi Domine oculos tuos et vide et audi omnia verba Sennacherib quae misit ad blasphemandum Deum viventem</span></p>
<p id="ecclesiastes-37-18"><span class="verse-num">37:18</span> <span class="verse-body">vere enim Domine desertas fecerunt reges Assyriorum terras et regiones earum</span></p>
<p id="ecclesiastes-37-19"><span class="verse-num">37:19</span> <span class="verse-body">et dederunt deos earum igni non enim erant dii sed opera manuum hominum lignum et lapis et comminuerunt eos</span></p>
<p id="ecclesiastes-37-20"><span class="verse-num">37:20</span> <span class="verse-body">et nunc Domine Deus noster salva nos de manu eius et cognoscant omnia regna terrae quia tu es Dominus solus</span></p>
<p id="ecclesiastes-37-21"><span class="verse-num">37:21</span> <span class="verse-body">et misit Isaias filius Amos ad Ezechiam dicens haec dicit Dominus Deus Israhel pro quibus rogasti me de Sennacherib rege Assyriorum</span></p>
<p id="ecclesiastes-37-22"><span class="verse-num">37:22</span> <span class="verse-body">hoc est verbum quod locutus est Dominus super eum despexit te subsannavit te virgo filia Sion post te caput movit filia Hierusalem</span></p>
<p id="ecclesiastes-37-23"><span class="verse-num">37:23</span> <span class="verse-body">cui exprobrasti et quem blasphemasti et super quem exaltasti vocem et levasti altitudinem oculorum tuorum ad Sanctum Israhel</span></p>
<p id="ecclesiastes-37-24"><span class="verse-num">37:24</span> <span class="verse-body">in manu servorum tuorum exprobrasti Domino et dixisti in multitudine quadrigarum mearum ego ascendi altitudinem montium iuga Libani et succidam excelsa cedrorum eius electas abietes illius et introibo altitudinem summitatis eius saltum Carmeli eius</span></p>
<p id="ecclesiastes-37-25"><span class="verse-num">37:25</span> <span class="verse-body">ego fodi et bibi aquam et exsiccavi vestigio pedis mei omnes rivos aggerum</span></p>
<p id="ecclesiastes-37-26"><span class="verse-num">37:26</span> <span class="verse-body">numquid non audisti quae olim fecerim ei ex diebus antiquis ego plasmavi illud et nunc adduxi et factum est in eradicationem collium conpugnantium et civitatum munitarum</span></p>
<p id="ecclesiastes-37-27"><span class="verse-num">37:27</span> <span class="verse-body">habitatores earum breviata manu contremuerunt et confusi sunt facti sunt sicut faenum agri et gramen pascuae et herba tectorum quae exaruit antequam maturesceret</span></p>
<p id="ecclesiastes-37-28"><span class="verse-num">37:28</span> <span class="verse-body">habitationem tuam et egressum tuum et introitum tuum cognovi et insaniam tuam contra me</span></p>
<p id="ecclesiastes-37-29"><span class="verse-num">37:29</span> <span class="verse-body">cum fureres adversum me superbia tua ascendit in aures meas ponam ergo circulum in naribus tuis et frenum in labiis tuis et reducam te in viam per quam venisti</span></p>
<p id="ecclesiastes-37-30"><span class="verse-num">37:30</span> <span class="verse-body">tibi autem hoc erit signum comede hoc anno quae sponte nascuntur et in anno secundo pomis vescere in anno autem tertio seminate et metite et plantate vineas et comedite fructum earum</span></p>
<p id="ecclesiastes-37-31"><span class="verse-num">37:31</span> <span class="verse-body">et mittet id quod salvatum fuerit de domo Iuda et quod reliquum est radicem deorsum et faciet fructum sursum</span></p>
<p id="ecclesiastes-37-32"><span class="verse-num">37:32</span> <span class="verse-body">quia de Hierusalem exibunt reliquiae et salvatio de monte Sion zelus Domini exercituum faciet istud</span></p>
<p id="ecclesiastes-37-33"><span class="verse-num">37:33</span> <span class="verse-body">propterea haec dicit Dominus de rege Assyriorum non introibit civitatem hanc et non iaciet ibi sagittam et non occupabit eam clypeus et non mittet in circuitu eius aggerem</span></p>
<p id="ecclesiastes-37-34"><span class="verse-num">37:34</span> <span class="verse-body">in via qua venit per eam revertetur et civitatem hanc non ingredietur dicit Dominus</span></p>
<p id="ecclesiastes-37-35"><span class="verse-num">37:35</span> <span class="verse-body">et protegam civitatem istam ut salvem eam propter me et propter David servum meum</span></p>
<p id="ecclesiastes-37-36"><span class="verse-num">37:36</span> <span class="verse-body">egressus est autem angelus Domini et percussit in castris Assyriorum centum octoginta quinque milia et surrexerunt mane et ecce omnes cadavera mortuorum</span></p>
<p id="ecclesiastes-37-37"><span class="verse-num">37:37</span> <span class="verse-body">et egressus est et abiit et reversus est Sennacherib rex Assyriorum et habitavit in Nineve</span></p>
<p id="ecclesiastes-37-38"><span class="verse-num">37:38</span> <span class="verse-body">et factum est cum adoraret in templo Nesrach deum suum Adramelech et Sarasar filii eius percusserunt eum gladio fugeruntque in terram Ararat et regnavit Asoraddon filius eius pro eo __________________________________________________________________</span></p>
<h2 id="ecclesiastes-ch-38">Chapter 38</h2>
<p class="verses"><a href="#ecclesiastes-38-1">1</a> <a href="#ecclesiastes-38-2">2</a> <a href="#ecclesiastes-38-3">3</a> <a href="#ecclesiastes-38-4">4</a> <a href="#ecclesiastes-38-5">5</a> <a href="#ecclesiastes-38-6">6</a> <a href="#ecclesiastes-38-7">7</a> <a href="#ecclesiastes-38-8">8</a> <a href="#ecclesiastes-38-9">9</a> <a href="#ecclesiastes-38-10">10</a> <a href="#ecclesiastes-38-11">11</a> <a href="#ecclesiastes-38-12">12</a> <a href="#ecclesiastes-38-13">13</a> <a href="#ecclesiastes-38-14">14</a> <a href="#ecclesiastes-38-15">15</a> <a href="#ecclesiastes-38-16">16</a> <a href="#ecclesiastes-38-17">17</a> <a href="#ecclesiastes-38-18">18</a> <a href="#ecclesiastes-38-19">19</a> <a href="#ecclesiastes-38-20">20</a> <a href="#ecclesiastes-38-21">21</a> <a href="#ecclesiastes-38-22">22</a></p>
<p id="ecclesiastes-38-1"><span class="verse-num">38:1</span> <span class="verse-body">in diebus illis aegrotavit Ezechias usque ad mortem et introivit ad eum Isaias filius Amos propheta et dixit ei haec dicit Dominus dispone domui tuae quia morieris tu et non vives</span></p>
<p id="ecclesiastes-38-2"><span class="verse-num">38:2</span> <span class="verse-body">et convertit Ezechias faciem suam ad parietem et oravit ad Dominum</span></p>
<p id="ecclesiastes-38-3"><span class="verse-num">38:3</span> <span class="verse-body">et dixit obsecro Domine memento quaeso quomodo ambulaverim coram te in veritate et in corde perfecto et quod bonum est in oculis tuis fecerim et flevit Ezechias fletu magno</span></p>
<p id="ecclesiastes-38-4"><span class="verse-num">38:4</span> <span class="verse-body">et factum est verbum Domini ad Isaiam dicens</span></p>
<p id="ecclesiastes-38-5"><span class="verse-num">38:5</span> <span class="verse-body">vade et dic Ezechiae haec dicit Dominus Deus David patris tui audivi orationem tuam vidi lacrimam tuam ecce ego adiciam super dies tuos quindecim annos</span></p>
<p id="ecclesiastes-38-6"><span class="verse-num">38:6</span> <span class="verse-body">et de manu regis Assyriorum eruam te et civitatem istam et protegam eam</span></p>
<p id="ecclesiastes-38-7"><span class="verse-num">38:7</span> <span class="verse-body">hoc autem tibi erit signum a Domino quia faciet Dominus verbum hoc quod locutus est</span></p>
<p id="ecclesiastes-38-8"><span class="verse-num">38:8</span> <span class="verse-body">ecce ego reverti faciam umbram linearum per quas descenderat in horologio Ahaz in sole retrorsum decem lineis et reversus est sol decem lineis per gradus quos descenderat</span></p>
<p id="ecclesiastes-38-9"><span class="verse-num">38:9</span> <span class="verse-body">scriptura Ezechiae regis Iuda cum aegrotasset et convaluisset de infirmitate sua</span></p>
<p id="ecclesiastes-38-10"><span class="verse-num">38:10</span> <span class="verse-body">ego dixi in dimidio dierum meorum vadam ad portas inferi quaesivi residuum annorum meorum</span></p>
<p id="ecclesiastes-38-11"><span class="verse-num">38:11</span> <span class="verse-body">dixi non videbo Dominum Dominum in terra viventium non aspiciam hominem ultra et habitatorem quievit</span></p>
<p id="ecclesiastes-38-12"><span class="verse-num">38:12</span> <span class="verse-body">generatio mea ablata est et convoluta est a me quasi tabernaculum pastorum praecisa est velut a texente vita mea dum adhuc ordirer succidit me de mane usque ad vesperam finies me</span></p>
<p id="ecclesiastes-38-13"><span class="verse-num">38:13</span> <span class="verse-body">sperabam usque ad mane quasi leo sic contrivit omnia ossa mea de mane usque ad vesperam finies me</span></p>
<p id="ecclesiastes-38-14"><span class="verse-num">38:14</span> <span class="verse-body">sicut pullus hirundinis sic clamabo meditabor ut columba adtenuati sunt oculi mei suspicientes in excelsum Domine vim patior sponde pro me</span></p>
<p id="ecclesiastes-38-15"><span class="verse-num">38:15</span> <span class="verse-body">quid dicam aut quid respondebit mihi cum ipse fecerit recogitabo omnes annos meos in amaritudine animae meae</span></p>
<p id="ecclesiastes-38-16"><span class="verse-num">38:16</span> <span class="verse-body">Domine sic vivitur et in talibus vita spiritus mei corripies me et vivificabis me</span></p>
<p id="ecclesiastes-38-17"><span class="verse-num">38:17</span> <span class="verse-body">ecce in pace amaritudo mea amarissima tu autem eruisti animam meam ut non periret proiecisti post tergum tuum omnia peccata mea</span></p>
<p id="ecclesiastes-38-18"><span class="verse-num">38:18</span> <span class="verse-body">quia non infernus confitebitur tibi neque mors laudabit te non expectabunt qui descendunt in lacum veritatem tuam</span></p>
<p id="ecclesiastes-38-19"><span class="verse-num">38:19</span> <span class="verse-body">vivens vivens ipse confitebitur tibi sicut et ego hodie pater filiis notam faciet veritatem tuam</span></p>
<p id="ecclesiastes-38-20"><span class="verse-num">38:20</span> <span class="verse-body">Domine salvum me fac et psalmos nostros cantabimus cunctis diebus vitae nostrae in domo Domini</span></p>
<p id="ecclesiastes-38-21"><span class="verse-num">38:21</span> <span class="verse-body">et iussit Isaias ut tollerent massam de ficis et cataplasmarent super vulnus et sanaretur</span></p>
<p id="ecclesiastes-38-22"><span class="verse-num">38:22</span> <span class="verse-body">et dixit Ezechias quod erit signum quia ascendam in domo Domini __________________________________________________________________</span></p>
<h2 id="ecclesiastes-ch-39">Chapter 39</h2>
<p class="verses"><a href="#ecclesiastes-39-1">1</a> <a href="#ecclesiastes-39-2">2</a> <a href="#ecclesiastes-39-3">3</a> <a href="#ecclesiastes-39-4">4</a> <a href="#ecclesiastes-39-5">5</a> <a href="#ecclesiastes-39-6">6</a> <a href="#ecclesiastes-39-7">7</a> <a href="#ecclesiastes-39-8">8</a></p>
<p id="ecclesiastes-39-1"><span class="verse-num">39:1</span> <span class="verse-body">in tempore illo misit Marodach Baladan filius Baladan rex Babylonis libros et munera ad Ezechiam audierat enim quod aegrotasset et convaluisset</span></p>
<p id="ecclesiastes-39-2"><span class="verse-num">39:2</span> <span class="verse-body">laetatus est autem super eis Ezechias et ostendit eis cellam aromatum et argenti et auri et odoramentorum et unguenti optimi et omnes apothecas supellectilis suae et universa quae inventa sunt in thesauris eius non fuit verbum quod non ostenderet eis Ezechias in domo sua et in omni potestate sua</span></p>
<p id="ecclesiastes-39-3"><span class="verse-num">39:3</span> <span class="verse-body">introiit autem Isaias propheta ad regem Ezechiam et dixit ei quid dixerunt viri isti et unde venerunt ad te et dixit Ezechias de terra longinqua venerunt ad me de Babylone</span></p>
<p id="ecclesiastes-39-4"><span class="verse-num">39:4</span> <span class="verse-body">et dixit quid viderunt in domo tua et dixit Ezechias omnia quae in domo mea sunt viderunt non fuit res quam non ostenderim eis in thesauris meis</span></p>
<p id="ecclesiastes-39-5"><span class="verse-num">39:5</span> <span class="verse-body">et dixit Isaias ad Ezechiam audi verbum Domini exercituum</span></p>
<p id="ecclesiastes-39-6"><span class="verse-num">39:6</span> <span class="verse-body">ecce dies venient et auferentur omnia quae in domo tua sunt et quae thesaurizaverunt patres tui usque ad diem hanc in Babylonem non relinquetur quicquam dicit Dominus</span></p>
<p id="ecclesiastes-39-7"><span class="verse-num">39:7</span> <span class="verse-body">et de filiis tuis qui exibunt de te quos genueris tollent et erunt eunuchi in palatio regis Babylonis</span></p>
<p id="ecclesiastes-39-8"><span class="verse-num">39:8</span> <span class="verse-body">et dixit Ezechias ad Isaiam bonum verbum Domini quod locutus est et dixit fiat tantum pax et veritas in diebus meis __________________________________________________________________</span></p>
<h2 id="ecclesiastes-ch-40">Chapter 40</h2>
<p class="verses"><a href="#ecclesiastes-40-1">1</a> <a href="#ecclesiastes-40-2">2</a> <a href="#ecclesiastes-40-3">3</a> <a href="#ecclesiastes-40-4">4</a> <a href="#ecclesiastes-40-5">5</a> <a href="#ecclesiastes-40-6">6</a> <a href="#ecclesiastes-40-7">7</a> <a href="#ecclesiastes-40-8">8</a> <a href="#ecclesiastes-40-9">9</a> <a href="#ecclesiastes-40-10">10</a> <a href="#ecclesiastes-40-11">11</a> <a href="#ecclesiastes-40-12">12</a> <a href="#ecclesiastes-40-13">13</a> <a href="#ecclesiastes-40-14">14</a> <a href="#ecclesiastes-40-15">15</a> <a href="#ecclesiastes-40-16">16</a> <a href="#ecclesiastes-40-17">17</a> <a href="#ecclesiastes-40-18">18</a> <a href="#ecclesiastes-40-19">19</a> <a href="#ecclesiastes-40-20">20</a> <a href="#ecclesiastes-40-21">21</a> <a href="#ecclesiastes-40-22">22</a> <a href="#ecclesiastes-40-23">23</a> <a href="#ecclesiastes-40-24">24</a> <a href="#ecclesiastes-40-25">25</a> <a href="#ecclesiastes-40-26">26</a> <a href="#ecclesiastes-40-27">27</a> <a href="#ecclesiastes-40-28">28</a> <a href="#ecclesiastes-40-29">29</a> <a href="#ecclesiastes-40-30">30</a> <a href="#ecclesiastes-40-31">31</a></p>
<p id="ecclesiastes-40-1"><span class="verse-num">40:1</span> <span class="verse-body">consolamini consolamini populus meus dicit Deus vester</span></p>
<p id="ecclesiastes-40-2"><span class="verse-num">40:2</span> <span class="verse-body">loquimini ad cor Hierusalem et avocate eam quoniam conpleta est malitia eius dimissa est iniquitas illius suscepit de manu Domini duplicia pro omnibus peccatis suis</span></p>
<p id="ecclesiastes-40-3"><span class="verse-num">40:3</span> <span class="verse-body">vox clamantis in deserto parate viam Domini rectas facite in solitudine semitas Dei nostri</span></p>
<p id="ecclesiastes-40-4"><span class="verse-num">40:4</span> <span class="verse-body">omnis vallis exaltabitur et omnis mons et collis humiliabitur et erunt prava in directa et aspera in vias planas</span></p>
<p id="ecclesiastes-40-5"><span class="verse-num">40:5</span> <span class="verse-body">et revelabitur gloria Domini et videbit omnis caro pariter quod os Domini locutum est</span></p>
<p id="ecclesiastes-40-6"><span class="verse-num">40:6</span> <span class="verse-body">vox dicentis clama et dixi quid clamabo omnis caro faenum et omnis gloria eius quasi flos agri</span></p>
<p id="ecclesiastes-40-7"><span class="verse-num">40:7</span> <span class="verse-body">exsiccatum est faenum et cecidit flos quia spiritus Domini sufflavit in eo vere faenum est populus</span></p>
<p id="ecclesiastes-40-8"><span class="verse-num">40:8</span> <span class="verse-body">exsiccatum est faenum cecidit flos verbum autem Dei nostri stabit in aeternum</span></p>
<p id="ecclesiastes-40-9"><span class="verse-num">40:9</span> <span class="verse-body">super montem excelsum ascende tu quae evangelizas Sion exalta in fortitudine vocem tuam quae evangelizas Hierusalem exalta noli timere dic civitatibus Iudae ecce Deus vester</span></p>
<p id="ecclesiastes-40-10"><span class="verse-num">40:10</span> <span class="verse-body">ecce Dominus Deus in fortitudine veniet et brachium eius dominabitur ecce merces eius cum eo et opus illius coram eo</span></p>
<p id="ecclesiastes-40-11"><span class="verse-num">40:11</span> <span class="verse-body">sicut pastor gregem suum pascet in brachio suo congregabit agnos et in sinu suo levabit fetas ipse portabit</span></p>
<p id="ecclesiastes-40-12"><span class="verse-num">40:12</span> <span class="verse-body">quis mensus est pugillo aquas et caelos palmo ponderavit quis adpendit tribus digitis molem terrae et libravit in pondere montes et colles in statera</span></p>
<p id="ecclesiastes-40-13"><span class="verse-num">40:13</span> <span class="verse-body">quis adiuvit spiritum Domini aut quis consiliarius eius fuit et ostendit illi</span></p>
<p id="ecclesiastes-40-14"><span class="verse-num">40:14</span> <span class="verse-body">cum quo iniit consilium et instruxit eum et docuit eum semitam iustitiae et erudivit eum scientiam et viam prudentiae ostendit illi</span></p>
<p id="ecclesiastes-40-15"><span class="verse-num">40:15</span> <span class="verse-body">ecce gentes quasi stilla situlae et quasi momentum staterae reputatae sunt ecce insulae quasi pulvis exiguus</span></p>
<p id="ecclesiastes-40-16"><span class="verse-num">40:16</span> <span class="verse-body">et Libanus non sufficiet ad succendendum et animalia eius non sufficient ad holocaustum</span></p>
<p id="ecclesiastes-40-17"><span class="verse-num">40:17</span> <span class="verse-body">omnes gentes quasi non sint sic sunt coram eo et quasi nihilum et inane reputatae sunt ei</span></p>
<p id="ecclesiastes-40-18"><span class="verse-num">40:18</span> <span class="verse-body">cui ergo similem fecistis Deum aut quam imaginem ponetis ei</span></p>
<p id="ecclesiastes-40-19"><span class="verse-num">40:19</span> <span class="verse-body">numquid sculptile conflavit faber aut aurifex auro figuravit illud et lamminis argenteis argentarius</span></p>
<p id="ecclesiastes-40-20"><span class="verse-num">40:20</span> <span class="verse-body">forte lignum et inputribile elegit artifex sapiens quaerit quomodo statuat simulacrum quod non moveatur</span></p>
<p id="ecclesiastes-40-21"><span class="verse-num">40:21</span> <span class="verse-body">numquid non scietis numquid non audietis numquid non adnuntiatum est ab initio vobis numquid non intellexistis fundamenta terrae</span></p>
<p id="ecclesiastes-40-22"><span class="verse-num">40:22</span> <span class="verse-body">qui sedet super gyrum terrae et habitatores eius sunt quasi lucustae qui extendit velut nihilum caelos et expandit eos sicut tabernaculum ad inhabitandum</span></p>
<p id="ecclesiastes-40-23"><span class="verse-num">40:23</span> <span class="verse-body">qui dat secretorum scrutatores quasi non sint iudices terrae velut inane fecit</span></p>
<p id="ecclesiastes-40-24"><span class="verse-num">40:24</span> <span class="verse-body">et quidem neque plantatos neque satos neque radicato in terra trunco eorum repente flavit in eos et aruerunt et turbo quasi stipulam auferet eos</span></p>
<p id="ecclesiastes-40-25"><span class="verse-num">40:25</span> <span class="verse-body">et cui adsimilastis me et adaequastis dicit Sanctus</span></p>
<p id="ecclesiastes-40-26"><span class="verse-num">40:26</span> <span class="verse-body">levate in excelsum oculos vestros et videte quis creavit haec qui educit in numero militiam eorum et omnes ex nomine vocat prae multitudine fortitudinis et roboris virtutisque eius neque unum reliquum fuit</span></p>
<p id="ecclesiastes-40-27"><span class="verse-num">40:27</span> <span class="verse-body">quare dicis Iacob et loqueris Israhel abscondita est via mea a Domino et a Deo meo iudicium meum transibit</span></p>
<p id="ecclesiastes-40-28"><span class="verse-num">40:28</span> <span class="verse-body">numquid nescis aut non audisti Deus sempiternus Dominus qui creavit terminos terrae non deficiet neque laborabit nec est investigatio sapientiae eius</span></p>
<p id="ecclesiastes-40-29"><span class="verse-num">40:29</span> <span class="verse-body">qui dat lasso virtutem et his qui non sunt fortitudinem et robur multiplicat</span></p>
<p id="ecclesiastes-40-30"><span class="verse-num">40:30</span> <span class="verse-body">deficient pueri et laborabunt et iuvenes in infirmitate cadent</span></p>
<p id="ecclesiastes-40-31"><span class="verse-num">40:31</span> <span class="verse-body">qui autem sperant in Domino mutabunt fortitudinem adsument pinnas sicut aquilae current et non laborabunt ambulabunt et non deficient __________________________________________________________________</span></p>
<h2 id="ecclesiastes-ch-41">Chapter 41</h2>
<p class="verses"><a href="#ecclesiastes-41-1">1</a> <a href="#ecclesiastes-41-2">2</a> <a href="#ecclesiastes-41-3">3</a> <a href="#ecclesiastes-41-4">4</a> <a href="#ecclesiastes-41-5">5</a> <a href="#ecclesiastes-41-6">6</a> <a href="#ecclesiastes-41-7">7</a> <a href="#ecclesiastes-41-8">8</a> <a href="#ecclesiastes-41-9">9</a> <a href="#ecclesiastes-41-10">10</a> <a href="#ecclesiastes-41-11">11</a> <a href="#ecclesiastes-41-12">12</a> <a href="#ecclesiastes-41-13">13</a> <a href="#ecclesiastes-41-14">14</a> <a href="#ecclesiastes-41-15">15</a> <a href="#ecclesiastes-41-16">16</a> <a href="#ecclesiastes-41-17">17</a> <a href="#ecclesiastes-41-18">18</a> <a href="#ecclesiastes-41-19">19</a> <a href="#ecclesiastes-41-20">20</a> <a href="#ecclesiastes-41-21">21</a> <a href="#ecclesiastes-41-22">22</a> <a href="#ecclesiastes-41-23">23</a> <a href="#ecclesiastes-41-24">24</a> <a href="#ecclesiastes-41-25">25</a> <a href="#ecclesiastes-41-26">26</a> <a href="#ecclesiastes-41-27">27</a> <a href="#ecclesiastes-41-28">28</a> <a href="#ecclesiastes-41-29">29</a></p>
<p id="ecclesiastes-41-1"><span class="verse-num">41:1</span> <span class="verse-body">taceant ad me insulae et gentes mutent fortitudinem accedant et tunc loquantur simul ad iudicium propinquemus</span></p>
<p id="ecclesiastes-41-2"><span class="verse-num">41:2</span> <span class="verse-body">quis suscitavit ab oriente iustum vocavit eum ut sequeretur se dabit in conspectu eius gentes et reges obtinebit dabit quasi pulverem gladio eius sicut stipulam vento raptam arcui eius</span></p>
<p id="ecclesiastes-41-3"><span class="verse-num">41:3</span> <span class="verse-body">persequetur eos transibit in pace semita in pedibus eius non apparebit</span></p>
<p id="ecclesiastes-41-4"><span class="verse-num">41:4</span> <span class="verse-body">quis haec operatus est et fecit vocans generationes ab exordio ego Dominus primus et novissimus ego sum</span></p>
<p id="ecclesiastes-41-5"><span class="verse-num">41:5</span> <span class="verse-body">viderunt insulae et timuerunt extrema terrae obstipuerunt adpropinquaverunt et accesserunt</span></p>
<p id="ecclesiastes-41-6"><span class="verse-num">41:6</span> <span class="verse-body">unusquisque proximo suo auxiliatur et fratri suo dicit confortare</span></p>
<p id="ecclesiastes-41-7"><span class="verse-num">41:7</span> <span class="verse-body">confortabit faber aerarius percutiens malleo eum qui cudebat tunc temporis dicens glutino bonum est et confortavit eum in clavis ut non moveatur</span></p>
<p id="ecclesiastes-41-8"><span class="verse-num">41:8</span> <span class="verse-body">et tu Israhel serve meus Iacob quem elegi semen Abraham amici mei</span></p>
<p id="ecclesiastes-41-9"><span class="verse-num">41:9</span> <span class="verse-body">in quo adprehendi te ab extremis terrae et a longinquis eius vocavi te et dixi tibi servus meus es tu elegi te et non abieci te</span></p>
<p id="ecclesiastes-41-10"><span class="verse-num">41:10</span> <span class="verse-body">ne timeas quia tecum sum ego ne declines quia ego Deus tuus confortavi te et auxiliatus sum tui et suscepi te dextera iusti mei</span></p>
<p id="ecclesiastes-41-11"><span class="verse-num">41:11</span> <span class="verse-body">ecce confundentur et erubescent omnes qui pugnant adversum te erunt quasi non sint et peribunt viri qui contradicunt tibi</span></p>
<p id="ecclesiastes-41-12"><span class="verse-num">41:12</span> <span class="verse-body">quaeres eos et non invenies viros rebelles tuos erunt quasi non sint et veluti consumptio homines bellantes adversum te</span></p>
<p id="ecclesiastes-41-13"><span class="verse-num">41:13</span> <span class="verse-body">quia ego Dominus Deus tuus adprehendens manum tuam dicensque tibi ne timeas ego adiuvi te</span></p>
<p id="ecclesiastes-41-14"><span class="verse-num">41:14</span> <span class="verse-body">noli timere vermis Iacob qui mortui estis ex Israhel ego auxiliatus sum tui dicit Dominus et redemptor tuus Sanctus Israhel</span></p>
<p id="ecclesiastes-41-15"><span class="verse-num">41:15</span> <span class="verse-body">ego posui te quasi plaustrum triturans novum habens rostra serrantia triturabis montes et comminues et colles quasi pulverem pones</span></p>
<p id="ecclesiastes-41-16"><span class="verse-num">41:16</span> <span class="verse-body">ventilabis eos et ventus tollet et turbo disperget eos et tu exultabis in Domino in Sancto Israhel laetaberis</span></p>
<p id="ecclesiastes-41-17"><span class="verse-num">41:17</span> <span class="verse-body">egeni et pauperes quaerunt aquas et non sunt lingua eorum siti aruit ego Dominus exaudiam eos Deus Israhel non derelinquam eos</span></p>
<p id="ecclesiastes-41-18"><span class="verse-num">41:18</span> <span class="verse-body">aperiam in supinis collibus flumina et in medio camporum fontes ponam desertum in stagna aquarum et terram inviam in rivos aquarum</span></p>
<p id="ecclesiastes-41-19"><span class="verse-num">41:19</span> <span class="verse-body">dabo in solitudine cedrum et spinam et myrtum et lignum olivae ponam in deserto abietem ulmum et buxum simul</span></p>
<p id="ecclesiastes-41-20"><span class="verse-num">41:20</span> <span class="verse-body">ut videant et sciant et recogitent et intellegant pariter quia manus Domini fecit hoc et Sanctus Israhel creavit illud</span></p>
<p id="ecclesiastes-41-21"><span class="verse-num">41:21</span> <span class="verse-body">prope facite iudicium vestrum dicit Dominus adferte si quid forte habetis dixit Rex Iacob</span></p>
<p id="ecclesiastes-41-22"><span class="verse-num">41:22</span> <span class="verse-body">accedant et nuntient nobis quaecumque ventura sunt priora quae fuerint nuntiate et ponemus cor nostrum et sciemus novissima eorum et quae ventura sunt indicate nobis</span></p>
<p id="ecclesiastes-41-23"><span class="verse-num">41:23</span> <span class="verse-body">adnuntiate quae ventura sunt in futurum et sciemus quia dii estis vos bene quoque aut male si potestis facite et loquamur et videamus simul</span></p>
<p id="ecclesiastes-41-24"><span class="verse-num">41:24</span> <span class="verse-body">ecce vos estis ex nihilo et opus vestrum ex eo quod non est abominatio est qui elegit vos</span></p>
<p id="ecclesiastes-41-25"><span class="verse-num">41:25</span> <span class="verse-body">suscitavi ab aquilone et venit ab ortu solis vocabit nomen meum et adducet magistratus quasi lutum et velut plastes conculcans humum</span></p>
<p id="ecclesiastes-41-26"><span class="verse-num">41:26</span> <span class="verse-body">quis adnuntiavit ab exordio ut sciamus et a principio ut dicamus iustus es non est neque adnuntians neque praedicens neque audiens sermones vestros</span></p>
<p id="ecclesiastes-41-27"><span class="verse-num">41:27</span> <span class="verse-body">primus ad Sion dicet ecce adsunt et Hierusalem evangelistam dabo</span></p>
<p id="ecclesiastes-41-28"><span class="verse-num">41:28</span> <span class="verse-body">et vidi et non erat neque ex istis quisquam qui iniret consilium et interrogatus responderet verbum</span></p>
<p id="ecclesiastes-41-29"><span class="verse-num">41:29</span> <span class="verse-body">ecce omnes iniusti et vana opera eorum ventus et inane simulacra eorum __________________________________________________________________</span></p>
<h2 id="ecclesiastes-ch-42">Chapter 42</h2>
<p class="verses"><a href="#ecclesiastes-42-1">1</a> <a href="#ecclesiastes-42-2">2</a> <a href="#ecclesiastes-42-3">3</a> <a href="#ecclesiastes-42-4">4</a> <a href="#ecclesiastes-42-5">5</a> <a href="#ecclesiastes-42-6">6</a> <a href="#ecclesiastes-42-7">7</a> <a href="#ecclesiastes-42-8">8</a> <a href="#ecclesiastes-42-9">9</a> <a href="#ecclesiastes-42-10">10</a> <a href="#ecclesiastes-42-11">11</a> <a href="#ecclesiastes-42-12">12</a> <a href="#ecclesiastes-42-13">13</a> <a href="#ecclesiastes-42-14">14</a> <a href="#ecclesiastes-42-15">15</a> <a href="#ecclesiastes-42-16">16</a> <a href="#ecclesiastes-42-17">17</a> <a href="#ecclesiastes-42-18">18</a> <a href="#ecclesiastes-42-19">19</a> <a href="#ecclesiastes-42-20">20</a> <a href="#ecclesiastes-42-21">21</a> <a href="#ecclesiastes-42-22">22</a> <a href="#ecclesiastes-42-23">23</a> <a href="#ecclesiastes-42-24">24</a> <a href="#ecclesiastes-42-25">25</a></p>
<p id="ecclesiastes-42-1"><span class="verse-num">42:1</span> <span class="verse-body">ecce servus meus suscipiam eum electus meus conplacuit sibi in illo anima mea dedi spiritum meum super eum iudicium gentibus proferet</span></p>
<p id="ecclesiastes-42-2"><span class="verse-num">42:2</span> <span class="verse-body">non clamabit neque accipiet personam nec audietur foris vox eius</span></p>
<p id="ecclesiastes-42-3"><span class="verse-num">42:3</span> <span class="verse-body">calamum quassatum non conteret et linum fumigans non extinguet in veritate educet iudicium</span></p>
<p id="ecclesiastes-42-4"><span class="verse-num">42:4</span> <span class="verse-body">non erit tristis neque turbulentus donec ponat in terra iudicium et legem eius insulae expectabunt</span></p>
<p id="ecclesiastes-42-5"><span class="verse-num">42:5</span> <span class="verse-body">haec dicit Dominus Deus creans caelos et extendens eos firmans terram et quae germinant ex ea dans flatum populo qui est super eam et spiritum calcantibus eam</span></p>
<p id="ecclesiastes-42-6"><span class="verse-num">42:6</span> <span class="verse-body">ego Dominus vocavi te in iustitia et adprehendi manum tuam et servavi et dedi te in foedus populi in lucem gentium</span></p>
<p id="ecclesiastes-42-7"><span class="verse-num">42:7</span> <span class="verse-body">ut aperires oculos caecorum et educeres de conclusione vinctum de domo carceris sedentes in tenebris</span></p>
<p id="ecclesiastes-42-8"><span class="verse-num">42:8</span> <span class="verse-body">ego Dominus hoc est nomen meum gloriam meam alteri non dabo et laudem meam sculptilibus</span></p>
<p id="ecclesiastes-42-9"><span class="verse-num">42:9</span> <span class="verse-body">quae prima fuerant ecce venerunt nova quoque ego adnuntio antequam oriantur audita vobis faciam</span></p>
<p id="ecclesiastes-42-10"><span class="verse-num">42:10</span> <span class="verse-body">cantate Domino canticum novum laus eius ab extremis terrae qui descenditis in mare et plenitudo eius insulae et habitatores earum</span></p>
<p id="ecclesiastes-42-11"><span class="verse-num">42:11</span> <span class="verse-body">sublevetur desertum et civitates eius in domibus habitabit Cedar laudate habitatores Petrae de vertice montium clamabunt</span></p>
<p id="ecclesiastes-42-12"><span class="verse-num">42:12</span> <span class="verse-body">ponent Domino gloriam et laudem eius in insulis nuntiabunt</span></p>
<p id="ecclesiastes-42-13"><span class="verse-num">42:13</span> <span class="verse-body">Dominus sicut fortis egredietur sicut vir proeliator suscitabit zelum vociferabitur et clamabit super inimicos suos confortabitur</span></p>
<p id="ecclesiastes-42-14"><span class="verse-num">42:14</span> <span class="verse-body">tacui semper silui patiens fui sicut pariens loquar dissipabo et absorbebo simul</span></p>
<p id="ecclesiastes-42-15"><span class="verse-num">42:15</span> <span class="verse-body">desertos faciam montes et colles et omne gramen eorum exsiccabo et ponam flumina in insulas et stagna arefaciam</span></p>
<p id="ecclesiastes-42-16"><span class="verse-num">42:16</span> <span class="verse-body">et ducam caecos in via quam nesciunt in semitis quas ignoraverunt ambulare eos faciam ponam tenebras coram eis in lucem et prava in recta haec verba feci eis et non dereliqui eos</span></p>
<p id="ecclesiastes-42-17"><span class="verse-num">42:17</span> <span class="verse-body">conversi sunt retrorsum confundantur confusione qui confidunt in sculptili qui dicunt conflatili vos dii nostri</span></p>
<p id="ecclesiastes-42-18"><span class="verse-num">42:18</span> <span class="verse-body">surdi audite et caeci intuemini ad videndum</span></p>
<p id="ecclesiastes-42-19"><span class="verse-num">42:19</span> <span class="verse-body">quis caecus nisi servus meus et surdus nisi ad quem nuntios meos misi quis caecus nisi qui venundatus est quis caecus nisi servus Domini</span></p>
<p id="ecclesiastes-42-20"><span class="verse-num">42:20</span> <span class="verse-body">qui vides multa nonne custodies qui apertas habes aures nonne audies</span></p>
<p id="ecclesiastes-42-21"><span class="verse-num">42:21</span> <span class="verse-body">et Dominus voluit ut sanctificaret eum et magnificaret legem et extolleret</span></p>
<p id="ecclesiastes-42-22"><span class="verse-num">42:22</span> <span class="verse-body">ipse autem populus direptus et vastatus laqueus iuvenum omnes et in domibus carcerum absconditi sunt facti sunt in rapinam nec est qui eruat in direptionem et non est qui dicat redde</span></p>
<p id="ecclesiastes-42-23"><span class="verse-num">42:23</span> <span class="verse-body">quis est in vobis qui audiat hoc adtendat et auscultet futura</span></p>
<p id="ecclesiastes-42-24"><span class="verse-num">42:24</span> <span class="verse-body">quis dedit in direptionem Iacob et Israhel vastantibus nonne Dominus ipse cui peccavimus et noluerunt in viis eius ambulare et non audierunt legem eius</span></p>
<p id="ecclesiastes-42-25"><span class="verse-num">42:25</span> <span class="verse-body">et effudit super eum indignationem furoris sui et forte bellum et conbusit eum in circuitu et non cognovit et succendit eum et non intellexit __________________________________________________________________</span></p>
<h2 id="ecclesiastes-ch-43">Chapter 43</h2>
<p class="verses"><a href="#ecclesiastes-43-1">1</a> <a href="#ecclesiastes-43-2">2</a> <a href="#ecclesiastes-43-3">3</a> <a href="#ecclesiastes-43-4">4</a> <a href="#ecclesiastes-43-5">5</a> <a href="#ecclesiastes-43-6">6</a> <a href="#ecclesiastes-43-7">7</a> <a href="#ecclesiastes-43-8">8</a> <a href="#ecclesiastes-43-9">9</a> <a href="#ecclesiastes-43-10">10</a> <a href="#ecclesiastes-43-11">11</a> <a href="#ecclesiastes-43-12">12</a> <a href="#ecclesiastes-43-13">13</a> <a href="#ecclesiastes-43-14">14</a> <a href="#ecclesiastes-43-15">15</a> <a href="#ecclesiastes-43-16">16</a> <a href="#ecclesiastes-43-17">17</a> <a href="#ecclesiastes-43-18">18</a> <a href="#ecclesiastes-43-19">19</a> <a href="#ecclesiastes-43-20">20</a> <a href="#ecclesiastes-43-21">21</a> <a href="#ecclesiastes-43-22">22</a> <a href="#ecclesiastes-43-23">23</a> <a href="#ecclesiastes-43-24">24</a> <a href="#ecclesiastes-43-25">25</a> <a href="#ecclesiastes-43-26">26</a> <a href="#ecclesiastes-43-27">27</a> <a href="#ecclesiastes-43-28">28</a></p>
<p id="ecclesiastes-43-1"><span class="verse-num">43:1</span> <span class="verse-body">et nunc haec dicit Dominus creans te Iacob et formans te Israhel noli timere quia redemi te et vocavi nomine tuo meus es tu</span></p>
<p id="ecclesiastes-43-2"><span class="verse-num">43:2</span> <span class="verse-body">cum transieris per aquas tecum ero et flumina non operient te cum ambulaveris in igne non conbureris et flamma non ardebit in te</span></p>
<p id="ecclesiastes-43-3"><span class="verse-num">43:3</span> <span class="verse-body">quia ego Dominus Deus tuus Sanctus Israhel salvator tuus dedi propitiationem tuam Aegyptum Aethiopiam et Saba pro te</span></p>
<p id="ecclesiastes-43-4"><span class="verse-num">43:4</span> <span class="verse-body">ex quo honorabilis factus es in oculis meis et gloriosus ego dilexi te et dabo homines pro te et populos pro anima tua</span></p>
<p id="ecclesiastes-43-5"><span class="verse-num">43:5</span> <span class="verse-body">noli timere quoniam tecum ego sum ab oriente adducam semen tuum et ab occidente congregabo te</span></p>
<p id="ecclesiastes-43-6"><span class="verse-num">43:6</span> <span class="verse-body">dicam aquiloni da et austro noli prohibere adfer filios meos de longinquo et filias meas ab extremis terrae</span></p>
<p id="ecclesiastes-43-7"><span class="verse-num">43:7</span> <span class="verse-body">et omnem qui invocat nomen meum in gloriam meam creavi eum et formavi eum et feci eum</span></p>
<p id="ecclesiastes-43-8"><span class="verse-num">43:8</span> <span class="verse-body">educ foras populum caecum et oculos habentem surdum et aures ei sunt</span></p>
<p id="ecclesiastes-43-9"><span class="verse-num">43:9</span> <span class="verse-body">omnes gentes congregatae sunt simul et collectae sunt tribus quis in vobis adnuntiet istud et quae prima sunt audire nos faciat dent testes eorum et iustificentur et audiant et dicant vere</span></p>
<p id="ecclesiastes-43-10"><span class="verse-num">43:10</span> <span class="verse-body">vos testes mei dicit Dominus et servus meus quem elegi ut sciatis et credatis mihi et intellegatis quia ego ipse sum ante me non est formatus deus et post me non erit</span></p>
<p id="ecclesiastes-43-11"><span class="verse-num">43:11</span> <span class="verse-body">ego sum ego sum Dominus et non est absque me salvator</span></p>
<p id="ecclesiastes-43-12"><span class="verse-num">43:12</span> <span class="verse-body">ego adnuntiavi et salvavi auditum feci et non fuit in vobis alienus vos testes mei dicit Dominus et ego Deus</span></p>
<p id="ecclesiastes-43-13"><span class="verse-num">43:13</span> <span class="verse-body">et ab initio ego ipse et non est qui de manu mea eruat operabor et quis avertet illud</span></p>
<p id="ecclesiastes-43-14"><span class="verse-num">43:14</span> <span class="verse-body">haec dicit Dominus redemptor vester Sanctus Israhel propter vos emisi Babylonem et detraxi vectes universos et Chaldeos in navibus suis gloriantes</span></p>
<p id="ecclesiastes-43-15"><span class="verse-num">43:15</span> <span class="verse-body">ego Dominus Sanctus vester creans Israhel Rex vester</span></p>
<p id="ecclesiastes-43-16"><span class="verse-num">43:16</span> <span class="verse-body">haec dicit Dominus qui dedit in mari viam et in aquis torrentibus semitam</span></p>
<p id="ecclesiastes-43-17"><span class="verse-num">43:17</span> <span class="verse-body">qui eduxit quadrigam et equum agmen et robustum simul obdormierunt nec resurgent contriti sunt quasi linum et extincti sunt</span></p>
<p id="ecclesiastes-43-18"><span class="verse-num">43:18</span> <span class="verse-body">ne memineritis priorum et antiqua ne intueamini</span></p>
<p id="ecclesiastes-43-19"><span class="verse-num">43:19</span> <span class="verse-body">ecce ego facio nova et nunc orientur utique cognoscetis ea ponam in deserto viam et in invio flumina</span></p>
<p id="ecclesiastes-43-20"><span class="verse-num">43:20</span> <span class="verse-body">glorificabit me bestia agri dracones et strutiones quia dedi in deserto aquas flumina in invio ut darem potum populo meo electo meo</span></p>
<p id="ecclesiastes-43-21"><span class="verse-num">43:21</span> <span class="verse-body">populum istum formavi mihi laudem meam narrabit</span></p>
<p id="ecclesiastes-43-22"><span class="verse-num">43:22</span> <span class="verse-body">non me invocasti Iacob nec laborasti in me Israhel</span></p>
<p id="ecclesiastes-43-23"><span class="verse-num">43:23</span> <span class="verse-body">non obtulisti mihi arietem holocausti tui et victimis tuis non glorificasti me non te servire feci in oblatione nec laborem tibi praebui in ture</span></p>
<p id="ecclesiastes-43-24"><span class="verse-num">43:24</span> <span class="verse-body">non emisti mihi argento calamum et adipe victimarum tuarum non inebriasti me verumtamen servire me fecisti in peccatis tuis praebuisti mihi laborem in iniquitatibus tuis</span></p>
<p id="ecclesiastes-43-25"><span class="verse-num">43:25</span> <span class="verse-body">ego sum ego sum ipse qui deleo iniquitates tuas propter me et peccatorum tuorum non recordabor</span></p>
<p id="ecclesiastes-43-26"><span class="verse-num">43:26</span> <span class="verse-body">reduc me in memoriam et iudicemur simul narra si quid habes ut iustificeris</span></p>
<p id="ecclesiastes-43-27"><span class="verse-num">43:27</span> <span class="verse-body">pater tuus primus peccavit et interpretes tui praevaricati sunt in me</span></p>
<p id="ecclesiastes-43-28"><span class="verse-num">43:28</span> <span class="verse-body">et contaminavi principes sanctos dedi ad internicionem Iacob et Israhel in blasphemiam __________________________________________________________________</span></p>
<h2 id="ecclesiastes-ch-44">Chapter 44</h2>
<p class="verses"><a href="#ecclesiastes-44-1">1</a> <a href="#ecclesiastes-44-2">2</a> <a href="#ecclesiastes-44-3">3</a> <a href="#ecclesiastes-44-4">4</a> <a href="#ecclesiastes-44-5">5</a> <a href="#ecclesiastes-44-6">6</a> <a href="#ecclesiastes-44-7">7</a> <a href="#ecclesiastes-44-8">8</a> <a href="#ecclesiastes-44-9">9</a> <a href="#ecclesiastes-44-10">10</a> <a href="#ecclesiastes-44-11">11</a> <a href="#ecclesiastes-44-12">12</a> <a href="#ecclesiastes-44-13">13</a> <a href="#ecclesiastes-44-14">14</a> <a href="#ecclesiastes-44-15">15</a> <a href="#ecclesiastes-44-16">16</a> <a href="#ecclesiastes-44-17">17</a> <a href="#ecclesiastes-44-18">18</a> <a href="#ecclesiastes-44-19">19</a> <a href="#ecclesiastes-44-20">20</a> <a href="#ecclesiastes-44-21">21</a> <a href="#ecclesiastes-44-22">22</a> <a href="#ecclesiastes-44-23">23</a> <a href="#ecclesiastes-44-24">24</a> <a href="#ecclesiastes-44-25">25</a> <a href="#ecclesiastes-44-26">26</a> <a href="#ecclesiastes-44-27">27</a> <a href="#ecclesiastes-44-28">28</a></p>
<p id="ecclesiastes-44-1"><span class="verse-num">44:1</span> <span class="verse-body">et nunc audi Iacob serve meus et Israhel quem elegi</span></p>
<p id="ecclesiastes-44-2"><span class="verse-num">44:2</span> <span class="verse-body">haec dicit Dominus faciens et formans te ab utero auxiliator tuus noli timere serve meus Iacob et Rectissime quem elegi</span></p>
<p id="ecclesiastes-44-3"><span class="verse-num">44:3</span> <span class="verse-body">effundam enim aquas super sitientem et fluenta super aridam effundam spiritum meum super semen tuum et benedictionem meam super stirpem tuam</span></p>
<p id="ecclesiastes-44-4"><span class="verse-num">44:4</span> <span class="verse-body">et germinabunt inter herbas quasi salices iuxta praeterfluentes aquas</span></p>
<p id="ecclesiastes-44-5"><span class="verse-num">44:5</span> <span class="verse-body">iste dicet Domini ego sum et ille vocabit in nomine Iacob et hic scribet manu sua Domino et in nomine Israhel adsimilabitur</span></p>
<p id="ecclesiastes-44-6"><span class="verse-num">44:6</span> <span class="verse-body">haec dicit Dominus rex Israhel et redemptor eius Dominus exercituum ego primus et ego novissimus et absque me non est deus</span></p>
<p id="ecclesiastes-44-7"><span class="verse-num">44:7</span> <span class="verse-body">quis similis mei vocet et adnuntiet et ordinem exponat mihi ex quo constitui populum antiquum ventura et quae futura sunt adnuntient eis</span></p>
<p id="ecclesiastes-44-8"><span class="verse-num">44:8</span> <span class="verse-body">nolite timere neque conturbemini ex tunc audire te feci et adnuntiavi vos estis testes mei numquid est deus absque me et formator quem ego non noverim</span></p>
<p id="ecclesiastes-44-9"><span class="verse-num">44:9</span> <span class="verse-body">plastae idoli omnes nihil sunt et amantissima eorum non proderunt eis ipsi sunt testes eorum quia non vident neque intellegunt ut confundantur</span></p>
<p id="ecclesiastes-44-10"><span class="verse-num">44:10</span> <span class="verse-body">quis formavit deum et sculptile conflavit ad nihil utile</span></p>
<p id="ecclesiastes-44-11"><span class="verse-num">44:11</span> <span class="verse-body">ecce omnes participes eius confundentur fabri enim sunt ex hominibus convenient omnes stabunt et pavebunt et confundentur simul</span></p>
<p id="ecclesiastes-44-12"><span class="verse-num">44:12</span> <span class="verse-body">faber ferrarius lima operatus est in prunis et in malleis formavit illud et operatus est in brachio fortitudinis suae esuriet et deficiet non bibet aquam et lassescet</span></p>
<p id="ecclesiastes-44-13"><span class="verse-num">44:13</span> <span class="verse-body">artifex lignarius extendit normam formavit illud in runcina fecit illud in angularibus et in circino tornavit illud et fecit imaginem viri quasi speciosum hominem habitantem in domo</span></p>
<p id="ecclesiastes-44-14"><span class="verse-num">44:14</span> <span class="verse-body">succidit cedros tulit ilicem et quercum quae steterat inter ligna saltus plantavit pinum quam pluvia nutrivit</span></p>
<p id="ecclesiastes-44-15"><span class="verse-num">44:15</span> <span class="verse-body">et facta est hominibus in focum sumpsit ex eis et calefactus est et succendit et coxit panes de reliquo autem operatus est deum et adoravit fecit sculptile et curvatus est ante illud</span></p>
<p id="ecclesiastes-44-16"><span class="verse-num">44:16</span> <span class="verse-body">medium eius conbusit igni et de medio eius carnes comedit coxit pulmentum et saturatus est et calefactus est et dixit va calefactus sum vidi focum</span></p>
<p id="ecclesiastes-44-17"><span class="verse-num">44:17</span> <span class="verse-body">reliquum autem eius deum fecit sculptile sibi curvatur ante illud et adorat illud et obsecrat dicens libera me quia deus meus es tu</span></p>
<p id="ecclesiastes-44-18"><span class="verse-num">44:18</span> <span class="verse-body">nescierunt neque intellexerunt lutati enim sunt ne videant oculi eorum et ne intellegant corde suo</span></p>
<p id="ecclesiastes-44-19"><span class="verse-num">44:19</span> <span class="verse-body">non recogitant in mente sua neque cognoscunt neque sentiunt ut dicant medietatem eius conbusi igne et coxi super carbones eius panes coxi carnes et comedi et de reliquo eius idolum faciam ante truncum ligni procidam</span></p>
<p id="ecclesiastes-44-20"><span class="verse-num">44:20</span> <span class="verse-body">pars eius cinis est cor insipiens adoravit illud et non liberabit animam suam neque dicet forte mendacium est in dextera mea</span></p>
<p id="ecclesiastes-44-21"><span class="verse-num">44:21</span> <span class="verse-body">memento horum Iacob et Israhel quoniam servus meus es tu formavi te servus meus es tu Israhel non oblivisceris mei</span></p>
<p id="ecclesiastes-44-22"><span class="verse-num">44:22</span> <span class="verse-body">delevi ut nubem iniquitates tuas et quasi nebulam peccata tua revertere ad me quoniam redemi te</span></p>
<p id="ecclesiastes-44-23"><span class="verse-num">44:23</span> <span class="verse-body">laudate caeli quoniam fecit Dominus iubilate extrema terrae resonate montes laudationem saltus et omne lignum eius quoniam redemit Dominus Iacob et Israhel gloriabitur</span></p>
<p id="ecclesiastes-44-24"><span class="verse-num">44:24</span> <span class="verse-body">haec dicit Dominus redemptor tuus et formator tuus ex utero ego sum Dominus faciens omnia extendens caelos solus stabiliens terram et nullus mecum</span></p>
<p id="ecclesiastes-44-25"><span class="verse-num">44:25</span> <span class="verse-body">irrita faciens signa divinorum et ariolos in furorem vertens convertens sapientes retrorsum et scientiam eorum stultam faciens</span></p>
<p id="ecclesiastes-44-26"><span class="verse-num">44:26</span> <span class="verse-body">suscitans verbum servi sui et consilium nuntiorum suorum conplens qui dico Hierusalem habitaberis et civitatibus Iuda aedificabimini et deserta eius suscitabo</span></p>
<p id="ecclesiastes-44-27"><span class="verse-num">44:27</span> <span class="verse-body">qui dico profundo desolare et flumina tua arefaciam</span></p>
<p id="ecclesiastes-44-28"><span class="verse-num">44:28</span> <span class="verse-body">qui dico Cyro pastor meus es et omnem voluntatem meam conplebis qui dico Hierusalem aedificaberis et templo fundaberis __________________________________________________________________</span></p>
<h2 id="ecclesiastes-ch-45">Chapter 45</h2>
<p class="verses"><a href="#ecclesiastes-45-1">1</a> <a href="#ecclesiastes-45-2">2</a> <a href="#ecclesiastes-45-3">3</a> <a href="#ecclesiastes-45-4">4</a> <a href="#ecclesiastes-45-5">5</a> <a href="#ecclesiastes-45-6">6</a> <a href="#ecclesiastes-45-7">7</a> <a href="#ecclesiastes-45-8">8</a> <a href="#ecclesiastes-45-9">9</a> <a href="#ecclesiastes-45-10">10</a> <a href="#ecclesiastes-45-11">11</a> <a href="#ecclesiastes-45-12">12</a> <a href="#ecclesiastes-45-13">13</a> <a href="#ecclesiastes-45-14">14</a> <a href="#ecclesiastes-45-15">15</a> <a href="#ecclesiastes-45-16">16</a> <a href="#ecclesiastes-45-17">17</a> <a href="#ecclesiastes-45-18">18</a> <a href="#ecclesiastes-45-19">19</a> <a href="#ecclesiastes-45-20">20</a> <a href="#ecclesiastes-45-21">21</a> <a href="#ecclesiastes-45-22">22</a> <a href="#ecclesiastes-45-23">23</a> <a href="#ecclesiastes-45-24">24</a> <a href="#ecclesiastes-45-25">25</a></p>
<p id="ecclesiastes-45-1"><span class="verse-num">45:1</span> <span class="verse-body">haec dicit Dominus christo meo Cyro cuius adprehendi dexteram ut subiciam ante faciem eius gentes et dorsa regum vertam et aperiam coram eo ianuas et portae non cludentur</span></p>
<p id="ecclesiastes-45-2"><span class="verse-num">45:2</span> <span class="verse-body">ego ante te ibo et gloriosos terrae humiliabo portas aereas conteram et vectes ferreos confringam</span></p>
<p id="ecclesiastes-45-3"><span class="verse-num">45:3</span> <span class="verse-body">et dabo tibi thesauros absconditos et arcana secretorum ut scias quia ego Dominus qui voco nomen tuum Deus Israhel</span></p>
<p id="ecclesiastes-45-4"><span class="verse-num">45:4</span> <span class="verse-body">propter servum meum Iacob et Israhel electum meum et vocavi te in nomine tuo adsimilavi te et non cognovisti me</span></p>
<p id="ecclesiastes-45-5"><span class="verse-num">45:5</span> <span class="verse-body">ego Dominus et non est amplius extra me non est deus accinxi te et non cognovisti me</span></p>
<p id="ecclesiastes-45-6"><span class="verse-num">45:6</span> <span class="verse-body">ut sciant hii qui ab ortu solis et qui ab occidente quoniam absque me non est ego Dominus et non est alter</span></p>
<p id="ecclesiastes-45-7"><span class="verse-num">45:7</span> <span class="verse-body">formans lucem et creans tenebras faciens pacem et creans malum ego Dominus faciens omnia haec</span></p>
<p id="ecclesiastes-45-8"><span class="verse-num">45:8</span> <span class="verse-body">rorate caeli desuper et nubes pluant iustum aperiatur terra et germinet salvatorem et iustitia oriatur simul ego Dominus creavi eum</span></p>
<p id="ecclesiastes-45-9"><span class="verse-num">45:9</span> <span class="verse-body">vae qui contradicit fictori suo testa de samiis terrae numquid dicet lutum figulo suo quid facis et opus tuum absque manibus est</span></p>
<p id="ecclesiastes-45-10"><span class="verse-num">45:10</span> <span class="verse-body">vae qui dicit patri quid generas et mulieri quid parturis</span></p>
<p id="ecclesiastes-45-11"><span class="verse-num">45:11</span> <span class="verse-body">haec dicit Dominus Sanctus Israhel plastes eius ventura interrogate me super filios meos et super opus manuum mearum mandastis mihi</span></p>
<p id="ecclesiastes-45-12"><span class="verse-num">45:12</span> <span class="verse-body">ego feci terram et hominem super eam creavi ego manus meae tetenderunt caelos et omni militiae eorum mandavi</span></p>
<p id="ecclesiastes-45-13"><span class="verse-num">45:13</span> <span class="verse-body">ego suscitavi eum ad iustitiam et omnes vias eius dirigam ipse aedificabit civitatem meam et captivitatem meam dimittet non in pretio neque in muneribus dicit Dominus Deus exercituum</span></p>
<p id="ecclesiastes-45-14"><span class="verse-num">45:14</span> <span class="verse-body">haec dicit Dominus labor Aegypti et negotiatio Aethiopiae et Sabaim viri sublimes ad te transibunt et tui erunt post te ambulabunt vincti manicis pergent et te adorabunt teque deprecabuntur tantum in te est Deus et non est absque te deus</span></p>
<p id="ecclesiastes-45-15"><span class="verse-num">45:15</span> <span class="verse-body">vere tu es Deus absconditus Deus Israhel salvator</span></p>
<p id="ecclesiastes-45-16"><span class="verse-num">45:16</span> <span class="verse-body">confusi sunt et erubuerunt omnes simul abierunt in confusione fabricatores errorum</span></p>
<p id="ecclesiastes-45-17"><span class="verse-num">45:17</span> <span class="verse-body">Israhel salvatus est in Domino salute aeterna non confundemini et non erubescetis usque in saeculum saeculi</span></p>
<p id="ecclesiastes-45-18"><span class="verse-num">45:18</span> <span class="verse-body">quia haec dicit Dominus creans caelos ipse Deus formans terram et faciens eam ipse plastes eius non in vanum creavit eam ut habitetur formavit eam ego Dominus et non est alius</span></p>
<p id="ecclesiastes-45-19"><span class="verse-num">45:19</span> <span class="verse-body">non in abscondito locutus sum in loco terrae tenebroso non dixi semini Iacob frustra quaerite me ego Dominus loquens iustitiam adnuntians recta</span></p>
<p id="ecclesiastes-45-20"><span class="verse-num">45:20</span> <span class="verse-body">congregamini et venite et accedite simul qui salvati estis ex gentibus nescierunt qui levant lignum sculpturae suae et rogant deum non salvantem</span></p>
<p id="ecclesiastes-45-21"><span class="verse-num">45:21</span> <span class="verse-body">adnuntiate et venite et consiliamini simul quis auditum fecit hoc ab initio ex tunc praedixit illud numquid non ego Dominus et non est ultra Deus absque me Deus iustus et salvans non est praeter me</span></p>
<p id="ecclesiastes-45-22"><span class="verse-num">45:22</span> <span class="verse-body">convertimini ad me et salvi eritis omnes fines terrae quia ego Deus et non est alius</span></p>
<p id="ecclesiastes-45-23"><span class="verse-num">45:23</span> <span class="verse-body">in memet ipso iuravi egredietur de ore meo iustitiae verbum et non revertetur quia mihi curvabunt omnia genu et iurabit omnis lingua</span></p>
<p id="ecclesiastes-45-24"><span class="verse-num">45:24</span> <span class="verse-body">ergo in Domino dicet meae sunt iustitiae et imperium ad eum venient et confundentur omnes qui repugnant ei</span></p>
<p id="ecclesiastes-45-25"><span class="verse-num">45:25</span> <span class="verse-body">in Domino iustificabitur et laudabitur omne semen Israhel __________________________________________________________________</span></p>
<h2 id="ecclesiastes-ch-46">Chapter 46</h2>
<p class="verses"><a href="#ecclesiastes-46-1">1</a> <a href="#ecclesiastes-46-2">2</a> <a href="#ecclesiastes-46-3">3</a> <a href="#ecclesiastes-46-4">4</a> <a href="#ecclesiastes-46-5">5</a> <a href="#ecclesiastes-46-6">6</a> <a href="#ecclesiastes-46-7">7</a> <a href="#ecclesiastes-46-8">8</a> <a href="#ecclesiastes-46-9">9</a> <a href="#ecclesiastes-46-10">10</a> <a href="#ecclesiastes-46-11">11</a> <a href="#ecclesiastes-46-12">12</a> <a href="#ecclesiastes-46-13">13</a></p>
<p id="ecclesiastes-46-1"><span class="verse-num">46:1</span> <span class="verse-body">conflatus est Bel contritus est Nabo facta sunt simulacra eorum bestiis et iumentis onera vestra gravi pondere usque ad lassitudinem</span></p>
<p id="ecclesiastes-46-2"><span class="verse-num">46:2</span> <span class="verse-body">contabuerunt et contrita sunt simul non potuerunt salvare portantem et anima eorum in captivitatem ibit</span></p>
<p id="ecclesiastes-46-3"><span class="verse-num">46:3</span> <span class="verse-body">audite me domus Iacob et omne residuum domus Israhel qui portamini a meo utero qui gestamini a mea vulva</span></p>
<p id="ecclesiastes-46-4"><span class="verse-num">46:4</span> <span class="verse-body">usque ad senectam ego ipse et usque ad canos ego portabo ego feci et ego feram et ego portabo et salvabo</span></p>
<p id="ecclesiastes-46-5"><span class="verse-num">46:5</span> <span class="verse-body">cui adsimilastis me et adaequastis et conparastis me et fecistis similem</span></p>
<p id="ecclesiastes-46-6"><span class="verse-num">46:6</span> <span class="verse-body">qui confertis aurum de sacculo et argentum statera ponderatis conducentes aurificem ut faciat deum et procidunt et adorant</span></p>
<p id="ecclesiastes-46-7"><span class="verse-num">46:7</span> <span class="verse-body">portant illud in umeris gestantes et ponentes in loco suo et stabit ac de loco suo non movebitur sed et cum clamaverint ad eum non audiet de tribulatione non salvabit eos</span></p>
<p id="ecclesiastes-46-8"><span class="verse-num">46:8</span> <span class="verse-body">mementote istud et fundamini redite praevaricatores ad cor</span></p>
<p id="ecclesiastes-46-9"><span class="verse-num">46:9</span> <span class="verse-body">recordamini prioris saeculi quoniam ego sum Deus et non est ultra Deus nec est similis mei</span></p>
<p id="ecclesiastes-46-10"><span class="verse-num">46:10</span> <span class="verse-body">adnuntians ab exordio novissimum et ab initio quae necdum facta sunt dicens consilium meum stabit et omnis voluntas mea fiet</span></p>
<p id="ecclesiastes-46-11"><span class="verse-num">46:11</span> <span class="verse-body">vocans ab oriente avem et de terra longinqua virum voluntatis meae et locutus sum et adducam illud creavi et faciam illud</span></p>
<p id="ecclesiastes-46-12"><span class="verse-num">46:12</span> <span class="verse-body">audite me duro corde qui longe estis a iustitia</span></p>
<p id="ecclesiastes-46-13"><span class="verse-num">46:13</span> <span class="verse-body">prope feci iustitiam meam non elongabitur et salus mea non morabitur dabo in Sion salutem et Israheli gloriam meam __________________________________________________________________</span></p>
<h2 id="ecclesiastes-ch-47">Chapter 47</h2>
<p class="verses"><a href="#ecclesiastes-47-1">1</a> <a href="#ecclesiastes-47-2">2</a> <a href="#ecclesiastes-47-3">3</a> <a href="#ecclesiastes-47-4">4</a> <a href="#ecclesiastes-47-5">5</a> <a href="#ecclesiastes-47-6">6</a> <a href="#ecclesiastes-47-7">7</a> <a href="#ecclesiastes-47-8">8</a> <a href="#ecclesiastes-47-9">9</a> <a href="#ecclesiastes-47-10">10</a> <a href="#ecclesiastes-47-11">11</a> <a href="#ecclesiastes-47-12">12</a> <a href="#ecclesiastes-47-13">13</a> <a href="#ecclesiastes-47-14">14</a> <a href="#ecclesiastes-47-15">15</a></p>
<p id="ecclesiastes-47-1"><span class="verse-num">47:1</span> <span class="verse-body">descende sede in pulverem virgo filia Babylon sede in terra non est solium filiae Chaldeorum quia ultra non vocaberis mollis et tenera</span></p>
<p id="ecclesiastes-47-2"><span class="verse-num">47:2</span> <span class="verse-body">tolle molam et mole farinam denuda turpitudinem tuam discoperi umerum revela crus transi flumina</span></p>
<p id="ecclesiastes-47-3"><span class="verse-num">47:3</span> <span class="verse-body">revelabitur ignominia tua et videbitur obprobrium tuum ultionem capiam et non resistet mihi homo</span></p>
<p id="ecclesiastes-47-4"><span class="verse-num">47:4</span> <span class="verse-body">redemptor noster Dominus exercituum nomen illius Sanctus Israhel</span></p>
<p id="ecclesiastes-47-5"><span class="verse-num">47:5</span> <span class="verse-body">sede tace et intra in tenebras filia Chaldeorum quia non vocaberis ultra domina regnorum</span></p>
<p id="ecclesiastes-47-6"><span class="verse-num">47:6</span> <span class="verse-body">iratus sum super populum meum contaminavi hereditatem meam et dedi eos in manu tua non posuisti eis misericordias super senem adgravasti iugum tuum valde</span></p>
<p id="ecclesiastes-47-7"><span class="verse-num">47:7</span> <span class="verse-body">et dixisti in sempiternum ero domina non posuisti haec super cor tuum neque recordata es novissimi tui</span></p>
<p id="ecclesiastes-47-8"><span class="verse-num">47:8</span> <span class="verse-body">et nunc audi haec delicata et habitans confidenter quae dicis in corde tuo ego sum et non est praeter me amplius non sedebo vidua et ignorabo sterilitatem</span></p>
<p id="ecclesiastes-47-9"><span class="verse-num">47:9</span> <span class="verse-body">venient tibi duo haec subito in die una sterilitas et viduitas universa venerunt super te propter multitudinem maleficiorum tuorum et propter duritiam incantatorum tuorum vehementem</span></p>
<p id="ecclesiastes-47-10"><span class="verse-num">47:10</span> <span class="verse-body">et fiduciam habuisti in malitia tua et dixisti non est qui videat me sapientia tua et scientia tua haec decepit te et dixisti in corde tuo ego sum et praeter me non est altera</span></p>
<p id="ecclesiastes-47-11"><span class="verse-num">47:11</span> <span class="verse-body">veniet super te malum et nescies ortum eius et inruet super te calamitas quam non poteris expiare veniet super te repente miseria quam nescies</span></p>
<p id="ecclesiastes-47-12"><span class="verse-num">47:12</span> <span class="verse-body">sta cum incantatoribus tuis et cum multitudine maleficiorum tuorum in quibus laborasti ab adulescentia tua si forte quid prosit tibi aut si possis fieri fortior</span></p>
<p id="ecclesiastes-47-13"><span class="verse-num">47:13</span> <span class="verse-body">defecisti in multitudine consiliorum tuorum stent et salvent te augures caeli qui contemplabantur sidera et supputabant menses ut ex eis adnuntiarent ventura tibi</span></p>
<p id="ecclesiastes-47-14"><span class="verse-num">47:14</span> <span class="verse-body">ecce facti sunt quasi stipula ignis conbusit eos non liberabunt animam suam de manu flammae non sunt prunae quibus calefiant nec focus ut sedeant ad eum</span></p>
<p id="ecclesiastes-47-15"><span class="verse-num">47:15</span> <span class="verse-body">sic facta sunt tibi in quibuscumque laboraveras negotiatores tui ab adulescentia tua unusquisque in via sua erraverunt non est qui salvet te __________________________________________________________________</span></p>
<h2 id="ecclesiastes-ch-48">Chapter 48</h2>
<p class="verses"><a href="#ecclesiastes-48-1">1</a> <a href="#ecclesiastes-48-2">2</a> <a href="#ecclesiastes-48-3">3</a> <a href="#ecclesiastes-48-4">4</a> <a href="#ecclesiastes-48-5">5</a> <a href="#ecclesiastes-48-6">6</a> <a href="#ecclesiastes-48-7">7</a> <a href="#ecclesiastes-48-8">8</a> <a href="#ecclesiastes-48-9">9</a> <a href="#ecclesiastes-48-10">10</a> <a href="#ecclesiastes-48-11">11</a> <a href="#ecclesiastes-48-12">12</a> <a href="#ecclesiastes-48-13">13</a> <a href="#ecclesiastes-48-14">14</a> <a href="#ecclesiastes-48-15">15</a> <a href="#ecclesiastes-48-16">16</a> <a href="#ecclesiastes-48-17">17</a> <a href="#ecclesiastes-48-18">18</a> <a href="#ecclesiastes-48-19">19</a> <a href="#ecclesiastes-48-20">20</a> <a href="#ecclesiastes-48-21">21</a> <a href="#ecclesiastes-48-22">22</a></p>
<p id="ecclesiastes-48-1"><span class="verse-num">48:1</span> <span class="verse-body">audite hoc domus Iacob qui vocamini nomine Israhel et de aquis Iuda existis qui iuratis in nomine Domini et Dei Israhel recordamini non in veritate neque in iustitia</span></p>
<p id="ecclesiastes-48-2"><span class="verse-num">48:2</span> <span class="verse-body">de civitate enim sancta vocati sunt et super Deum Israhel constabiliti sunt Dominus exercituum nomen eius</span></p>
<p id="ecclesiastes-48-3"><span class="verse-num">48:3</span> <span class="verse-body">priora ex tunc adnuntiavi et ex ore meo exierunt et audita feci ea repente operatus sum et venerunt</span></p>
<p id="ecclesiastes-48-4"><span class="verse-num">48:4</span> <span class="verse-body">scivi enim quia durus es tu et nervus ferreus cervix tua et frons tua aerea</span></p>
<p id="ecclesiastes-48-5"><span class="verse-num">48:5</span> <span class="verse-body">praedixi tibi ex tunc antequam venirent indicavi tibi ne forte diceres idola mea fecerunt haec et sculptilia mea et conflatilia mandaverunt ista</span></p>
<p id="ecclesiastes-48-6"><span class="verse-num">48:6</span> <span class="verse-body">quae audisti vide omnia vos autem non adnuntiastis audita feci tibi nova ex nunc et conservata quae nescis</span></p>
<p id="ecclesiastes-48-7"><span class="verse-num">48:7</span> <span class="verse-body">nunc creata sunt et non ex tunc et ante diem et non audisti ea ne forte dicas ecce cognovi ea</span></p>
<p id="ecclesiastes-48-8"><span class="verse-num">48:8</span> <span class="verse-body">neque audisti neque cognovisti neque ex tunc aperta est auris tua scio enim quia praevaricans praevaricabis et transgressorem ex ventre vocavi te</span></p>
<p id="ecclesiastes-48-9"><span class="verse-num">48:9</span> <span class="verse-body">propter nomen meum longe faciam furorem meum et laude mea infrenabo te ne intereas</span></p>
<p id="ecclesiastes-48-10"><span class="verse-num">48:10</span> <span class="verse-body">ecce excoxi te sed non quasi argentum elegi te in camino paupertatis</span></p>
<p id="ecclesiastes-48-11"><span class="verse-num">48:11</span> <span class="verse-body">propter me propter me faciam ut non blasphemer et gloriam meam alteri non dabo</span></p>
<p id="ecclesiastes-48-12"><span class="verse-num">48:12</span> <span class="verse-body">audi me Iacob et Israhel quem ego voco ego ipse ego primus et ego novissimus</span></p>
<p id="ecclesiastes-48-13"><span class="verse-num">48:13</span> <span class="verse-body">manus quoque mea fundavit terram et dextera mea mensa est caelos ego vocabo eos et stabunt simul</span></p>
<p id="ecclesiastes-48-14"><span class="verse-num">48:14</span> <span class="verse-body">congregamini omnes vos et audite quis de eis adnuntiavit haec Dominus dilexit eum faciet voluntatem suam in Babylone et brachium suum in Chaldeis</span></p>
<p id="ecclesiastes-48-15"><span class="verse-num">48:15</span> <span class="verse-body">ego ego locutus sum et vocavi eum adduxi eum et directa est via eius</span></p>
<p id="ecclesiastes-48-16"><span class="verse-num">48:16</span> <span class="verse-body">accedite ad me et audite hoc non a principio in abscondito locutus sum ex tempore antequam fieret ibi eram et nunc Dominus Deus misit me et spiritus eius</span></p>
<p id="ecclesiastes-48-17"><span class="verse-num">48:17</span> <span class="verse-body">haec dicit Dominus redemptor tuus Sanctus Israhel ego Dominus Deus tuus docens te utilia gubernans te in via qua ambulas</span></p>
<p id="ecclesiastes-48-18"><span class="verse-num">48:18</span> <span class="verse-body">utinam adtendisses mandata mea facta fuisset sicut flumen pax tua et iustitia tua sicut gurgites maris</span></p>
<p id="ecclesiastes-48-19"><span class="verse-num">48:19</span> <span class="verse-body">et fuisset quasi harena semen tuum et stirps uteri tui ut lapilli eius non interisset et non fuisset adtritum nomen eius a facie mea</span></p>
<p id="ecclesiastes-48-20"><span class="verse-num">48:20</span> <span class="verse-body">egredimini de Babylone fugite a Chaldeis in voce exultationis adnuntiate auditum facite hoc efferte illud usque ad extrema terrae dicite redemit Dominus servum suum Iacob</span></p>
<p id="ecclesiastes-48-21"><span class="verse-num">48:21</span> <span class="verse-body">non sitierunt in deserto cum educeret eos aquam de petra produxit eis et scidit petram et fluxerunt aquae</span></p>
<p id="ecclesiastes-48-22"><span class="verse-num">48:22</span> <span class="verse-body">non est pax dicit Dominus impiis __________________________________________________________________</span></p>
<h2 id="ecclesiastes-ch-49">Chapter 49</h2>
<p class="verses"><a href="#ecclesiastes-49-1">1</a> <a href="#ecclesiastes-49-2">2</a> <a href="#ecclesiastes-49-3">3</a> <a href="#ecclesiastes-49-4">4</a> <a href="#ecclesiastes-49-5">5</a> <a href="#ecclesiastes-49-6">6</a> <a href="#ecclesiastes-49-7">7</a> <a href="#ecclesiastes-49-8">8</a> <a href="#ecclesiastes-49-9">9</a> <a href="#ecclesiastes-49-10">10</a> <a href="#ecclesiastes-49-11">11</a> <a href="#ecclesiastes-49-12">12</a> <a href="#ecclesiastes-49-13">13</a> <a href="#ecclesiastes-49-14">14</a> <a href="#ecclesiastes-49-15">15</a> <a href="#ecclesiastes-49-16">16</a> <a href="#ecclesiastes-49-17">17</a> <a href="#ecclesiastes-49-18">18</a> <a href="#ecclesiastes-49-19">19</a> <a href="#ecclesiastes-49-20">20</a> <a href="#ecclesiastes-49-21">21</a> <a href="#ecclesiastes-49-22">22</a> <a href="#ecclesiastes-49-23">23</a> <a href="#ecclesiastes-49-24">24</a> <a href="#ecclesiastes-49-25">25</a> <a href="#ecclesiastes-49-26">26</a></p>
<p id="ecclesiastes-49-1"><span class="verse-num">49:1</span> <span class="verse-body">audite insulae et adtendite populi de longe Dominus ab utero vocavit me de ventre matris meae recordatus est nominis mei</span></p>
<p id="ecclesiastes-49-2"><span class="verse-num">49:2</span> <span class="verse-body">et posuit os meum quasi gladium acutum in umbra manus suae protexit me et posuit me sicut sagittam electam in faretra sua abscondit me</span></p>
<p id="ecclesiastes-49-3"><span class="verse-num">49:3</span> <span class="verse-body">et dixit mihi servus meus es tu Israhel quia in te gloriabor</span></p>
<p id="ecclesiastes-49-4"><span class="verse-num">49:4</span> <span class="verse-body">et ego dixi in vacuum laboravi sine causa et vane fortitudinem meam consumpsi ergo iudicium meum cum Domino et opus meum cum Deo meo</span></p>
<p id="ecclesiastes-49-5"><span class="verse-num">49:5</span> <span class="verse-body">et nunc dicit Dominus formans me ex utero servum sibi ut reducam Iacob ad eum et Israhel non congregabitur et glorificatus sum in oculis Domini et Deus meus factus est fortitudo mea</span></p>
<p id="ecclesiastes-49-6"><span class="verse-num">49:6</span> <span class="verse-body">et dixit parum est ut sis mihi servus ad suscitandas tribus Iacob et feces Israhel convertendas dedi te in lucem gentium ut sis salus mea usque ad extremum terrae</span></p>
<p id="ecclesiastes-49-7"><span class="verse-num">49:7</span> <span class="verse-body">haec dicit Dominus redemptor Israhel Sanctus eius ad contemptibilem animam ad abominatam gentem ad servum dominorum reges videbunt et consurgent principes et adorabunt propter Dominum quia fidelis est et Sanctum Israhel qui elegit te</span></p>
<p id="ecclesiastes-49-8"><span class="verse-num">49:8</span> <span class="verse-body">haec dicit Dominus in tempore placito exaudivi te et in die salutis auxiliatus sum tui et servavi te et dedi te in foedus populi ut suscitares terram et possideres hereditates dissipatas</span></p>
<p id="ecclesiastes-49-9"><span class="verse-num">49:9</span> <span class="verse-body">ut diceres his qui vincti sunt exite et his qui in tenebris revelamini super vias pascentur et in omnibus planis pascua eorum</span></p>
<p id="ecclesiastes-49-10"><span class="verse-num">49:10</span> <span class="verse-body">non esurient neque sitient et non percutiet eos aestus et sol quia miserator eorum reget eos et ad fontes aquarum portabit eos</span></p>
<p id="ecclesiastes-49-11"><span class="verse-num">49:11</span> <span class="verse-body">et ponam omnes montes meos in viam et semitae meae exaltabuntur</span></p>
<p id="ecclesiastes-49-12"><span class="verse-num">49:12</span> <span class="verse-body">ecce isti de longe venient et ecce illi ab aquilone et mari et isti de terra australi</span></p>
<p id="ecclesiastes-49-13"><span class="verse-num">49:13</span> <span class="verse-body">laudate caeli et exulta terra iubilate montes laudem quia consolatus est Dominus populum suum et pauperum suorum miserebitur</span></p>
<p id="ecclesiastes-49-14"><span class="verse-num">49:14</span> <span class="verse-body">et dixit Sion dereliquit me Dominus et Dominus oblitus est mei</span></p>
<p id="ecclesiastes-49-15"><span class="verse-num">49:15</span> <span class="verse-body">numquid oblivisci potest mulier infantem suum ut non misereatur filio uteri sui et si illa oblita fuerit ego tamen non obliviscar tui</span></p>
<p id="ecclesiastes-49-16"><span class="verse-num">49:16</span> <span class="verse-body">ecce in manibus meis descripsi te muri tui coram oculis meis semper</span></p>
<p id="ecclesiastes-49-17"><span class="verse-num">49:17</span> <span class="verse-body">venerunt structores tui destruentes te et dissipantes a te exibunt</span></p>
<p id="ecclesiastes-49-18"><span class="verse-num">49:18</span> <span class="verse-body">leva in circuitu oculos tuos et vide omnes isti congregati sunt venerunt tibi vivo ego dicit Dominus quia omnibus his velut ornamento vestieris et circumdabis tibi eos quasi sponsa</span></p>
<p id="ecclesiastes-49-19"><span class="verse-num">49:19</span> <span class="verse-body">quia deserta tua et solitudines tuae et terra ruinae tuae nunc angusta erunt prae habitatoribus et longe fugabuntur qui absorbebant te</span></p>
<p id="ecclesiastes-49-20"><span class="verse-num">49:20</span> <span class="verse-body">adhuc dicent in auribus tuis filii sterilitatis tuae angustus mihi est locus fac spatium mihi ut habitem</span></p>
<p id="ecclesiastes-49-21"><span class="verse-num">49:21</span> <span class="verse-body">et dices in corde tuo quis genuit mihi istos ego sterilis et non pariens transmigrata et captiva et istos quis enutrivit ego destituta et sola et isti ubi hic erant</span></p>
<p id="ecclesiastes-49-22"><span class="verse-num">49:22</span> <span class="verse-body">haec dicit Dominus Deus ecce levo ad gentes manum meam et ad populos exaltabo signum meum et adferent filios tuos in ulnis et filias tuas super umeros portabunt</span></p>
<p id="ecclesiastes-49-23"><span class="verse-num">49:23</span> <span class="verse-body">et erunt reges nutricii tui et reginae nutrices tuae vultu in terra dimisso adorabunt te et pulverem pedum tuorum lingent et scies quia ego Dominus super quo non confundentur qui expectant eum</span></p>
<p id="ecclesiastes-49-24"><span class="verse-num">49:24</span> <span class="verse-body">numquid tolletur a forte praeda aut quod captum fuerit a robusto salvum esse poterit</span></p>
<p id="ecclesiastes-49-25"><span class="verse-num">49:25</span> <span class="verse-body">quia haec dicit Dominus equidem et captivitas a forte tolletur et quod ablatum fuerit a robusto salvabitur eos vero qui iudicaverunt te ego iudicabo et filios tuos ego salvabo</span></p>
<p id="ecclesiastes-49-26"><span class="verse-num">49:26</span> <span class="verse-body">et cibabo hostes tuos carnibus suis et quasi musto sanguine suo inebriabuntur et sciet omnis caro quia ego Dominus salvans te et redemptor tuus Fortis Iacob __________________________________________________________________</span></p>
<h2 id="ecclesiastes-ch-50">Chapter 50</h2>
<p class="verses"><a href="#ecclesiastes-50-1">1</a> <a href="#ecclesiastes-50-2">2</a> <a href="#ecclesiastes-50-3">3</a> <a href="#ecclesiastes-50-4">4</a> <a href="#ecclesiastes-50-5">5</a> <a href="#ecclesiastes-50-6">6</a> <a href="#ecclesiastes-50-7">7</a> <a href="#ecclesiastes-50-8">8</a> <a href="#ecclesiastes-50-9">9</a> <a href="#ecclesiastes-50-10">10</a> <a href="#ecclesiastes-50-11">11</a></p>
<p id="ecclesiastes-50-1"><span class="verse-num">50:1</span> <span class="verse-body">haec dicit Dominus quis est hic liber repudii matris vestrae quo dimisi eam aut quis est creditor meus cui vendidi vos ecce in iniquitatibus vestris venditi estis et in sceleribus vestris dimisi matrem vestram</span></p>
<p id="ecclesiastes-50-2"><span class="verse-num">50:2</span> <span class="verse-body">quia veni et non erat vir vocavi et non erat qui audiret numquid adbreviata et parvula facta est manus mea ut non possim redimere aut non est in me virtus ad liberandum ecce in increpatione mea desertum faciam mare ponam flumina in siccum conputrescent pisces sine aqua et morientur in siti</span></p>
<p id="ecclesiastes-50-3"><span class="verse-num">50:3</span> <span class="verse-body">induam caelos tenebris et saccum ponam operimentum eorum</span></p>
<p id="ecclesiastes-50-4"><span class="verse-num">50:4</span> <span class="verse-body">Dominus dedit mihi linguam eruditam ut sciam sustentare eum qui lassus est verbo erigit mane mane erigit mihi aurem ut audiam quasi magistrum</span></p>
<p id="ecclesiastes-50-5"><span class="verse-num">50:5</span> <span class="verse-body">Dominus Deus aperuit mihi aurem ego autem non contradico retrorsum non abii</span></p>
<p id="ecclesiastes-50-6"><span class="verse-num">50:6</span> <span class="verse-body">corpus meum dedi percutientibus et genas meas vellentibus faciem meam non averti ab increpantibus et conspuentibus</span></p>
<p id="ecclesiastes-50-7"><span class="verse-num">50:7</span> <span class="verse-body">Dominus Deus auxiliator meus ideo non sum confusus ideo posui faciem meam ut petram durissimam et scio quoniam non confundar</span></p>
<p id="ecclesiastes-50-8"><span class="verse-num">50:8</span> <span class="verse-body">iuxta est qui iustificat me quis contradicet mihi stemus simul quis est adversarius meus accedat ad me</span></p>
<p id="ecclesiastes-50-9"><span class="verse-num">50:9</span> <span class="verse-body">ecce Dominus Deus auxiliator meus quis est qui condemnet me ecce omnes quasi vestimentum conterentur tinea comedet eos</span></p>
<p id="ecclesiastes-50-10"><span class="verse-num">50:10</span> <span class="verse-body">quis ex vobis timens Dominum audiens vocem servi sui qui ambulavit in tenebris et non est lumen ei speret in nomine Domini et innitatur super Deum suum</span></p>
<p id="ecclesiastes-50-11"><span class="verse-num">50:11</span> <span class="verse-body">ecce omnes vos accendentes ignem accincti flammis ambulate in lumine ignis vestri et in flammis quas succendistis de manu mea factum est hoc vobis in doloribus dormietis __________________________________________________________________</span></p>
<h2 id="ecclesiastes-ch-51">Chapter 51</h2>
<p class="verses"><a href="#ecclesiastes-51-1">1</a> <a href="#ecclesiastes-51-2">2</a> <a href="#ecclesiastes-51-3">3</a> <a href="#ecclesiastes-51-4">4</a> <a href="#ecclesiastes-51-5">5</a> <a href="#ecclesiastes-51-6">6</a> <a href="#ecclesiastes-51-7">7</a> <a href="#ecclesiastes-51-8">8</a> <a href="#ecclesiastes-51-9">9</a> <a href="#ecclesiastes-51-10">10</a> <a href="#ecclesiastes-51-11">11</a> <a href="#ecclesiastes-51-12">12</a> <a href="#ecclesiastes-51-13">13</a> <a href="#ecclesiastes-51-14">14</a> <a href="#ecclesiastes-51-15">15</a> <a href="#ecclesiastes-51-16">16</a> <a href="#ecclesiastes-51-17">17</a> <a href="#ecclesiastes-51-18">18</a> <a href="#ecclesiastes-51-19">19</a> <a href="#ecclesiastes-51-20">20</a> <a href="#ecclesiastes-51-21">21</a> <a href="#ecclesiastes-51-22">22</a> <a href="#ecclesiastes-51-23">23</a></p>
<p id="ecclesiastes-51-1"><span class="verse-num">51:1</span> <span class="verse-body">audite me qui sequimini quod iustum est et quaeritis Dominum adtendite ad petram unde excisi estis et ad cavernam laci de qua praecisi estis</span></p>
<p id="ecclesiastes-51-2"><span class="verse-num">51:2</span> <span class="verse-body">adtendite ad Abraham patrem vestrum et ad Sarram quae peperit vos quia unum vocavi eum et benedixi ei et multiplicavi eum</span></p>
<p id="ecclesiastes-51-3"><span class="verse-num">51:3</span> <span class="verse-body">consolabitur ergo Dominus et Sion consolabitur omnes ruinas eius et ponet desertum eius quasi delicias et solitudinem eius quasi hortum Domini gaudium et laetitia invenietur in ea gratiarum actio et vox laudis</span></p>
<p id="ecclesiastes-51-4"><span class="verse-num">51:4</span> <span class="verse-body">adtendite ad me populus meus et tribus mea me audite quia lex a me exiet et iudicium meum in lucem populorum requiescet</span></p>
<p id="ecclesiastes-51-5"><span class="verse-num">51:5</span> <span class="verse-body">prope est iustus meus egressus est salvator meus et brachia mea populos iudicabunt me insulae expectabunt et brachium meum sustinebunt</span></p>
<p id="ecclesiastes-51-6"><span class="verse-num">51:6</span> <span class="verse-body">levate in caelum oculos vestros et videte sub terra deorsum quia caeli sicut fumus liquescent et terra sicut vestimentum adteretur et habitatores eius sicut haec interibunt salus autem mea in sempiternum erit et iustitia mea non deficiet</span></p>
<p id="ecclesiastes-51-7"><span class="verse-num">51:7</span> <span class="verse-body">audite me qui scitis iustum populus lex mea in corde eorum nolite timere obprobrium hominum et blasphemias eorum ne metuatis</span></p>
<p id="ecclesiastes-51-8"><span class="verse-num">51:8</span> <span class="verse-body">sicut enim vestimentum sic comedet eos vermis et sicut lanam sic devorabit eos tinea salus autem mea in sempiternum erit et iustitia mea in generationes generationum</span></p>
<p id="ecclesiastes-51-9"><span class="verse-num">51:9</span> <span class="verse-body">consurge consurge induere fortitudinem brachium Domini consurge sicut in diebus antiquis in generationibus saeculorum numquid non tu percussisti superbum vulnerasti draconem</span></p>
<p id="ecclesiastes-51-10"><span class="verse-num">51:10</span> <span class="verse-body">numquid non tu siccasti mare aquam abyssi vehementis qui posuisti profundum maris viam ut transirent liberati</span></p>
<p id="ecclesiastes-51-11"><span class="verse-num">51:11</span> <span class="verse-body">et nunc qui redempti sunt a Domino revertentur et venient in Sion laudantes et laetitia sempiterna super capita eorum gaudium et laetitiam tenebunt fugiet dolor et gemitus</span></p>
<p id="ecclesiastes-51-12"><span class="verse-num">51:12</span> <span class="verse-body">ego ego ipse consolabor vos quis tu ut timeres ab homine mortali et a filio hominis qui quasi faenum ita arescet</span></p>
<p id="ecclesiastes-51-13"><span class="verse-num">51:13</span> <span class="verse-body">et oblitus es Domini factoris tui qui tetendit caelos et fundavit terram et formidasti iugiter tota die a facie furoris eius qui te tribulabat et paraverat ad perdendum ubi nunc est furor tribulantis</span></p>
<p id="ecclesiastes-51-14"><span class="verse-num">51:14</span> <span class="verse-body">cito veniet gradiens ad aperiendum et non interficiet usque ad internicionem nec deficiet panis eius</span></p>
<p id="ecclesiastes-51-15"><span class="verse-num">51:15</span> <span class="verse-body">ego autem sum Dominus Deus tuus qui conturbo mare et intumescunt fluctus eius Dominus exercituum nomen meum</span></p>
<p id="ecclesiastes-51-16"><span class="verse-num">51:16</span> <span class="verse-body">posui verba mea in ore tuo et in umbra manus meae protexi te ut plantes caelos et fundes terram et dicas ad Sion populus meus es tu</span></p>
<p id="ecclesiastes-51-17"><span class="verse-num">51:17</span> <span class="verse-body">elevare elevare consurge Hierusalem quae bibisti de manu Domini calicem irae eius usque ad fundum calicis soporis bibisti et epotasti usque ad feces</span></p>
<p id="ecclesiastes-51-18"><span class="verse-num">51:18</span> <span class="verse-body">non est qui sustentet eam ex omnibus filiis quos genuit et non est qui adprehendat manum eius ex omnibus filiis quos enutrivit</span></p>
<p id="ecclesiastes-51-19"><span class="verse-num">51:19</span> <span class="verse-body">duo sunt quae occurrerunt tibi quis contristabitur super te vastitas et contritio et fames et gladius quis consolabitur te</span></p>
<p id="ecclesiastes-51-20"><span class="verse-num">51:20</span> <span class="verse-body">filii tui proiecti sunt dormierunt in capite omnium viarum sicut bestia inlaqueata pleni indignatione Domini increpatione Dei tui</span></p>
<p id="ecclesiastes-51-21"><span class="verse-num">51:21</span> <span class="verse-body">idcirco audi hoc paupercula et ebria non a vino</span></p>
<p id="ecclesiastes-51-22"><span class="verse-num">51:22</span> <span class="verse-body">haec dicit Dominator tuus Dominus et Deus tuus qui pugnavit pro populo suo ecce tuli de manu tua calicem soporis fundum calicis indignationis meae non adicies ut bibas illud ultra</span></p>
<p id="ecclesiastes-51-23"><span class="verse-num">51:23</span> <span class="verse-body">et ponam illud in manu eorum qui te humiliaverunt et dixerunt animae tuae incurvare ut transeamus et posuisti ut terram corpus tuum et quasi viam transeuntibus __________________________________________________________________</span></p>
<h2 id="ecclesiastes-ch-52">Chapter 52</h2>
<p class="verses"><a href="#ecclesiastes-52-1">1</a> <a href="#ecclesiastes-52-2">2</a> <a href="#ecclesiastes-52-3">3</a> <a href="#ecclesiastes-52-4">4</a> <a href="#ecclesiastes-52-5">5</a> <a href="#ecclesiastes-52-6">6</a> <a href="#ecclesiastes-52-7">7</a> <a href="#ecclesiastes-52-8">8</a> <a href="#ecclesiastes-52-9">9</a> <a href="#ecclesiastes-52-10">10</a> <a href="#ecclesiastes-52-11">11</a> <a href="#ecclesiastes-52-12">12</a> <a href="#ecclesiastes-52-13">13</a> <a href="#ecclesiastes-52-14">14</a> <a href="#ecclesiastes-52-15">15</a></p>
<p id="ecclesiastes-52-1"><span class="verse-num">52:1</span> <span class="verse-body">consurge consurge induere fortitudine tua Sion induere vestimentis gloriae tuae Hierusalem civitas sancti quia non adiciet ultra ut pertranseat per te incircumcisus et inmundus</span></p>
<p id="ecclesiastes-52-2"><span class="verse-num">52:2</span> <span class="verse-body">excutere de pulvere consurge sede Hierusalem solve vincula colli tui captiva filia Sion</span></p>
<p id="ecclesiastes-52-3"><span class="verse-num">52:3</span> <span class="verse-body">quia haec dicit Dominus gratis venundati estis et sine argento redimemini</span></p>
<p id="ecclesiastes-52-4"><span class="verse-num">52:4</span> <span class="verse-body">quia haec dicit Dominus Deus in Aegyptum descendit populus meus in principio ut colonus esset ibi et Assur absque ulla causa calumniatus est eum</span></p>
<p id="ecclesiastes-52-5"><span class="verse-num">52:5</span> <span class="verse-body">et nunc quid mihi est hic dicit Dominus quoniam ablatus est populus meus gratis dominatores eius inique agunt dicit Dominus et iugiter tota die nomen meum blasphematur</span></p>
<p id="ecclesiastes-52-6"><span class="verse-num">52:6</span> <span class="verse-body">propter hoc sciet populus meus nomen meum in die illa quia ego ipse qui loquebar ecce adsum</span></p>
<p id="ecclesiastes-52-7"><span class="verse-num">52:7</span> <span class="verse-body">quam pulchri super montes pedes adnuntiantis et praedicantis pacem adnuntiantis bonum praedicantis salutem dicentis Sion regnavit Deus tuus</span></p>
<p id="ecclesiastes-52-8"><span class="verse-num">52:8</span> <span class="verse-body">vox speculatorum tuorum levaverunt vocem simul laudabunt quia oculum ad oculum videbunt cum converterit Dominus Sion</span></p>
<p id="ecclesiastes-52-9"><span class="verse-num">52:9</span> <span class="verse-body">gaudete et laudate simul deserta Hierusalem quia consolatus est Dominus populum suum redemit Hierusalem</span></p>
<p id="ecclesiastes-52-10"><span class="verse-num">52:10</span> <span class="verse-body">paravit Dominus brachium sanctum suum in oculis omnium gentium et videbunt omnes fines terrae salutare Dei nostri</span></p>
<p id="ecclesiastes-52-11"><span class="verse-num">52:11</span> <span class="verse-body">recedite recedite exite inde pollutum nolite tangere exite de medio eius mundamini qui fertis vasa Domini</span></p>
<p id="ecclesiastes-52-12"><span class="verse-num">52:12</span> <span class="verse-body">quoniam non in tumultu exibitis nec in fuga properabitis praecedet enim vos Dominus et congregabit vos Deus Israhel</span></p>
<p id="ecclesiastes-52-13"><span class="verse-num">52:13</span> <span class="verse-body">ecce intelleget servus meus exaltabitur et elevabitur et sublimis erit valde</span></p>
<p id="ecclesiastes-52-14"><span class="verse-num">52:14</span> <span class="verse-body">sicut obstipuerunt super te multi sic inglorius erit inter viros aspectus eius et forma eius inter filios hominum</span></p>
<p id="ecclesiastes-52-15"><span class="verse-num">52:15</span> <span class="verse-body">iste asperget gentes multas super ipsum continebunt reges os suum quia quibus non est narratum de eo viderunt et qui non audierunt contemplati sunt __________________________________________________________________</span></p>
<h2 id="ecclesiastes-ch-53">Chapter 53</h2>
<p class="verses"><a href="#ecclesiastes-53-1">1</a> <a href="#ecclesiastes-53-2">2</a> <a href="#ecclesiastes-53-3">3</a> <a href="#ecclesiastes-53-4">4</a> <a href="#ecclesiastes-53-5">5</a> <a href="#ecclesiastes-53-6">6</a> <a href="#ecclesiastes-53-7">7</a> <a href="#ecclesiastes-53-8">8</a> <a href="#ecclesiastes-53-9">9</a> <a href="#ecclesiastes-53-10">10</a> <a href="#ecclesiastes-53-11">11</a> <a href="#ecclesiastes-53-12">12</a></p>
<p id="ecclesiastes-53-1"><span class="verse-num">53:1</span> <span class="verse-body">quis credidit auditui nostro et brachium Domini cui revelatum est</span></p>
<p id="ecclesiastes-53-2"><span class="verse-num">53:2</span> <span class="verse-body">et ascendet sicut virgultum coram eo et sicut radix de terra sitienti non est species ei neque decor et vidimus eum et non erat aspectus et desideravimus eum</span></p>
<p id="ecclesiastes-53-3"><span class="verse-num">53:3</span> <span class="verse-body">despectum et novissimum virorum virum dolorum et scientem infirmitatem et quasi absconditus vultus eius et despectus unde nec reputavimus eum</span></p>
<p id="ecclesiastes-53-4"><span class="verse-num">53:4</span> <span class="verse-body">vere languores nostros ipse tulit et dolores nostros ipse portavit et nos putavimus eum quasi leprosum et percussum a Deo et humiliatum</span></p>
<p id="ecclesiastes-53-5"><span class="verse-num">53:5</span> <span class="verse-body">ipse autem vulneratus est propter iniquitates nostras adtritus est propter scelera nostra disciplina pacis nostrae super eum et livore eius sanati sumus</span></p>
<p id="ecclesiastes-53-6"><span class="verse-num">53:6</span> <span class="verse-body">omnes nos quasi oves erravimus unusquisque in viam suam declinavit et Dominus posuit in eo iniquitatem omnium nostrum</span></p>
<p id="ecclesiastes-53-7"><span class="verse-num">53:7</span> <span class="verse-body">oblatus est quia ipse voluit et non aperuit os suum sicut ovis ad occisionem ducetur et quasi agnus coram tondente obmutescet et non aperiet os suum</span></p>
<p id="ecclesiastes-53-8"><span class="verse-num">53:8</span> <span class="verse-body">de angustia et de iudicio sublatus est generationem eius quis enarrabit quia abscisus est de terra viventium propter scelus populi mei percussit eum</span></p>
<p id="ecclesiastes-53-9"><span class="verse-num">53:9</span> <span class="verse-body">et dabit impios pro sepultura et divitem pro morte sua eo quod iniquitatem non fecerit neque dolus fuerit in ore eius</span></p>
<p id="ecclesiastes-53-10"><span class="verse-num">53:10</span> <span class="verse-body">et Dominus voluit conterere eum in infirmitate si posuerit pro peccato animam suam videbit semen longevum et voluntas Domini in manu eius dirigetur</span></p>
<p id="ecclesiastes-53-11"><span class="verse-num">53:11</span> <span class="verse-body">pro eo quod laboravit anima eius videbit et saturabitur in scientia sua iustificabit ipse iustus servus meus multos et iniquitates eorum ipse portabit</span></p>
<p id="ecclesiastes-53-12"><span class="verse-num">53:12</span> <span class="verse-body">ideo dispertiam ei plurimos et fortium dividet spolia pro eo quod tradidit in morte animam suam et cum sceleratis reputatus est et ipse peccatum multorum tulit et pro transgressoribus rogavit __________________________________________________________________</span></p>
<h2 id="ecclesiastes-ch-54">Chapter 54</h2>
<p class="verses"><a href="#ecclesiastes-54-1">1</a> <a href="#ecclesiastes-54-2">2</a> <a href="#ecclesiastes-54-3">3</a> <a href="#ecclesiastes-54-4">4</a> <a href="#ecclesiastes-54-5">5</a> <a href="#ecclesiastes-54-6">6</a> <a href="#ecclesiastes-54-7">7</a> <a href="#ecclesiastes-54-8">8</a> <a href="#ecclesiastes-54-9">9</a> <a href="#ecclesiastes-54-10">10</a> <a href="#ecclesiastes-54-11">11</a> <a href="#ecclesiastes-54-12">12</a> <a href="#ecclesiastes-54-13">13</a> <a href="#ecclesiastes-54-14">14</a> <a href="#ecclesiastes-54-15">15</a> <a href="#ecclesiastes-54-16">16</a> <a href="#ecclesiastes-54-17">17</a></p>
<p id="ecclesiastes-54-1"><span class="verse-num">54:1</span> <span class="verse-body">lauda sterilis quae non paris decanta laudem et hinni quae non pariebas quoniam multi filii desertae magis quam eius quae habebat virum dicit Dominus</span></p>
<p id="ecclesiastes-54-2"><span class="verse-num">54:2</span> <span class="verse-body">dilata locum tentorii tui et pelles tabernaculorum tuorum extende ne parcas longos fac funiculos tuos et clavos tuos consolida</span></p>
<p id="ecclesiastes-54-3"><span class="verse-num">54:3</span> <span class="verse-body">ad dexteram enim et ad levam penetrabis et semen tuum gentes hereditabit et civitates desertas inhabitabit</span></p>
<p id="ecclesiastes-54-4"><span class="verse-num">54:4</span> <span class="verse-body">noli timere quia non confunderis neque erubescas non enim te pudebit quia confusionis adulescentiae tuae oblivisceris et obprobrii viduitatis tuae non recordaberis amplius</span></p>
<p id="ecclesiastes-54-5"><span class="verse-num">54:5</span> <span class="verse-body">quia dominabitur tui qui fecit te Dominus exercituum nomen eius et redemptor tuus Sanctus Israhel Deus omnis terrae vocabitur</span></p>
<p id="ecclesiastes-54-6"><span class="verse-num">54:6</span> <span class="verse-body">quia ut mulierem derelictam et maerentem spiritu vocavit te Dominus et uxorem ab adulescentia abiectam dixit Deus tuus</span></p>
<p id="ecclesiastes-54-7"><span class="verse-num">54:7</span> <span class="verse-body">ad punctum in modico dereliqui te et in miserationibus magnis congregabo te</span></p>
<p id="ecclesiastes-54-8"><span class="verse-num">54:8</span> <span class="verse-body">in momento indignationis abscondi faciem meam parumper a te et in misericordia sempiterna misertus sum tui dixit redemptor tuus Dominus</span></p>
<p id="ecclesiastes-54-9"><span class="verse-num">54:9</span> <span class="verse-body">sicut in diebus Noe istud mihi est cui iuravi ne inducerem aquas Noe ultra super terram sic iuravi ut non irascar tibi et non increpem te</span></p>
<p id="ecclesiastes-54-10"><span class="verse-num">54:10</span> <span class="verse-body">montes enim commovebuntur et colles contremescent misericordia autem mea non recedet et foedus pacis meae non movebitur dixit miserator tuus Dominus</span></p>
<p id="ecclesiastes-54-11"><span class="verse-num">54:11</span> <span class="verse-body">paupercula tempestate convulsa absque ulla consolatione ecce ego sternam per ordinem lapides tuos et fundabo te in sapphyris</span></p>
<p id="ecclesiastes-54-12"><span class="verse-num">54:12</span> <span class="verse-body">et ponam iaspidem propugnacula tua et portas tuas in lapides sculptos et omnes terminos tuos in lapides desiderabiles</span></p>
<p id="ecclesiastes-54-13"><span class="verse-num">54:13</span> <span class="verse-body">universos filios tuos doctos a Domino et multitudinem pacis filiis tuis</span></p>
<p id="ecclesiastes-54-14"><span class="verse-num">54:14</span> <span class="verse-body">et in iustitia fundaberis recede procul a calumnia quia non timebis et a pavore quia non adpropinquabit tibi</span></p>
<p id="ecclesiastes-54-15"><span class="verse-num">54:15</span> <span class="verse-body">ecce accola veniet qui non erat mecum advena quondam tuus adiungetur tibi</span></p>
<p id="ecclesiastes-54-16"><span class="verse-num">54:16</span> <span class="verse-body">ecce ego creavi fabrum sufflantem in igne prunas et proferentem vas in opus suum et ego creavi interfectorem ad disperdendum</span></p>
<p id="ecclesiastes-54-17"><span class="verse-num">54:17</span> <span class="verse-body">omne vas quod fictum est contra te non dirigetur et omnem linguam resistentem tibi in iudicio iudicabis haec hereditas servorum Domini et iustitia eorum apud me dicit Dominus __________________________________________________________________</span></p>
<h2 id="ecclesiastes-ch-55">Chapter 55</h2>
<p class="verses"><a href="#ecclesiastes-55-1">1</a> <a href="#ecclesiastes-55-2">2</a> <a href="#ecclesiastes-55-3">3</a> <a href="#ecclesiastes-55-4">4</a> <a href="#ecclesiastes-55-5">5</a> <a href="#ecclesiastes-55-6">6</a> <a href="#ecclesiastes-55-7">7</a> <a href="#ecclesiastes-55-8">8</a> <a href="#ecclesiastes-55-9">9</a> <a href="#ecclesiastes-55-10">10</a> <a href="#ecclesiastes-55-11">11</a> <a href="#ecclesiastes-55-12">12</a> <a href="#ecclesiastes-55-13">13</a></p>
<p id="ecclesiastes-55-1"><span class="verse-num">55:1</span> <span class="verse-body">o omnes sitientes venite ad aquas et qui non habetis argentum properate emite et comedite venite emite absque argento et absque ulla commutatione vinum et lac</span></p>
<p id="ecclesiastes-55-2"><span class="verse-num">55:2</span> <span class="verse-body">quare adpenditis argentum non in panibus et laborem vestrum non in saturitate audite audientes me et comedite bonum et delectabitur in crassitudine anima vestra</span></p>
<p id="ecclesiastes-55-3"><span class="verse-num">55:3</span> <span class="verse-body">inclinate aurem vestram et venite ad me audite et vivet anima vestra et feriam vobis pactum sempiternum misericordias David fideles</span></p>
<p id="ecclesiastes-55-4"><span class="verse-num">55:4</span> <span class="verse-body">ecce testem populis dedi eum ducem ac praeceptorem gentibus</span></p>
<p id="ecclesiastes-55-5"><span class="verse-num">55:5</span> <span class="verse-body">ecce gentem quam nesciebas vocabis et gentes quae non cognoverunt te ad te current propter Dominum Deum tuum et Sanctum Israhel quia glorificavit te</span></p>
<p id="ecclesiastes-55-6"><span class="verse-num">55:6</span> <span class="verse-body">quaerite Dominum dum inveniri potest invocate eum dum prope est</span></p>
<p id="ecclesiastes-55-7"><span class="verse-num">55:7</span> <span class="verse-body">derelinquat impius viam suam et vir iniquus cogitationes suas et revertatur ad Dominum et miserebitur eius et ad Deum nostrum quoniam multus est ad ignoscendum</span></p>
<p id="ecclesiastes-55-8"><span class="verse-num">55:8</span> <span class="verse-body">non enim cogitationes meae cogitationes vestrae neque viae vestrae viae meae dicit Dominus</span></p>
<p id="ecclesiastes-55-9"><span class="verse-num">55:9</span> <span class="verse-body">quia sicut exaltantur caeli a terra sic exaltatae sunt viae meae a viis vestris et cogitationes meae a cogitationibus vestris</span></p>
<p id="ecclesiastes-55-10"><span class="verse-num">55:10</span> <span class="verse-body">et quomodo descendit imber et nix de caelo et illuc ultra non revertitur sed inebriat terram et infundit eam et germinare eam facit et dat semen serenti et panem comedenti</span></p>
<p id="ecclesiastes-55-11"><span class="verse-num">55:11</span> <span class="verse-body">sic erit verbum meum quod egredietur de ore meo non revertetur ad me vacuum sed faciet quaecumque volui et prosperabitur in his ad quae misi illud</span></p>
<p id="ecclesiastes-55-12"><span class="verse-num">55:12</span> <span class="verse-body">quia in laetitia egrediemini et in pace deducemini montes et colles cantabunt coram vobis laudem et omnia ligna regionis plaudent manu</span></p>
<p id="ecclesiastes-55-13"><span class="verse-num">55:13</span> <span class="verse-body">pro saliunca ascendet abies et pro urtica crescet myrtus et erit Dominus nominatus in signum aeternum quod non auferetur __________________________________________________________________</span></p>
<h2 id="ecclesiastes-ch-56">Chapter 56</h2>
<p class="verses"><a href="#ecclesiastes-56-1">1</a> <a href="#ecclesiastes-56-2">2</a> <a href="#ecclesiastes-56-3">3</a> <a href="#ecclesiastes-56-4">4</a> <a href="#ecclesiastes-56-5">5</a> <a href="#ecclesiastes-56-6">6</a> <a href="#ecclesiastes-56-7">7</a> <a href="#ecclesiastes-56-8">8</a> <a href="#ecclesiastes-56-9">9</a> <a href="#ecclesiastes-56-10">10</a> <a href="#ecclesiastes-56-11">11</a> <a href="#ecclesiastes-56-12">12</a></p>
<p id="ecclesiastes-56-1"><span class="verse-num">56:1</span> <span class="verse-body">haec dicit Dominus custodite iudicium et facite iustitiam quia iuxta est salus mea ut veniat et iustitia mea ut reveletur</span></p>
<p id="ecclesiastes-56-2"><span class="verse-num">56:2</span> <span class="verse-body">beatus vir qui facit hoc et filius hominis qui adprehendit istud custodiens sabbatum ne polluat illud custodiens manus suas ne faciat omne malum</span></p>
<p id="ecclesiastes-56-3"><span class="verse-num">56:3</span> <span class="verse-body">et non dicat filius advenae qui adheret Domino dicens separatione dividet me Dominus a populo suo et non dicat eunuchus ecce ego lignum aridum</span></p>
<p id="ecclesiastes-56-4"><span class="verse-num">56:4</span> <span class="verse-body">quia haec dicit Dominus eunuchis qui custodierint sabbata mea et elegerint quae volui et tenuerint foedus meum</span></p>
<p id="ecclesiastes-56-5"><span class="verse-num">56:5</span> <span class="verse-body">dabo eis in domo mea et in muris meis locum et nomen melius a filiis et filiabus nomen sempiternum dabo eis quod non peribit</span></p>
<p id="ecclesiastes-56-6"><span class="verse-num">56:6</span> <span class="verse-body">et filios advenae qui adherent Domino ut colant eum et diligant nomen eius ut sint ei in servos omnem custodientem sabbatum ne polluat illud et tenentem foedus meum</span></p>
<p id="ecclesiastes-56-7"><span class="verse-num">56:7</span> <span class="verse-body">adducam eos in montem sanctum meum et laetificabo eos in domo orationis meae holocausta eorum et victimae eorum placebunt mihi super altari meo quia domus mea domus orationis vocabitur cunctis populis</span></p>
<p id="ecclesiastes-56-8"><span class="verse-num">56:8</span> <span class="verse-body">ait Dominus Deus qui congregat dispersos Israhel adhuc congregabo ad eum congregatos eius</span></p>
<p id="ecclesiastes-56-9"><span class="verse-num">56:9</span> <span class="verse-body">omnes bestiae agri venite ad devorandum universae bestiae saltus</span></p>
<p id="ecclesiastes-56-10"><span class="verse-num">56:10</span> <span class="verse-body">speculatores eius caeci omnes nescierunt universi canes muti non valentes latrare videntes vana dormientes et amantes somnia</span></p>
<p id="ecclesiastes-56-11"><span class="verse-num">56:11</span> <span class="verse-body">et canes inpudentissimi nescierunt saturitatem ipsi pastores ignoraverunt intellegentiam omnes in viam suam declinaverunt unusquisque ad avaritiam suam a summo usque ad novissimum</span></p>
<p id="ecclesiastes-56-12"><span class="verse-num">56:12</span> <span class="verse-body">venite sumamus vinum et impleamur ebrietate et erit sicut hodie sic et cras et multo amplius __________________________________________________________________</span></p>
<h2 id="ecclesiastes-ch-57">Chapter 57</h2>
<p class="verses"><a href="#ecclesiastes-57-1">1</a> <a href="#ecclesiastes-57-2">2</a> <a href="#ecclesiastes-57-3">3</a> <a href="#ecclesiastes-57-4">4</a> <a href="#ecclesiastes-57-5">5</a> <a href="#ecclesiastes-57-6">6</a> <a href="#ecclesiastes-57-7">7</a> <a href="#ecclesiastes-57-8">8</a> <a href="#ecclesiastes-57-9">9</a> <a href="#ecclesiastes-57-10">10</a> <a href="#ecclesiastes-57-11">11</a> <a href="#ecclesiastes-57-12">12</a> <a href="#ecclesiastes-57-13">13</a> <a href="#ecclesiastes-57-14">14</a> <a href="#ecclesiastes-57-15">15</a> <a href="#ecclesiastes-57-16">16</a> <a href="#ecclesiastes-57-17">17</a> <a href="#ecclesiastes-57-18">18</a> <a href="#ecclesiastes-57-19">19</a> <a href="#ecclesiastes-57-20">20</a> <a href="#ecclesiastes-57-21">21</a></p>
<p id="ecclesiastes-57-1"><span class="verse-num">57:1</span> <span class="verse-body">iustus perit et nemo est qui recogitet in corde suo et viri misericordiae colliguntur quia non est qui intellegat a facie enim malitiae collectus est iustus</span></p>
<p id="ecclesiastes-57-2"><span class="verse-num">57:2</span> <span class="verse-body">veniat pax requiescat in cubili suo qui ambulavit in directione sua</span></p>
<p id="ecclesiastes-57-3"><span class="verse-num">57:3</span> <span class="verse-body">vos autem accedite huc filii auguratricis semen adulteri et fornicariae</span></p>
<p id="ecclesiastes-57-4"><span class="verse-num">57:4</span> <span class="verse-body">super quem lusistis super quem dilatastis os et eiecistis linguam numquid non vos filii scelesti semen mendax</span></p>
<p id="ecclesiastes-57-5"><span class="verse-num">57:5</span> <span class="verse-body">qui consolamini in diis subter omne lignum frondosum immolantes parvulos in torrentibus subter inminentes petras</span></p>
<p id="ecclesiastes-57-6"><span class="verse-num">57:6</span> <span class="verse-body">in partibus torrentis pars tua haec est sors tua et ipsis effudisti libamen obtulisti sacrificium numquid super his non indignabor</span></p>
<p id="ecclesiastes-57-7"><span class="verse-num">57:7</span> <span class="verse-body">super montem excelsum et sublimem posuisti cubile tuum et illuc ascendisti ut immolares hostias</span></p>
<p id="ecclesiastes-57-8"><span class="verse-num">57:8</span> <span class="verse-body">et post ostium et retro postem posuisti memoriale tuum quia iuxta me discoperuisti et suscepisti adulterum dilatasti cubile tuum et pepigisti cum eis dilexisti stratum eorum manu aperta</span></p>
<p id="ecclesiastes-57-9"><span class="verse-num">57:9</span> <span class="verse-body">et ornasti te regi unguento et multiplicasti pigmenta tua misisti legatos tuos procul et humiliata es usque ad inferos</span></p>
<p id="ecclesiastes-57-10"><span class="verse-num">57:10</span> <span class="verse-body">in multitudine viae tuae laborasti non dixisti quiescam vitam manus tuae invenisti propterea non rogasti</span></p>
<p id="ecclesiastes-57-11"><span class="verse-num">57:11</span> <span class="verse-body">pro quo sollicita timuisti quia mentita es et mei non es recordata neque cogitasti in corde tuo quia ego tacens et quasi non videns et mei oblita es</span></p>
<p id="ecclesiastes-57-12"><span class="verse-num">57:12</span> <span class="verse-body">ego adnuntiabo iustitiam tuam et opera tua non proderunt tibi</span></p>
<p id="ecclesiastes-57-13"><span class="verse-num">57:13</span> <span class="verse-body">cum clamaveris liberent te congregati tui et omnes eos auferet ventus tollet aura qui autem fiduciam habet mei hereditabit terram et possidebit montem sanctum meum</span></p>
<p id="ecclesiastes-57-14"><span class="verse-num">57:14</span> <span class="verse-body">et dicam viam facite praebete iter declinate de semita auferte offendicula de via populi mei</span></p>
<p id="ecclesiastes-57-15"><span class="verse-num">57:15</span> <span class="verse-body">quia haec dicit Excelsus et Sublimis habitans aeternitatem et sanctum nomen eius in excelso et in sancto habitans et cum contrito et humili spiritu ut vivificet spiritum humilium et vivificet cor contritorum</span></p>
<p id="ecclesiastes-57-16"><span class="verse-num">57:16</span> <span class="verse-body">non enim in sempiternum litigabo neque usque ad finem irascar quia spiritus a facie mea egredietur et flatus ego faciam</span></p>
<p id="ecclesiastes-57-17"><span class="verse-num">57:17</span> <span class="verse-body">propter iniquitatem avaritiae eius iratus sum et percussi eum abscondi et indignatus sum et abiit vagus in via cordis sui</span></p>
<p id="ecclesiastes-57-18"><span class="verse-num">57:18</span> <span class="verse-body">vias eius vidi et dimisi eum et reduxi eum et reddidi consolationes ipsi et lugentibus eius</span></p>
<p id="ecclesiastes-57-19"><span class="verse-num">57:19</span> <span class="verse-body">creavi fructum labiorum pacem pacem ei qui longe est et qui prope dixit Dominus et sanavi eum</span></p>
<p id="ecclesiastes-57-20"><span class="verse-num">57:20</span> <span class="verse-body">impii autem quasi mare fervens quod quiescere non potest et redundant fluctus eius in conculcationem et lutum</span></p>
<p id="ecclesiastes-57-21"><span class="verse-num">57:21</span> <span class="verse-body">non est pax dixit Deus meus impiis __________________________________________________________________</span></p>
<h2 id="ecclesiastes-ch-58">Chapter 58</h2>
<p class="verses"><a href="#ecclesiastes-58-1">1</a> <a href="#ecclesiastes-58-2">2</a> <a href="#ecclesiastes-58-3">3</a> <a href="#ecclesiastes-58-4">4</a> <a href="#ecclesiastes-58-5">5</a> <a href="#ecclesiastes-58-6">6</a> <a href="#ecclesiastes-58-7">7</a> <a href="#ecclesiastes-58-8">8</a> <a href="#ecclesiastes-58-9">9</a> <a href="#ecclesiastes-58-10">10</a> <a href="#ecclesiastes-58-11">11</a> <a href="#ecclesiastes-58-12">12</a> <a href="#ecclesiastes-58-13">13</a> <a href="#ecclesiastes-58-14">14</a></p>
<p id="ecclesiastes-58-1"><span class="verse-num">58:1</span> <span class="verse-body">clama ne cesses quasi tuba exalta vocem tuam et adnuntia populo meo scelera eorum et domui Iacob peccata eorum</span></p>
<p id="ecclesiastes-58-2"><span class="verse-num">58:2</span> <span class="verse-body">me etenim de die in diem quaerunt et scire vias meas volunt quasi gens quae iustitiam fecerit et quae iudicium Dei sui non reliquerit rogant me iudicia iustitiae adpropinquare Deo volunt</span></p>
<p id="ecclesiastes-58-3"><span class="verse-num">58:3</span> <span class="verse-body">quare ieiunavimus et non aspexisti humiliavimus animam nostram et nescisti ecce in die ieiunii vestri invenitur voluntas et omnes debitores vestros repetitis</span></p>
<p id="ecclesiastes-58-4"><span class="verse-num">58:4</span> <span class="verse-body">ecce ad lites et contentiones ieiunatis et percutitis pugno impie nolite ieiunare sicut usque ad hanc diem ut audiatur in excelso clamor vester</span></p>
<p id="ecclesiastes-58-5"><span class="verse-num">58:5</span> <span class="verse-body">numquid tale est ieiunium quod elegi per diem adfligere hominem animam suam numquid contorquere quasi circulum caput suum et saccum et cinerem sternere numquid istud vocabis ieiunium et diem acceptabilem Domino</span></p>
<p id="ecclesiastes-58-6"><span class="verse-num">58:6</span> <span class="verse-body">nonne hoc est magis ieiunium quod elegi dissolve conligationes impietatis solve fasciculos deprimentes dimitte eos qui confracti sunt liberos et omne onus disrumpe</span></p>
<p id="ecclesiastes-58-7"><span class="verse-num">58:7</span> <span class="verse-body">frange esurienti panem tuum et egenos vagosque induc in domum tuam cum videris nudum operi eum et carnem tuam ne despexeris</span></p>
<p id="ecclesiastes-58-8"><span class="verse-num">58:8</span> <span class="verse-body">tunc erumpet quasi mane lumen tuum et sanitas tua citius orietur et anteibit faciem tuam iustitia tua et gloria Domini colliget te</span></p>
<p id="ecclesiastes-58-9"><span class="verse-num">58:9</span> <span class="verse-body">tunc invocabis et Dominus exaudiet clamabis et dicet ecce adsum si abstuleris de medio tui catenam et desieris digitum extendere et loqui quod non prodest</span></p>
<p id="ecclesiastes-58-10"><span class="verse-num">58:10</span> <span class="verse-body">cum effuderis esurienti animam tuam et animam adflictam repleveris orietur in tenebris lux tua et tenebrae tuae erunt sicut meridies</span></p>
<p id="ecclesiastes-58-11"><span class="verse-num">58:11</span> <span class="verse-body">et requiem tibi dabit Dominus semper et implebit splendoribus animam tuam et ossa tua liberabit et eris quasi hortus inriguus et sicut fons aquarum cuius non deficient aquae</span></p>
<p id="ecclesiastes-58-12"><span class="verse-num">58:12</span> <span class="verse-body">et aedificabuntur in te deserta saeculorum fundamenta generationis et generationis suscitabis et vocaberis aedificator sepium avertens semitas in quietem</span></p>
<p id="ecclesiastes-58-13"><span class="verse-num">58:13</span> <span class="verse-body">si averteris a sabbato pedem tuum facere voluntatem tuam in die sancto meo et vocaveris sabbatum delicatum et sanctum Domini gloriosum et glorificaveris eum dum non facis vias tuas et non invenitur voluntas tua ut loquaris sermonem</span></p>
<p id="ecclesiastes-58-14"><span class="verse-num">58:14</span> <span class="verse-body">tunc delectaberis super Domino et sustollam te super altitudines terrae et cibabo te hereditate Iacob patris tui os enim Domini locutum est __________________________________________________________________</span></p>
<h2 id="ecclesiastes-ch-59">Chapter 59</h2>
<p class="verses"><a href="#ecclesiastes-59-1">1</a> <a href="#ecclesiastes-59-2">2</a> <a href="#ecclesiastes-59-3">3</a> <a href="#ecclesiastes-59-4">4</a> <a href="#ecclesiastes-59-5">5</a> <a href="#ecclesiastes-59-6">6</a> <a href="#ecclesiastes-59-7">7</a> <a href="#ecclesiastes-59-8">8</a> <a href="#ecclesiastes-59-9">9</a> <a href="#ecclesiastes-59-10">10</a> <a href="#ecclesiastes-59-11">11</a> <a href="#ecclesiastes-59-12">12</a> <a href="#ecclesiastes-59-13">13</a> <a href="#ecclesiastes-59-14">14</a> <a href="#ecclesiastes-59-15">15</a> <a href="#ecclesiastes-59-16">16</a> <a href="#ecclesiastes-59-17">17</a> <a href="#ecclesiastes-59-18">18</a> <a href="#ecclesiastes-59-19">19</a> <a href="#ecclesiastes-59-20">20</a> <a href="#ecclesiastes-59-21">21</a></p>
<p id="ecclesiastes-59-1"><span class="verse-num">59:1</span> <span class="verse-body">ecce non est adbreviata manus Domini ut salvare nequeat neque adgravata est auris eius ut non exaudiat</span></p>
<p id="ecclesiastes-59-2"><span class="verse-num">59:2</span> <span class="verse-body">sed iniquitates vestrae diviserunt inter vos et Deum vestrum et peccata vestra absconderunt faciem eius a vobis ne exaudiret</span></p>
<p id="ecclesiastes-59-3"><span class="verse-num">59:3</span> <span class="verse-body">manus enim vestrae pollutae sunt sanguine et digiti vestri iniquitate labia vestra locuta sunt mendacium et lingua vestra iniquitatem fatur</span></p>
<p id="ecclesiastes-59-4"><span class="verse-num">59:4</span> <span class="verse-body">non est qui invocet iustitiam neque est qui iudicet vere sed confidunt in nihili et loquuntur vanitates conceperunt laborem et pepererunt iniquitatem</span></p>
<p id="ecclesiastes-59-5"><span class="verse-num">59:5</span> <span class="verse-body">ova aspidum ruperunt et telas araneae texuerunt qui comederit de ovis eorum morietur et quod confotum est erumpet in regulum</span></p>
<p id="ecclesiastes-59-6"><span class="verse-num">59:6</span> <span class="verse-body">telae eorum non erunt in vestimentum neque operientur operibus suis opera eorum opera inutilia et opus iniquitatis in manibus eorum</span></p>
<p id="ecclesiastes-59-7"><span class="verse-num">59:7</span> <span class="verse-body">pedes eorum ad malum currunt et festinant ut effundant sanguinem innocentem cogitationes eorum cogitationes inutiles vastitas et contritio in viis eorum</span></p>
<p id="ecclesiastes-59-8"><span class="verse-num">59:8</span> <span class="verse-body">viam pacis nescierunt et non est iudicium in gressibus eorum semitae eorum incurvatae sunt eis omnis qui calcat in ea ignorat pacem</span></p>
<p id="ecclesiastes-59-9"><span class="verse-num">59:9</span> <span class="verse-body">propter hoc elongatum est iudicium a nobis et non adprehendet nos iustitia expectavimus lucem et ecce tenebrae splendorem et in tenebris ambulavimus</span></p>
<p id="ecclesiastes-59-10"><span class="verse-num">59:10</span> <span class="verse-body">palpavimus sicut caeci parietem et quasi absque oculis adtrectavimus inpegimus meridie quasi in tenebris in caligosis quasi mortui</span></p>
<p id="ecclesiastes-59-11"><span class="verse-num">59:11</span> <span class="verse-body">rugiemus quasi ursi omnes et quasi columbae meditantes gememus expectavimus iudicium et non est salutem et elongata est a nobis</span></p>
<p id="ecclesiastes-59-12"><span class="verse-num">59:12</span> <span class="verse-body">multiplicatae sunt enim iniquitates nostrae coram te et peccata nostra responderunt nobis quia scelera nostra nobiscum et iniquitates nostras cognovimus</span></p>
<p id="ecclesiastes-59-13"><span class="verse-num">59:13</span> <span class="verse-body">peccare et mentiri contra Dominum et aversi sumus ne iremus post tergum Dei nostri ut loqueremur calumniam et transgressionem concepimus et locuti sumus de corde verba mendacii</span></p>
<p id="ecclesiastes-59-14"><span class="verse-num">59:14</span> <span class="verse-body">et conversum est retrorsum iudicium et iustitia longe stetit quia corruit in platea veritas et aequitas non potuit ingredi</span></p>
<p id="ecclesiastes-59-15"><span class="verse-num">59:15</span> <span class="verse-body">et facta est veritas in oblivione et qui recessit a malo praedae patuit et vidit Dominus et malum apparuit in oculis eius quia non est iudicium</span></p>
<p id="ecclesiastes-59-16"><span class="verse-num">59:16</span> <span class="verse-body">et vidit quia non est vir et aporiatus est quia non est qui occurrat et salvavit sibi brachium suum et iustitia eius ipsa confirmavit eum</span></p>
<p id="ecclesiastes-59-17"><span class="verse-num">59:17</span> <span class="verse-body">indutus est iustitia ut lorica et galea salutis in capite eius indutus est vestimentis ultionis et opertus est quasi pallio zeli</span></p>
<p id="ecclesiastes-59-18"><span class="verse-num">59:18</span> <span class="verse-body">sicut ad vindictam quasi ad retributionem indignationis hostibus suis et vicissitudinem inimicis suis insulis vicem reddet</span></p>
<p id="ecclesiastes-59-19"><span class="verse-num">59:19</span> <span class="verse-body">et timebunt qui ab occidente nomen Domini et qui ab ortu solis gloriam eius cum venerit quasi fluvius violentus quem spiritus Domini cogit</span></p>
<p id="ecclesiastes-59-20"><span class="verse-num">59:20</span> <span class="verse-body">et venerit Sion redemptor et eis qui redeunt ab iniquitate in Iacob dicit Dominus</span></p>
<p id="ecclesiastes-59-21"><span class="verse-num">59:21</span> <span class="verse-body">hoc foedus meum cum eis dicit Dominus spiritus meus qui est in te et verba mea quae posui in ore tuo non recedent de ore tuo et de ore seminis tui et de ore seminis seminis tui dixit Dominus amodo et usque in sempiternum __________________________________________________________________</span></p>
<h2 id="ecclesiastes-ch-60">Chapter 60</h2>
<p class="verses"><a href="#ecclesiastes-60-1">1</a> <a href="#ecclesiastes-60-2">2</a> <a href="#ecclesiastes-60-3">3</a> <a href="#ecclesiastes-60-4">4</a> <a href="#ecclesiastes-60-5">5</a> <a href="#ecclesiastes-60-6">6</a> <a href="#ecclesiastes-60-7">7</a> <a href="#ecclesiastes-60-8">8</a> <a href="#ecclesiastes-60-9">9</a> <a href="#ecclesiastes-60-10">10</a> <a href="#ecclesiastes-60-11">11</a> <a href="#ecclesiastes-60-12">12</a> <a href="#ecclesiastes-60-13">13</a> <a href="#ecclesiastes-60-14">14</a> <a href="#ecclesiastes-60-15">15</a> <a href="#ecclesiastes-60-16">16</a> <a href="#ecclesiastes-60-17">17</a> <a href="#ecclesiastes-60-18">18</a> <a href="#ecclesiastes-60-19">19</a> <a href="#ecclesiastes-60-20">20</a> <a href="#ecclesiastes-60-21">21</a> <a href="#ecclesiastes-60-22">22</a></p>
<p id="ecclesiastes-60-1"><span class="verse-num">60:1</span> <span class="verse-body">surge inluminare quia venit lumen tuum et gloria Domini super te orta est</span></p>
<p id="ecclesiastes-60-2"><span class="verse-num">60:2</span> <span class="verse-body">quia ecce tenebrae operient terram et caligo populos super te autem orietur Dominus et gloria eius in te videbitur</span></p>
<p id="ecclesiastes-60-3"><span class="verse-num">60:3</span> <span class="verse-body">et ambulabunt gentes in lumine tuo et reges in splendore ortus tui</span></p>
<p id="ecclesiastes-60-4"><span class="verse-num">60:4</span> <span class="verse-body">leva in circuitu oculos tuos et vide omnes isti congregati sunt venerunt tibi filii tui de longe venient et filiae tuae in latere sugent</span></p>
<p id="ecclesiastes-60-5"><span class="verse-num">60:5</span> <span class="verse-body">tunc videbis et afflues et mirabitur et dilatabitur cor tuum quando conversa fuerit ad te multitudo maris fortitudo gentium venerit tibi</span></p>
<p id="ecclesiastes-60-6"><span class="verse-num">60:6</span> <span class="verse-body">inundatio camelorum operiet te dromedariae Madian et Efa omnes de Saba venient aurum et tus deferentes et laudem Domino adnuntiantes</span></p>
<p id="ecclesiastes-60-7"><span class="verse-num">60:7</span> <span class="verse-body">omne pecus Cedar congregabitur tibi arietes Nabaioth ministrabunt tibi offerentur super placabili altari meo et domum maiestatis meae glorificabo</span></p>
<p id="ecclesiastes-60-8"><span class="verse-num">60:8</span> <span class="verse-body">qui sunt isti qui ut nubes volant et quasi columbae ad fenestras suas</span></p>
<p id="ecclesiastes-60-9"><span class="verse-num">60:9</span> <span class="verse-body">me enim insulae expectant et naves maris in principio ut adducam filios tuos de longe argentum eorum et aurum eorum cum eis nomini Domini Dei tui et Sancto Israhel quia glorificavit te</span></p>
<p id="ecclesiastes-60-10"><span class="verse-num">60:10</span> <span class="verse-body">et aedificabunt filii peregrinorum muros tuos et reges eorum ministrabunt tibi in indignatione enim mea percussi te et in reconciliatione mea misertus sum tui</span></p>
<p id="ecclesiastes-60-11"><span class="verse-num">60:11</span> <span class="verse-body">et aperientur portae tuae iugiter die et nocte non claudentur ut adferatur ad te fortitudo gentium et reges earum adducantur</span></p>
<p id="ecclesiastes-60-12"><span class="verse-num">60:12</span> <span class="verse-body">gens enim et regnum quod non servierit tibi peribit et gentes solitudine vastabuntur</span></p>
<p id="ecclesiastes-60-13"><span class="verse-num">60:13</span> <span class="verse-body">gloria Libani ad te veniet abies et buxus et pinus simul ad ornandum locum sanctificationis meae et locum pedum meorum glorificabo</span></p>
<p id="ecclesiastes-60-14"><span class="verse-num">60:14</span> <span class="verse-body">et venient ad te curvi filii eorum qui humiliaverunt te et adorabunt vestigia pedum tuorum omnes qui detrahebant tibi et vocabunt te civitatem Domini Sion Sancti Israhel</span></p>
<p id="ecclesiastes-60-15"><span class="verse-num">60:15</span> <span class="verse-body">pro eo quod fuisti derelicta et odio habita et non erat qui per te transiret ponam te in superbiam saeculorum gaudium in generationem et generationem</span></p>
<p id="ecclesiastes-60-16"><span class="verse-num">60:16</span> <span class="verse-body">et suges lac gentium et mamilla regum lactaberis et scies quia ego Dominus salvans te et redemptor tuus Fortis Iacob</span></p>
<p id="ecclesiastes-60-17"><span class="verse-num">60:17</span> <span class="verse-body">pro aere adferam aurum et pro ferro adferam argentum et pro lignis aes et pro lapidibus ferrum et ponam visitationem tuam pacem et praepositos tuos iustitiam</span></p>
<p id="ecclesiastes-60-18"><span class="verse-num">60:18</span> <span class="verse-body">non audietur ultra iniquitas in terra tua vastitas et contritio in terminis tuis et occupabit salus muros tuos et portas tuas laudatio</span></p>
<p id="ecclesiastes-60-19"><span class="verse-num">60:19</span> <span class="verse-body">non erit tibi amplius sol ad lucendum per diem nec splendor lunae inluminabit te sed erit tibi Dominus in lucem sempiternam et Deus tuus in gloriam tuam</span></p>
<p id="ecclesiastes-60-20"><span class="verse-num">60:20</span> <span class="verse-body">non occidet ultra sol tuus et luna tua non minuetur quia Dominus erit in lucem sempiternam et conplebuntur dies luctus tui</span></p>
<p id="ecclesiastes-60-21"><span class="verse-num">60:21</span> <span class="verse-body">populus autem tuus omnes iusti in perpetuum hereditabunt terram germen plantationis meae opus manus meae ad glorificandum</span></p>
<p id="ecclesiastes-60-22"><span class="verse-num">60:22</span> <span class="verse-body">minimus erit in mille et parvulus in gentem fortissimam ego Dominus in tempore eius subito faciam istud __________________________________________________________________</span></p>
<h2 id="ecclesiastes-ch-61">Chapter 61</h2>
<p class="verses"><a href="#ecclesiastes-61-1">1</a> <a href="#ecclesiastes-61-2">2</a> <a href="#ecclesiastes-61-3">3</a> <a href="#ecclesiastes-61-4">4</a> <a href="#ecclesiastes-61-5">5</a> <a href="#ecclesiastes-61-6">6</a> <a href="#ecclesiastes-61-7">7</a> <a href="#ecclesiastes-61-8">8</a> <a href="#ecclesiastes-61-9">9</a> <a href="#ecclesiastes-61-10">10</a> <a href="#ecclesiastes-61-11">11</a></p>
<p id="ecclesiastes-61-1"><span class="verse-num">61:1</span> <span class="verse-body">spiritus Domini super me eo quod unxerit Dominus me ad adnuntiandum mansuetis misit me ut mederer contritis corde et praedicarem captivis indulgentiam et clausis apertionem</span></p>
<p id="ecclesiastes-61-2"><span class="verse-num">61:2</span> <span class="verse-body">ut praedicarem annum placabilem Domini et diem ultionis Deo nostro ut consolarer omnes lugentes</span></p>
<p id="ecclesiastes-61-3"><span class="verse-num">61:3</span> <span class="verse-body">ut ponerem lugentibus Sion et darem eis coronam pro cinere oleum gaudii pro luctu pallium laudis pro spiritu maeroris et vocabuntur in ea fortes iustitiae plantatio Domini ad glorificandum</span></p>
<p id="ecclesiastes-61-4"><span class="verse-num">61:4</span> <span class="verse-body">et aedificabunt deserta a saeculo et ruinas antiquas erigent et instaurabunt civitates desertas dissipatas in generationem et generationem</span></p>
<p id="ecclesiastes-61-5"><span class="verse-num">61:5</span> <span class="verse-body">et stabunt alieni et pascent pecora vestra et filii peregrinorum agricolae et vinitores vestri erunt</span></p>
<p id="ecclesiastes-61-6"><span class="verse-num">61:6</span> <span class="verse-body">vos autem sacerdotes Domini vocabimini ministri Dei nostri dicetur vobis fortitudinem gentium comedetis et in gloria earum superbietis</span></p>
<p id="ecclesiastes-61-7"><span class="verse-num">61:7</span> <span class="verse-body">pro confusione vestra duplici et rubore laudabunt partem eorum propter hoc in terra sua duplicia possidebunt laetitia sempiterna erit eis</span></p>
<p id="ecclesiastes-61-8"><span class="verse-num">61:8</span> <span class="verse-body">quia ego Dominus diligens iudicium odio habens rapinam in holocausto et dabo opus eorum in veritate et foedus perpetuum feriam eis</span></p>
<p id="ecclesiastes-61-9"><span class="verse-num">61:9</span> <span class="verse-body">et scietur in gentibus semen eorum et germen eorum in medio populorum omnes qui viderint eos cognoscent eos quia isti sunt semen cui benedixit Dominus</span></p>
<p id="ecclesiastes-61-10"><span class="verse-num">61:10</span> <span class="verse-body">gaudens gaudebo in Domino et exultabit anima mea in Deo meo quia induit me vestimentis salutis et indumento iustitiae circumdedit me quasi sponsum decoratum corona et quasi sponsam ornatam monilibus suis</span></p>
<p id="ecclesiastes-61-11"><span class="verse-num">61:11</span> <span class="verse-body">sicut enim terra profert germen suum et sicut hortus semen suum germinat sic Dominus Deus germinabit iustitiam et laudem coram universis gentibus __________________________________________________________________</span></p>
<h2 id="ecclesiastes-ch-62">Chapter 62</h2>
<p class="verses"><a href="#ecclesiastes-62-1">1</a> <a href="#ecclesiastes-62-2">2</a> <a href="#ecclesiastes-62-3">3</a> <a href="#ecclesiastes-62-4">4</a> <a href="#ecclesiastes-62-5">5</a> <a href="#ecclesiastes-62-6">6</a> <a href="#ecclesiastes-62-7">7</a> <a href="#ecclesiastes-62-8">8</a> <a href="#ecclesiastes-62-9">9</a> <a href="#ecclesiastes-62-10">10</a> <a href="#ecclesiastes-62-11">11</a> <a href="#ecclesiastes-62-12">12</a></p>
<p id="ecclesiastes-62-1"><span class="verse-num">62:1</span> <span class="verse-body">propter Sion non tacebo et propter Hierusalem non quiescam donec egrediatur ut splendor iustus eius et salvator eius ut lampas accendatur</span></p>
<p id="ecclesiastes-62-2"><span class="verse-num">62:2</span> <span class="verse-body">et videbunt gentes iustum tuum et cuncti reges inclitum tuum et vocabitur tibi nomen novum quod os Domini nominabit</span></p>
<p id="ecclesiastes-62-3"><span class="verse-num">62:3</span> <span class="verse-body">et eris corona gloriae in manu Domini et diadema regni in manu Dei tui</span></p>
<p id="ecclesiastes-62-4"><span class="verse-num">62:4</span> <span class="verse-body">non vocaberis ultra Derelicta et terra tua non vocabitur amplius Desolata sed vocaberis Voluntas mea in ea et terra tua Inhabitata quia conplacuit Domino in te et terra tua inhabitabitur</span></p>
<p id="ecclesiastes-62-5"><span class="verse-num">62:5</span> <span class="verse-body">habitabit enim iuvenis cum virgine et habitabunt in te filii tui et gaudebit sponsus super sponsam gaudebit super te Deus tuus</span></p>
<p id="ecclesiastes-62-6"><span class="verse-num">62:6</span> <span class="verse-body">super muros tuos Hierusalem constitui custodes tota die et tota nocte perpetuo non tacebunt qui reminiscimini Domini ne taceatis</span></p>
<p id="ecclesiastes-62-7"><span class="verse-num">62:7</span> <span class="verse-body">et ne detis silentium ei donec stabiliat et donec ponat Hierusalem laudem in terra</span></p>
<p id="ecclesiastes-62-8"><span class="verse-num">62:8</span> <span class="verse-body">iuravit Dominus in dextera sua et in brachio fortitudinis suae si dedero triticum tuum ultra cibum inimicis tuis et si biberint filii alieni vinum tuum in quo laborasti</span></p>
<p id="ecclesiastes-62-9"><span class="verse-num">62:9</span> <span class="verse-body">quia qui congregabunt illud comedent et laudabunt Dominum et qui conportant illud bibent in atriis sanctis meis</span></p>
<p id="ecclesiastes-62-10"><span class="verse-num">62:10</span> <span class="verse-body">transite transite per portas praeparate viam populo planum facite iter et eligite lapides elevate signum ad populos</span></p>
<p id="ecclesiastes-62-11"><span class="verse-num">62:11</span> <span class="verse-body">ecce Dominus auditum fecit in extremis terrae dicite filiae Sion ecce salvator tuus venit ecce merces eius cum eo et opus eius coram illo</span></p>
<p id="ecclesiastes-62-12"><span class="verse-num">62:12</span> <span class="verse-body">et vocabunt eos Populus sanctus Redempti a Domino tu autem vocaberis Quaesita civitas et non Derelicta __________________________________________________________________</span></p>
<h2 id="ecclesiastes-ch-63">Chapter 63</h2>
<p class="verses"><a href="#ecclesiastes-63-1">1</a> <a href="#ecclesiastes-63-2">2</a> <a href="#ecclesiastes-63-3">3</a> <a href="#ecclesiastes-63-4">4</a> <a href="#ecclesiastes-63-5">5</a> <a href="#ecclesiastes-63-6">6</a> <a href="#ecclesiastes-63-7">7</a> <a href="#ecclesiastes-63-8">8</a> <a href="#ecclesiastes-63-9">9</a> <a href="#ecclesiastes-63-10">10</a> <a href="#ecclesiastes-63-11">11</a> <a href="#ecclesiastes-63-12">12</a> <a href="#ecclesiastes-63-13">13</a> <a href="#ecclesiastes-63-14">14</a> <a href="#ecclesiastes-63-15">15</a> <a href="#ecclesiastes-63-16">16</a> <a href="#ecclesiastes-63-17">17</a> <a href="#ecclesiastes-63-18">18</a> <a href="#ecclesiastes-63-19">19</a></p>
<p id="ecclesiastes-63-1"><span class="verse-num">63:1</span> <span class="verse-body">quis est iste qui venit de Edom tinctis vestibus de Bosra iste formonsus in stola sua gradiens in multitudine fortitudinis suae ego qui loquor iustitiam et propugnator sum ad salvandum</span></p>
<p id="ecclesiastes-63-2"><span class="verse-num">63:2</span> <span class="verse-body">quare ergo rubrum est indumentum tuum et vestimenta tua sicut calcantium in torculari</span></p>
<p id="ecclesiastes-63-3"><span class="verse-num">63:3</span> <span class="verse-body">torcular calcavi solus et de gentibus non est vir mecum calcavi eos in furore meo et conculcavi eos in ira mea et aspersus est sanguis eorum super vestimenta mea et omnia indumenta mea inquinavi</span></p>
<p id="ecclesiastes-63-4"><span class="verse-num">63:4</span> <span class="verse-body">dies enim ultionis in corde meo annus redemptionis meae venit</span></p>
<p id="ecclesiastes-63-5"><span class="verse-num">63:5</span> <span class="verse-body">circumspexi et non erat auxiliator quaesivi et non fuit qui adiuvaret et salvavit mihi brachium meum et indignatio mea ipsa auxiliata est mihi</span></p>
<p id="ecclesiastes-63-6"><span class="verse-num">63:6</span> <span class="verse-body">et conculcavi populos in furore meo et inebriavi eos in indignatione mea et detraxi in terra virtutem eorum</span></p>
<p id="ecclesiastes-63-7"><span class="verse-num">63:7</span> <span class="verse-body">miserationum Domini recordabor laudem Domini super omnibus quae reddidit nobis Dominus et super multitudinem bonorum domui Israhel quae largitus est eis secundum indulgentiam suam et secundum multitudinem misericordiarum suarum</span></p>
<p id="ecclesiastes-63-8"><span class="verse-num">63:8</span> <span class="verse-body">et dixit verumtamen populus meus est filii non negantes et factus est eis salvator</span></p>
<p id="ecclesiastes-63-9"><span class="verse-num">63:9</span> <span class="verse-body">in omni tribulatione eorum non est tribulatus et angelus faciei eius salvavit eos in dilectione sua et in indulgentia sua ipse redemit eos et portavit eos et levavit eos cunctis diebus saeculi</span></p>
<p id="ecclesiastes-63-10"><span class="verse-num">63:10</span> <span class="verse-body">ipsi autem ad iracundiam provocaverunt et adflixerunt spiritum Sancti eius et conversus est eis in inimicum et ipse debellavit eos</span></p>
<p id="ecclesiastes-63-11"><span class="verse-num">63:11</span> <span class="verse-body">et recordatus est dierum saeculi Mosi populi sui ubi est qui eduxit eos de mari cum pastoribus gregis sui ubi est qui posuit in medio eius spiritum Sancti sui</span></p>
<p id="ecclesiastes-63-12"><span class="verse-num">63:12</span> <span class="verse-body">qui eduxit ad dexteram Mosen brachio maiestatis suae qui scidit aquas ante eos ut faceret sibi nomen sempiternum</span></p>
<p id="ecclesiastes-63-13"><span class="verse-num">63:13</span> <span class="verse-body">qui duxit eos per abyssos quasi equum in deserto non inpingentem</span></p>
<p id="ecclesiastes-63-14"><span class="verse-num">63:14</span> <span class="verse-body">quasi animal in campo descendens spiritus Domini ductor eius fuit sic adduxisti populum tuum ut faceres tibi nomen gloriae</span></p>
<p id="ecclesiastes-63-15"><span class="verse-num">63:15</span> <span class="verse-body">adtende de caelo et vide de habitaculo sancto tuo et gloriae tuae ubi est zelus tuus et fortitudo tua multitudo viscerum tuorum et miserationum tuarum super me continuerunt se</span></p>
<p id="ecclesiastes-63-16"><span class="verse-num">63:16</span> <span class="verse-body">tu enim pater noster et Abraham nescivit nos et Israhel ignoravit nos tu Domine pater noster redemptor noster a saeculo nomen tuum</span></p>
<p id="ecclesiastes-63-17"><span class="verse-num">63:17</span> <span class="verse-body">quare errare nos fecisti Domine de viis tuis indurasti cor nostrum ne timeremus te convertere propter servos tuos tribus hereditatis tuae</span></p>
<p id="ecclesiastes-63-18"><span class="verse-num">63:18</span> <span class="verse-body">quasi nihilum possederunt populum sanctum tuum hostes nostri conculcaverunt sanctificationem tuam</span></p>
<p id="ecclesiastes-63-19"><span class="verse-num">63:19</span> <span class="verse-body">facti sumus quasi in principio cum non dominareris nostri neque invocaretur nomen tuum super nos __________________________________________________________________</span></p>
<h2 id="ecclesiastes-ch-64">Chapter 64</h2>
<p class="verses"><a href="#ecclesiastes-64-1">1</a> <a href="#ecclesiastes-64-2">2</a> <a href="#ecclesiastes-64-3">3</a> <a href="#ecclesiastes-64-4">4</a> <a href="#ecclesiastes-64-5">5</a> <a href="#ecclesiastes-64-6">6</a> <a href="#ecclesiastes-64-7">7</a> <a href="#ecclesiastes-64-8">8</a> <a href="#ecclesiastes-64-9">9</a> <a href="#ecclesiastes-64-10">10</a> <a href="#ecclesiastes-64-11">11</a> <a href="#ecclesiastes-64-12">12</a></p>
<p id="ecclesiastes-64-1"><span class="verse-num">64:1</span> <span class="verse-body">utinam disrumperes caelos et descenderes a facie tua montes defluerent</span></p>
<p id="ecclesiastes-64-2"><span class="verse-num">64:2</span> <span class="verse-body">sicut exustio ignis tabescerent aquae arderent igni ut notum fieret nomen tuum inimicis tuis a facie tua gentes turbarentur</span></p>
<p id="ecclesiastes-64-3"><span class="verse-num">64:3</span> <span class="verse-body">cum feceris mirabilia non sustinebimus descendisti et a facie tua montes defluxerunt</span></p>
<p id="ecclesiastes-64-4"><span class="verse-num">64:4</span> <span class="verse-body">a saeculo non audierunt neque auribus perceperunt oculus non vidit Deus absque te quae praeparasti expectantibus te</span></p>
<p id="ecclesiastes-64-5"><span class="verse-num">64:5</span> <span class="verse-body">occurristi laetanti et facienti iustitiam in viis tuis recordabuntur tui ecce tu iratus es et peccavimus in ipsis fuimus semper et salvabimur</span></p>
<p id="ecclesiastes-64-6"><span class="verse-num">64:6</span> <span class="verse-body">et facti sumus ut inmundus omnes nos quasi pannus menstruatae universae iustitiae nostrae et cecidimus quasi folium universi et iniquitates nostrae quasi ventus abstulerunt nos</span></p>
<p id="ecclesiastes-64-7"><span class="verse-num">64:7</span> <span class="verse-body">non est qui invocet nomen tuum qui consurgat et teneat te abscondisti faciem tuam a nobis et adlisisti nos in manu iniquitatis nostrae</span></p>
<p id="ecclesiastes-64-8"><span class="verse-num">64:8</span> <span class="verse-body">et nunc Domine pater noster es tu nos vero lutum et fictor noster et opera manuum tuarum omnes nos</span></p>
<p id="ecclesiastes-64-9"><span class="verse-num">64:9</span> <span class="verse-body">ne irascaris Domine satis et ne ultra memineris iniquitatis ecce respice populus tuus omnes nos</span></p>
<p id="ecclesiastes-64-10"><span class="verse-num">64:10</span> <span class="verse-body">civitas sancti tui facta est deserta Sion deserta facta est Hierusalem desolata</span></p>
<p id="ecclesiastes-64-11"><span class="verse-num">64:11</span> <span class="verse-body">domus sanctificationis nostrae et gloriae nostrae ubi laudaverunt te patres nostri facta est in exustionem ignis et omnia desiderabilia nostra versa sunt in ruinas</span></p>
<p id="ecclesiastes-64-12"><span class="verse-num">64:12</span> <span class="verse-body">numquid super his continebis te Domine tacebis et adfliges nos vehementer __________________________________________________________________</span></p>
<h2 id="ecclesiastes-ch-65">Chapter 65</h2>
<p class="verses"><a href="#ecclesiastes-65-1">1</a> <a href="#ecclesiastes-65-2">2</a> <a href="#ecclesiastes-65-3">3</a> <a href="#ecclesiastes-65-4">4</a> <a href="#ecclesiastes-65-5">5</a> <a href="#ecclesiastes-65-6">6</a> <a href="#ecclesiastes-65-7">7</a> <a href="#ecclesiastes-65-8">8</a> <a href="#ecclesiastes-65-9">9</a> <a href="#ecclesiastes-65-10">10</a> <a href="#ecclesiastes-65-11">11</a> <a href="#ecclesiastes-65-12">12</a> <a href="#ecclesiastes-65-13">13</a> <a href="#ecclesiastes-65-14">14</a> <a href="#ecclesiastes-65-15">15</a> <a href="#ecclesiastes-65-16">16</a> <a href="#ecclesiastes-65-17">17</a> <a href="#ecclesiastes-65-18">18</a> <a href="#ecclesiastes-65-19">19</a> <a href="#ecclesiastes-65-20">20</a> <a href="#ecclesiastes-65-21">21</a> <a href="#ecclesiastes-65-22">22</a> <a href="#ecclesiastes-65-23">23</a> <a href="#ecclesiastes-65-24">24</a> <a href="#ecclesiastes-65-25">25</a></p>
<p id="ecclesiastes-65-1"><span class="verse-num">65:1</span> <span class="verse-body">quaesierunt me qui ante non interrogabant invenerunt qui non quaesierunt me dixi ecce ego ecce ego ad gentem quae non vocabat nomen meum</span></p>
<p id="ecclesiastes-65-2"><span class="verse-num">65:2</span> <span class="verse-body">expandi manus meas tota die ad populum incredulum qui graditur in via non bona post cogitationes suas</span></p>
<p id="ecclesiastes-65-3"><span class="verse-num">65:3</span> <span class="verse-body">populus qui ad iracundiam provocat me ante faciem meam semper qui immolant in hortis et sacrificant super lateres</span></p>
<p id="ecclesiastes-65-4"><span class="verse-num">65:4</span> <span class="verse-body">qui habitant in sepulchris et in delubris idolorum dormiunt qui comedunt carnem suillam et ius profanum in vasis eorum</span></p>
<p id="ecclesiastes-65-5"><span class="verse-num">65:5</span> <span class="verse-body">qui dicunt recede a me non adpropinques mihi quia inmundus es isti fumus erunt in furore meo ignis ardens tota die</span></p>
<p id="ecclesiastes-65-6"><span class="verse-num">65:6</span> <span class="verse-body">ecce scriptum est coram me non tacebo sed reddam et retribuam in sinu eorum</span></p>
<p id="ecclesiastes-65-7"><span class="verse-num">65:7</span> <span class="verse-body">iniquitates vestras et iniquitates patrum vestrorum simul dicit Dominus qui sacrificaverunt super montes et super colles exprobraverunt mihi et remetiar opus eorum primum in sinu eorum</span></p>
<p id="ecclesiastes-65-8"><span class="verse-num">65:8</span> <span class="verse-body">haec dicit Dominus quomodo si inveniatur granum in botro et dicatur ne dissipes illud quoniam benedictio est sic faciam propter servos meos ut non disperdam totum</span></p>
<p id="ecclesiastes-65-9"><span class="verse-num">65:9</span> <span class="verse-body">et educam de Iacob semen et de Iuda possidentem montes meos et hereditabunt eam electi mei et servi mei habitabunt ibi</span></p>
<p id="ecclesiastes-65-10"><span class="verse-num">65:10</span> <span class="verse-body">et erunt campestria in caulas gregum et vallis Achor in cubile armentorum populo meo qui requisierunt me</span></p>
<p id="ecclesiastes-65-11"><span class="verse-num">65:11</span> <span class="verse-body">et vos qui dereliquistis Dominum qui obliti estis montem sanctum meum qui ponitis Fortunae mensam et libatis super eam</span></p>
<p id="ecclesiastes-65-12"><span class="verse-num">65:12</span> <span class="verse-body">numerabo vos in gladio et omnes in caede corruetis pro eo quod vocavi et non respondistis locutus sum et non audistis et faciebatis malum in oculis meis et quae nolui elegistis</span></p>
<p id="ecclesiastes-65-13"><span class="verse-num">65:13</span> <span class="verse-body">propter hoc haec dicit Dominus Deus ecce servi mei comedent et vos esurietis ecce servi mei bibent et vos sitietis</span></p>
<p id="ecclesiastes-65-14"><span class="verse-num">65:14</span> <span class="verse-body">ecce servi mei laetabuntur et vos confundemini ecce servi mei laudabunt prae exultatione cordis et vos clamabitis prae dolore cordis et prae contritione spiritus ululabitis</span></p>
<p id="ecclesiastes-65-15"><span class="verse-num">65:15</span> <span class="verse-body">et dimittetis nomen vestrum in iuramentum electis meis et interficiet te Dominus Deus et servos suos vocabit nomine alio</span></p>
<p id="ecclesiastes-65-16"><span class="verse-num">65:16</span> <span class="verse-body">in quo qui benedictus est super terram benedicetur in Deo amen et qui iurat in terra iurabit in Deo amen quia oblivioni traditae sunt angustiae priores et quia absconditae sunt ab oculis nostris</span></p>
<p id="ecclesiastes-65-17"><span class="verse-num">65:17</span> <span class="verse-body">ecce enim ego creo caelos novos et terram novam et non erunt in memoria priora et non ascendent super cor</span></p>
<p id="ecclesiastes-65-18"><span class="verse-num">65:18</span> <span class="verse-body">sed gaudebitis et exultabitis usque in sempiternum in his quae ego creo quia ecce ego creo Hierusalem exultationem et populum eius gaudium</span></p>
<p id="ecclesiastes-65-19"><span class="verse-num">65:19</span> <span class="verse-body">et exultabo in Hierusalem et gaudebo in populo meo et non audietur in eo ultra vox fletus et vox clamoris</span></p>
<p id="ecclesiastes-65-20"><span class="verse-num">65:20</span> <span class="verse-body">non erit ibi amplius infans dierum et senex qui non impleat dies suos quoniam puer centum annorum morietur et peccator centum annorum maledictus erit</span></p>
<p id="ecclesiastes-65-21"><span class="verse-num">65:21</span> <span class="verse-body">et aedificabunt domos et habitabunt et plantabunt vineas et comedent fructum earum</span></p>
<p id="ecclesiastes-65-22"><span class="verse-num">65:22</span> <span class="verse-body">non aedificabunt et alius habitabit non plantabunt et alius comedet secundum dies enim ligni erunt dies populi mei et opera manuum eorum inveterabunt</span></p>
<p id="ecclesiastes-65-23"><span class="verse-num">65:23</span> <span class="verse-body">electis meis non laborabunt frustra neque generabunt in conturbatione quia semen benedictorum Domini est et nepotes eorum cum eis</span></p>
<p id="ecclesiastes-65-24"><span class="verse-num">65:24</span> <span class="verse-body">eritque antequam clament ego exaudiam adhuc illis loquentibus ego audiam</span></p>
<p id="ecclesiastes-65-25"><span class="verse-num">65:25</span> <span class="verse-body">lupus et agnus pascentur simul et leo et bos comedent paleas et serpenti pulvis panis eius non nocebunt neque occident in omni monte sancto meo dicit Dominus __________________________________________________________________</span></p>
<h2 id="ecclesiastes-ch-66">Chapter 66</h2>
<p class="verses"><a href="#ecclesiastes-66-1">1</a> <a href="#ecclesiastes-66-2">2</a> <a href="#ecclesiastes-66-3">3</a> <a href="#ecclesiastes-66-4">4</a> <a href="#ecclesiastes-66-5">5</a> <a href="#ecclesiastes-66-6">6</a> <a href="#ecclesiastes-66-7">7</a> <a href="#ecclesiastes-66-8">8</a> <a href="#ecclesiastes-66-9">9</a> <a href="#ecclesiastes-66-10">10</a> <a href="#ecclesiastes-66-11">11</a> <a href="#ecclesiastes-66-12">12</a> <a href="#ecclesiastes-66-13">13</a> <a href="#ecclesiastes-66-14">14</a> <a href="#ecclesiastes-66-15">15</a> <a href="#ecclesiastes-66-16">16</a> <a href="#ecclesiastes-66-17">17</a> <a href="#ecclesiastes-66-18">18</a> <a href="#ecclesiastes-66-19">19</a> <a href="#ecclesiastes-66-20">20</a> <a href="#ecclesiastes-66-21">21</a> <a href="#ecclesiastes-66-22">22</a> <a href="#ecclesiastes-66-23">23</a></p>
<p id="ecclesiastes-66-1"><span class="verse-num">66:1</span> <span class="verse-body">haec dicit Dominus caelum sedis mea et terra scabillum pedum meorum quae ista domus quam aedificabitis mihi et quis iste locus quietis meae</span></p>
<p id="ecclesiastes-66-2"><span class="verse-num">66:2</span> <span class="verse-body">omnia haec manus mea fecit et facta sunt universa ista dicit Dominus ad quem autem respiciam nisi ad pauperculum et contritum spiritu et trementem sermones meos</span></p>
<p id="ecclesiastes-66-3"><span class="verse-num">66:3</span> <span class="verse-body">qui immolat bovem quasi qui interficiat virum qui mactat pecus quasi qui excerebret canem qui offert oblationem quasi qui sanguinem suillum offerat qui recordatur turis quasi qui benedicat idolo haec omnia elegerunt in viis suis et in abominationibus suis anima eorum delectata est</span></p>
<p id="ecclesiastes-66-4"><span class="verse-num">66:4</span> <span class="verse-body">unde et ego eligam inlusiones eorum et quae timebant adducam eis quia vocavi et non erat qui responderet locutus sum et non audierunt feceruntque malum in oculis meis et quae nolui elegerunt</span></p>
<p id="ecclesiastes-66-5"><span class="verse-num">66:5</span> <span class="verse-body">audite verbum Domini qui tremetis ad verbum eius dixerunt fratres vestri odientes vos et abicientes propter nomen meum glorificetur Dominus et videbimus in laetitia vestra ipsi autem confundentur</span></p>
<p id="ecclesiastes-66-6"><span class="verse-num">66:6</span> <span class="verse-body">vox populi de civitate vox de templo vox Domini reddentis retributionem inimicis suis</span></p>
<p id="ecclesiastes-66-7"><span class="verse-num">66:7</span> <span class="verse-body">antequam parturiret peperit antequam veniret partus eius peperit masculum</span></p>
<p id="ecclesiastes-66-8"><span class="verse-num">66:8</span> <span class="verse-body">quis audivit umquam tale et quis vidit huic simile numquid parturiet terra in die una aut parietur gens simul quia parturivit et peperit Sion filios suos</span></p>
<p id="ecclesiastes-66-9"><span class="verse-num">66:9</span> <span class="verse-body">numquid ego qui alios parere facio ipse non pariam dicit Dominus si ego qui generationem ceteris tribuo sterilis ero ait Dominus Deus tuus</span></p>
<p id="ecclesiastes-66-10"><span class="verse-num">66:10</span> <span class="verse-body">laetamini cum Hierusalem et exultate in ea omnes qui diligitis eam gaudete cum ea gaudio universi qui lugetis super eam</span></p>
<p id="ecclesiastes-66-11"><span class="verse-num">66:11</span> <span class="verse-body">ut sugatis et repleamini ab ubere consolationis eius ut mulgeatis et deliciis affluatis ab omnimoda gloria eius</span></p>
<p id="ecclesiastes-66-12"><span class="verse-num">66:12</span> <span class="verse-body">quia haec dicit Dominus ecce ego declinabo super eam quasi fluvium pacis et quasi torrentem inundantem gloriam gentium quam sugetis ad ubera portabimini et super genua blandientur vobis</span></p>
<p id="ecclesiastes-66-13"><span class="verse-num">66:13</span> <span class="verse-body">quomodo si cui mater blandiatur ita ego consolabor vos et in Hierusalem consolabimini</span></p>
<p id="ecclesiastes-66-14"><span class="verse-num">66:14</span> <span class="verse-body">videbitis et gaudebit cor vestrum et ossa vestra quasi herba germinabunt et cognoscetur manus Domini servis eius et indignabitur inimicis suis</span></p>
<p id="ecclesiastes-66-15"><span class="verse-num">66:15</span> <span class="verse-body">quia ecce Dominus in igne veniet et quasi turbo quadrigae eius reddere in indignatione furorem suum et increpationem suam in flamma ignis</span></p>
<p id="ecclesiastes-66-16"><span class="verse-num">66:16</span> <span class="verse-body">quia in igne Dominus diiudicatur et in gladio suo ad omnem carnem et multiplicabuntur interfecti a Domino</span></p>
<p id="ecclesiastes-66-17"><span class="verse-num">66:17</span> <span class="verse-body">qui sanctificabantur et mundos se putabant in hortis post unam intrinsecus qui comedebant carnem suillam et abominationem et murem simul consumentur dicit Dominus</span></p>
<p id="ecclesiastes-66-18"><span class="verse-num">66:18</span> <span class="verse-body">ego autem opera eorum et cogitationes eorum venio ut congregem cum omnibus gentibus et linguis et venient et videbunt gloriam meam</span></p>
<p id="ecclesiastes-66-19"><span class="verse-num">66:19</span> <span class="verse-body">et ponam in eis signum et mittam ex eis qui salvati fuerint ad gentes in mari in Africa in Lydia tenentes sagittam in Italiam et Graeciam ad insulas longe ad eos qui non audierunt de me et non viderunt gloriam meam et adnuntiabunt gloriam meam gentibus</span></p>
<p id="ecclesiastes-66-20"><span class="verse-num">66:20</span> <span class="verse-body">et adducent omnes fratres vestros de cunctis gentibus donum Domino in equis et in quadrigis et in lecticis et in mulis et in carrucis ad montem sanctum meum Hierusalem dicit Dominus quomodo si inferant filii Israhel munus in vase mundo in domum Domini</span></p>
<p id="ecclesiastes-66-21"><span class="verse-num">66:21</span> <span class="verse-body">et adsumam ex eis in sacerdotes et in Levitas dicit Dominus</span></p>
<p id="ecclesiastes-66-22"><span class="verse-num">66:22</span> <span class="verse-body">quia sicut caeli novi et terra nova quae ego facio stare coram me dicit Dominus sic stabit semen vestrum et nomen vestrum</span></p>
<p id="ecclesiastes-66-23"><span class="verse-num">66:23</span> <span class="verse-body">et erit mensis ex mense et sabbatum ex sabbato veniet omnis caro ut adoret coram facie mea dicit Dominus __________________________________________________________________ Jeremiah __________________________________________________________________</span></p>
<h2 id="ecclesiastes-ch-1">Chapter 1</h2>
<p class="verses"><a href="#ecclesiastes-1-1">1</a> <a href="#ecclesiastes-1-2">2</a> <a href="#ecclesiastes-1-3">3</a> <a href="#ecclesiastes-1-4">4</a> <a href="#ecclesiastes-1-5">5</a> <a href="#ecclesiastes-1-6">6</a> <a href="#ecclesiastes-1-7">7</a> <a href="#ecclesiastes-1-8">8</a> <a href="#ecclesiastes-1-9">9</a> <a href="#ecclesiastes-1-10">10</a> <a href="#ecclesiastes-1-11">11</a> <a href="#ecclesiastes-1-12">12</a> <a href="#ecclesiastes-1-13">13</a> <a href="#ecclesiastes-1-14">14</a> <a href="#ecclesiastes-1-15">15</a> <a href="#ecclesiastes-1-16">16</a> <a href="#ecclesiastes-1-17">17</a> <a href="#ecclesiastes-1-18">18</a> <a href="#ecclesiastes-1-19">19</a></p>
<p id="ecclesiastes-1-1"><span class="verse-num">1:1</span> <span class="verse-body">verba Hieremiae filii Helciae de sacerdotibus qui fuerunt in Anathoth in terra Beniamin</span></p>
<p id="ecclesiastes-1-2"><span class="verse-num">1:2</span> <span class="verse-body">quod factum est verbum Domini ad eum in diebus Iosiae filii Amon regis Iuda in tertiodecimo anno regni eius</span></p>
<p id="ecclesiastes-1-3"><span class="verse-num">1:3</span> <span class="verse-body">et factum est in diebus Ioachim filii Iosiae regis Iuda usque ad consummationem undecimi anni Sedeciae filii Iosiae regis Iuda usque ad transmigrationem Hierusalem in mense quinto</span></p>
<p id="ecclesiastes-1-4"><span class="verse-num">1:4</span> <span class="verse-body">et factum est verbum Domini ad me dicens</span></p>
<p id="ecclesiastes-1-5"><span class="verse-num">1:5</span> <span class="verse-body">priusquam te formarem in utero novi te et antequam exires de vulva sanctificavi te prophetam gentibus dedi te</span></p>
<p id="ecclesiastes-1-6"><span class="verse-num">1:6</span> <span class="verse-body">et dixi a a a Domine Deus ecce nescio loqui quia puer ego sum</span></p>
<p id="ecclesiastes-1-7"><span class="verse-num">1:7</span> <span class="verse-body">et dixit Dominus ad me noli dicere puer sum quoniam ad omnia quae mittam te ibis et universa quaecumque mandavero tibi loqueris</span></p>
<p id="ecclesiastes-1-8"><span class="verse-num">1:8</span> <span class="verse-body">ne timeas a facie eorum quia tecum ego sum ut eruam te dicit Dominus</span></p>
<p id="ecclesiastes-1-9"><span class="verse-num">1:9</span> <span class="verse-body">et misit Dominus manum suam et tetigit os meum et dixit Dominus ad me ecce dedi verba mea in ore tuo</span></p>
<p id="ecclesiastes-1-10"><span class="verse-num">1:10</span> <span class="verse-body">ecce constitui te hodie super gentes et super regna ut evellas et destruas et disperdas et dissipes et aedifices et plantes</span></p>
<p id="ecclesiastes-1-11"><span class="verse-num">1:11</span> <span class="verse-body">et factum est verbum Domini ad me dicens quid tu vides Hieremia et dixi virgam vigilantem ego video</span></p>
<p id="ecclesiastes-1-12"><span class="verse-num">1:12</span> <span class="verse-body">et dixit Dominus ad me bene vidisti quia vigilabo ego super verbo meo ut faciam illud</span></p>
<p id="ecclesiastes-1-13"><span class="verse-num">1:13</span> <span class="verse-body">et factum est verbum Domini secundo ad me dicens quid tu vides et dixi ollam succensam ego video et faciem eius a facie aquilonis</span></p>
<p id="ecclesiastes-1-14"><span class="verse-num">1:14</span> <span class="verse-body">et dixit Dominus ad me ab aquilone pandetur malum super omnes habitatores terrae</span></p>
<p id="ecclesiastes-1-15"><span class="verse-num">1:15</span> <span class="verse-body">quia ecce ego convocabo omnes cognationes regnorum aquilonis ait Dominus et venient et ponent unusquisque solium suum in introitu portarum Hierusalem et super omnes muros eius in circuitu et super universas urbes Iuda</span></p>
<p id="ecclesiastes-1-16"><span class="verse-num">1:16</span> <span class="verse-body">et loquar iudicia mea cum eis super omni malitia eorum qui dereliquerunt me et libaverunt diis alienis et adoraverunt opus manuum suarum</span></p>
<p id="ecclesiastes-1-17"><span class="verse-num">1:17</span> <span class="verse-body">tu ergo accinge lumbos tuos et surge et loquere ad eos omnia quae ego praecipio tibi ne formides a facie eorum nec enim timere te faciam vultum eorum</span></p>
<p id="ecclesiastes-1-18"><span class="verse-num">1:18</span> <span class="verse-body">ego quippe dedi te hodie in civitatem munitam et in columnam ferream et in murum aereum super omnem terram regibus Iuda principibus eius et sacerdotibus et populo terrae</span></p>
<p id="ecclesiastes-1-19"><span class="verse-num">1:19</span> <span class="verse-body">et bellabunt adversum te et non praevalebunt quia tecum ego sum ait Dominus ut liberem te __________________________________________________________________</span></p>
<h2 id="ecclesiastes-ch-2">Chapter 2</h2>
<p class="verses"><a href="#ecclesiastes-2-1">1</a> <a href="#ecclesiastes-2-2">2</a> <a href="#ecclesiastes-2-3">3</a> <a href="#ecclesiastes-2-4">4</a> <a href="#ecclesiastes-2-5">5</a> <a href="#ecclesiastes-2-6">6</a> <a href="#ecclesiastes-2-7">7</a> <a href="#ecclesiastes-2-8">8</a> <a href="#ecclesiastes-2-9">9</a> <a href="#ecclesiastes-2-10">10</a> <a href="#ecclesiastes-2-11">11</a> <a href="#ecclesiastes-2-12">12</a> <a href="#ecclesiastes-2-13">13</a> <a href="#ecclesiastes-2-14">14</a> <a href="#ecclesiastes-2-15">15</a> <a href="#ecclesiastes-2-16">16</a> <a href="#ecclesiastes-2-17">17</a> <a href="#ecclesiastes-2-18">18</a> <a href="#ecclesiastes-2-19">19</a> <a href="#ecclesiastes-2-20">20</a> <a href="#ecclesiastes-2-21">21</a> <a href="#ecclesiastes-2-22">22</a> <a href="#ecclesiastes-2-23">23</a> <a href="#ecclesiastes-2-24">24</a> <a href="#ecclesiastes-2-25">25</a> <a href="#ecclesiastes-2-26">26</a> <a href="#ecclesiastes-2-27">27</a> <a href="#ecclesiastes-2-28">28</a> <a href="#ecclesiastes-2-29">29</a> <a href="#ecclesiastes-2-30">30</a> <a href="#ecclesiastes-2-31">31</a> <a href="#ecclesiastes-2-32">32</a> <a href="#ecclesiastes-2-33">33</a> <a href="#ecclesiastes-2-34">34</a> <a href="#ecclesiastes-2-35">35</a> <a href="#ecclesiastes-2-36">36</a> <a href="#ecclesiastes-2-37">37</a></p>
<p id="ecclesiastes-2-1"><span class="verse-num">2:1</span> <span class="verse-body">et factum est verbum Domini ad me dicens</span></p>
<p id="ecclesiastes-2-2"><span class="verse-num">2:2</span> <span class="verse-body">vade et clama in auribus Hierusalem dicens haec dicit Dominus recordatus sum tui miserans adulescentiam tuam et caritatem disponsationis tuae quando secuta me es in deserto in terra quae non seminatur</span></p>
<p id="ecclesiastes-2-3"><span class="verse-num">2:3</span> <span class="verse-body">sanctus Israhel Domino primitiae frugum eius omnes qui devorant eum delinquunt mala venient super eos dicit Dominus</span></p>
<p id="ecclesiastes-2-4"><span class="verse-num">2:4</span> <span class="verse-body">audite verbum Domini domus Iacob et omnes cognationes domus Israhel</span></p>
<p id="ecclesiastes-2-5"><span class="verse-num">2:5</span> <span class="verse-body">haec dicit Dominus quid invenerunt patres vestri in me iniquitatis quia elongaverunt a me et ambulaverunt post vanitatem et vani facti sunt</span></p>
<p id="ecclesiastes-2-6"><span class="verse-num">2:6</span> <span class="verse-body">et non dixerunt ubi est Dominus qui ascendere nos fecit de terra Aegypti qui transduxit nos per desertum per terram inhabitabilem et inviam per terram sitis et imaginem mortis per terram in qua non ambulavit vir neque habitavit homo</span></p>
<p id="ecclesiastes-2-7"><span class="verse-num">2:7</span> <span class="verse-body">et induxi vos in terram Carmeli ut comederetis fructum eius et optima illius et ingressi contaminastis terram meam et hereditatem meam posuistis in abominationem</span></p>
<p id="ecclesiastes-2-8"><span class="verse-num">2:8</span> <span class="verse-body">sacerdotes non dixerunt ubi est Dominus et tenentes legem nescierunt me et pastores praevaricati sunt in me et prophetae prophetaverunt in Baal et idola secuti sunt</span></p>
<p id="ecclesiastes-2-9"><span class="verse-num">2:9</span> <span class="verse-body">propterea adhuc iudicio contendam vobiscum ait Dominus et cum filiis vestris disceptabo</span></p>
<p id="ecclesiastes-2-10"><span class="verse-num">2:10</span> <span class="verse-body">transite ad insulas Cetthim et videte et in Cedar mittite et considerate vehementer et videte si factum est huiuscemodi</span></p>
<p id="ecclesiastes-2-11"><span class="verse-num">2:11</span> <span class="verse-body">si mutavit gens deos et certe ipsi non sunt dii populus vero meus mutavit Gloriam suam in idolum</span></p>
<p id="ecclesiastes-2-12"><span class="verse-num">2:12</span> <span class="verse-body">obstupescite caeli super hoc et portae eius desolamini vehementer dicit Dominus</span></p>
<p id="ecclesiastes-2-13"><span class="verse-num">2:13</span> <span class="verse-body">duo enim mala fecit populus meus me dereliquerunt fontem aquae vivae ut foderent sibi cisternas cisternas dissipatas quae continere non valent aquas</span></p>
<p id="ecclesiastes-2-14"><span class="verse-num">2:14</span> <span class="verse-body">numquid servus est Israhel aut vernaculus quare ergo est factus in praedam</span></p>
<p id="ecclesiastes-2-15"><span class="verse-num">2:15</span> <span class="verse-body">super eum rugierunt leones et dederunt vocem suam posuerunt terram eius in solitudinem civitates eius exustae sunt et non est qui habitet in eis</span></p>
<p id="ecclesiastes-2-16"><span class="verse-num">2:16</span> <span class="verse-body">filii quoque Memfeos et Tafnes constupraverunt te usque ad verticem</span></p>
<p id="ecclesiastes-2-17"><span class="verse-num">2:17</span> <span class="verse-body">numquid non istud factum est tibi quia dereliquisti Dominum Deum tuum eo tempore quo ducebat te per viam</span></p>
<p id="ecclesiastes-2-18"><span class="verse-num">2:18</span> <span class="verse-body">et nunc quid tibi vis in via Aegypti ut bibas aquam turbidam et quid tibi cum via Assyriorum ut bibas aquam Fluminis</span></p>
<p id="ecclesiastes-2-19"><span class="verse-num">2:19</span> <span class="verse-body">arguet te malitia tua et aversio tua increpabit te scito et vide quia malum et amarum est reliquisse te Dominum Deum tuum et non esse timorem mei apud te dicit Dominus Deus exercituum</span></p>
<p id="ecclesiastes-2-20"><span class="verse-num">2:20</span> <span class="verse-body">a saeculo confregisti iugum meum rupisti vincula mea et dixisti non serviam in omni enim colle sublimi et sub omni ligno frondoso tu prosternebaris meretrix</span></p>
<p id="ecclesiastes-2-21"><span class="verse-num">2:21</span> <span class="verse-body">ego autem plantavi te vineam electam omne semen verum quomodo ergo conversa es in pravum vinea aliena</span></p>
<p id="ecclesiastes-2-22"><span class="verse-num">2:22</span> <span class="verse-body">si laveris te nitro et multiplicaveris tibi herbam borith maculata es in iniquitate tua coram me dicit Dominus Deus</span></p>
<p id="ecclesiastes-2-23"><span class="verse-num">2:23</span> <span class="verse-body">quomodo dicis non sum polluta post Baalim non ambulavi vide vias tuas in convalle scito quid feceris cursor levis explicans vias tuas</span></p>
<p id="ecclesiastes-2-24"><span class="verse-num">2:24</span> <span class="verse-body">onager adsuetus in solitudine in desiderio animae suae adtraxit ventum amoris sui nullus avertet eam omnes qui quaerunt eam non deficient in menstruis eius invenient eam</span></p>
<p id="ecclesiastes-2-25"><span class="verse-num">2:25</span> <span class="verse-body">prohibe pedem tuum a nuditate et guttur tuum a siti et dixisti desperavi nequaquam faciam adamavi quippe alienos et post eos ambulabo</span></p>
<p id="ecclesiastes-2-26"><span class="verse-num">2:26</span> <span class="verse-body">quomodo confunditur fur quando deprehenditur sic confusi sunt domus Israhel ipsi et reges eorum principes et sacerdotes et prophetae eorum</span></p>
<p id="ecclesiastes-2-27"><span class="verse-num">2:27</span> <span class="verse-body">dicentes ligno pater meus es tu et lapidi tu me genuisti verterunt ad me tergum et non faciem et in tempore adflictionis suae dicent surge et libera nos</span></p>
<p id="ecclesiastes-2-28"><span class="verse-num">2:28</span> <span class="verse-body">ubi sunt dii tui quos fecisti tibi surgant et liberent te in tempore adflictionis tuae secundum numerum quippe civitatum tuarum erant dii tui Iuda</span></p>
<p id="ecclesiastes-2-29"><span class="verse-num">2:29</span> <span class="verse-body">quid vultis mecum iudicio contendere omnes dereliquistis me dicit Dominus</span></p>
<p id="ecclesiastes-2-30"><span class="verse-num">2:30</span> <span class="verse-body">frustra percussi filios vestros disciplinam non receperunt devoravit gladius vester prophetas vestros quasi leo vastator</span></p>
<p id="ecclesiastes-2-31"><span class="verse-num">2:31</span> <span class="verse-body">generatio vestra videte verbum Domini numquid solitudo factus sum Israheli aut terra serotina quare ergo dixit populus meus recessimus non veniemus ultra ad te</span></p>
<p id="ecclesiastes-2-32"><span class="verse-num">2:32</span> <span class="verse-body">numquid obliviscitur virgo ornamenti sui sponsa fasciae pectoralis suae populus vero meus oblitus est mei diebus innumeris</span></p>
<p id="ecclesiastes-2-33"><span class="verse-num">2:33</span> <span class="verse-body">quid niteris bonam ostendere viam tuam ad quaerendam dilectionem quae insuper et malitias tuas docuisti vias tuas</span></p>
<p id="ecclesiastes-2-34"><span class="verse-num">2:34</span> <span class="verse-body">et in alis tuis inventus est sanguis animarum pauperum et innocentium non in fossis inveni eos sed in omnibus quae supra memoravi</span></p>
<p id="ecclesiastes-2-35"><span class="verse-num">2:35</span> <span class="verse-body">et dixisti absque peccato et innocens ego sum et propterea avertatur furor tuus a me ecce ego iudicio contendam tecum eo quod dixeris non peccavi</span></p>
<p id="ecclesiastes-2-36"><span class="verse-num">2:36</span> <span class="verse-body">quam vilis es facta nimis iterans vias tuas et ab Aegypto confunderis sicut confusa es ab Assur</span></p>
<p id="ecclesiastes-2-37"><span class="verse-num">2:37</span> <span class="verse-body">nam et ab ista egredieris et manus tuae erunt super caput tuum quoniam obtrivit Dominus confidentiam tuam et nihil habebis prosperum __________________________________________________________________</span></p>
<h2 id="ecclesiastes-ch-3">Chapter 3</h2>
<p class="verses"><a href="#ecclesiastes-3-1">1</a> <a href="#ecclesiastes-3-2">2</a> <a href="#ecclesiastes-3-3">3</a> <a href="#ecclesiastes-3-4">4</a> <a href="#ecclesiastes-3-5">5</a> <a href="#ecclesiastes-3-6">6</a> <a href="#ecclesiastes-3-7">7</a> <a href="#ecclesiastes-3-8">8</a> <a href="#ecclesiastes-3-9">9</a> <a href="#ecclesiastes-3-10">10</a> <a href="#ecclesiastes-3-11">11</a> <a href="#ecclesiastes-3-12">12</a> <a href="#ecclesiastes-3-13">13</a> <a href="#ecclesiastes-3-14">14</a> <a href="#ecclesiastes-3-15">15</a> <a href="#ecclesiastes-3-16">16</a> <a href="#ecclesiastes-3-17">17</a> <a href="#ecclesiastes-3-18">18</a> <a href="#ecclesiastes-3-19">19</a> <a href="#ecclesiastes-3-20">20</a> <a href="#ecclesiastes-3-21">21</a> <a href="#ecclesiastes-3-22">22</a> <a href="#ecclesiastes-3-23">23</a> <a href="#ecclesiastes-3-24">24</a> <a href="#ecclesiastes-3-25">25</a></p>
<p id="ecclesiastes-3-1"><span class="verse-num">3:1</span> <span class="verse-body">vulgo dicitur si dimiserit vir uxorem suam et recedens ab eo duxerit virum alterum numquid revertetur ad eam ultra numquid non polluta et contaminata erit mulier illa tu autem fornicata es cum amatoribus multis tamen revertere ad me dicit Dominus</span></p>
<p id="ecclesiastes-3-2"><span class="verse-num">3:2</span> <span class="verse-body">leva oculos tuos in directum et vide ubi non prostrata sis in viis sedebas expectans eos quasi latro in solitudine et polluisti terram in fornicationibus tuis et in malitiis tuis</span></p>
<p id="ecclesiastes-3-3"><span class="verse-num">3:3</span> <span class="verse-body">quam ob rem prohibitae sunt stillae pluviarum et serotinus imber non fuit frons mulieris meretricis facta est tibi noluisti erubescere</span></p>
<p id="ecclesiastes-3-4"><span class="verse-num">3:4</span> <span class="verse-body">ergo saltim amodo voca me pater meus dux virginitatis meae tu es</span></p>
<p id="ecclesiastes-3-5"><span class="verse-num">3:5</span> <span class="verse-body">numquid irasceris in perpetuum aut perseverabis in finem ecce locuta es et fecisti mala et potuisti</span></p>
<p id="ecclesiastes-3-6"><span class="verse-num">3:6</span> <span class="verse-body">et dixit Dominus ad me in diebus Iosiae regis numquid vidisti quae fecerit aversatrix Israhel abiit sibimet super omnem montem excelsum et sub omne lignum frondosum et fornicata est ibi</span></p>
<p id="ecclesiastes-3-7"><span class="verse-num">3:7</span> <span class="verse-body">et dixi cum fecisset haec omnia ad me convertere et non est reversa et vidit praevaricatrix soror eius Iuda</span></p>
<p id="ecclesiastes-3-8"><span class="verse-num">3:8</span> <span class="verse-body">quia pro eo quod moechata esset aversatrix Israhel dimisissem eam et dedissem ei libellum repudii et non timuit praevaricatrix Iuda soror eius sed abiit et fornicata est etiam ipsa</span></p>
<p id="ecclesiastes-3-9"><span class="verse-num">3:9</span> <span class="verse-body">et facilitate fornicationis suae contaminavit terram et moechata est cum lapide et cum ligno</span></p>
<p id="ecclesiastes-3-10"><span class="verse-num">3:10</span> <span class="verse-body">et in omnibus his non est reversa ad me praevaricatrix soror eius Iuda in toto corde suo sed in mendacio ait Dominus</span></p>
<p id="ecclesiastes-3-11"><span class="verse-num">3:11</span> <span class="verse-body">et dixit Dominus ad me iustificavit animam suam aversatrix Israhel conparatione praevaricatricis Iuda</span></p>
<p id="ecclesiastes-3-12"><span class="verse-num">3:12</span> <span class="verse-body">vade et clama sermones istos contra aquilonem et dices revertere aversatrix Israhel ait Dominus et non avertam faciem meam a vobis quia sanctus ego sum dicit Dominus et non irascar in perpetuum</span></p>
<p id="ecclesiastes-3-13"><span class="verse-num">3:13</span> <span class="verse-body">tamen scito iniquitatem tuam quia in Dominum Deum tuum praevaricata es et dispersisti vias tuas alienis sub omni ligno frondoso et vocem meam non audisti ait Dominus</span></p>
<p id="ecclesiastes-3-14"><span class="verse-num">3:14</span> <span class="verse-body">convertimini filii revertentes dicit Dominus quia ego vir vester et adsumam vos unum de civitate et duos de cognatione et introducam vos in Sion</span></p>
<p id="ecclesiastes-3-15"><span class="verse-num">3:15</span> <span class="verse-body">et dabo vobis pastores iuxta cor meum et pascent vos scientia et doctrina</span></p>
<p id="ecclesiastes-3-16"><span class="verse-num">3:16</span> <span class="verse-body">cumque multiplicati fueritis et creveritis in terra in diebus illis ait Dominus non dicent ultra arca testamenti Domini neque ascendet super cor neque recordabuntur illius nec visitabitur nec fiet ultra</span></p>
<p id="ecclesiastes-3-17"><span class="verse-num">3:17</span> <span class="verse-body">in tempore illo vocabunt Hierusalem solium Domini et congregabuntur ad eam omnes gentes in nomine Domini in Hierusalem et non ambulabunt post pravitatem cordis sui pessimi</span></p>
<p id="ecclesiastes-3-18"><span class="verse-num">3:18</span> <span class="verse-body">in diebus illis ibit domus Iuda ad domum Israhel et venient simul de terra aquilonis ad terram quam dedi patribus vestris</span></p>
<p id="ecclesiastes-3-19"><span class="verse-num">3:19</span> <span class="verse-body">ego autem dixi quomodo ponam te in filiis et tribuam tibi terram desiderabilem hereditatem praeclaram exercituum gentium et dixi patrem vocabis me et post me ingredi non cessabis</span></p>
<p id="ecclesiastes-3-20"><span class="verse-num">3:20</span> <span class="verse-body">sed quomodo si contemnat mulier amatorem suum sic contempsit me domus Israhel dicit Dominus</span></p>
<p id="ecclesiastes-3-21"><span class="verse-num">3:21</span> <span class="verse-body">vox in viis audita est ploratus et ululatus filiorum Israhel quoniam iniquam fecerunt viam suam obliti sunt Domini Dei sui</span></p>
<p id="ecclesiastes-3-22"><span class="verse-num">3:22</span> <span class="verse-body">convertimini filii revertentes et sanabo aversiones vestras ecce nos venimus ad te tu enim es Dominus Deus noster</span></p>
<p id="ecclesiastes-3-23"><span class="verse-num">3:23</span> <span class="verse-body">vere mendaces erant colles multitudo montium vere in Domino Deo nostro salus Israhel</span></p>
<p id="ecclesiastes-3-24"><span class="verse-num">3:24</span> <span class="verse-body">confusio comedit laborem patrum nostrorum ab adulescentia nostra greges eorum et armenta eorum filios eorum et filias eorum</span></p>
<p id="ecclesiastes-3-25"><span class="verse-num">3:25</span> <span class="verse-body">dormiemus in confusione nostra et operiet nos ignominia nostra quoniam Domino Deo nostro peccavimus nos et patres nostri ab adulescentia nostra usque ad hanc diem et non audivimus vocem Domini Dei nostri __________________________________________________________________</span></p>
<h2 id="ecclesiastes-ch-4">Chapter 4</h2>
<p class="verses"><a href="#ecclesiastes-4-1">1</a> <a href="#ecclesiastes-4-2">2</a> <a href="#ecclesiastes-4-3">3</a> <a href="#ecclesiastes-4-4">4</a> <a href="#ecclesiastes-4-5">5</a> <a href="#ecclesiastes-4-6">6</a> <a href="#ecclesiastes-4-7">7</a> <a href="#ecclesiastes-4-8">8</a> <a href="#ecclesiastes-4-9">9</a> <a href="#ecclesiastes-4-10">10</a> <a href="#ecclesiastes-4-11">11</a> <a href="#ecclesiastes-4-12">12</a> <a href="#ecclesiastes-4-13">13</a> <a href="#ecclesiastes-4-14">14</a> <a href="#ecclesiastes-4-15">15</a> <a href="#ecclesiastes-4-16">16</a> <a href="#ecclesiastes-4-17">17</a> <a href="#ecclesiastes-4-18">18</a> <a href="#ecclesiastes-4-19">19</a> <a href="#ecclesiastes-4-20">20</a> <a href="#ecclesiastes-4-21">21</a> <a href="#ecclesiastes-4-22">22</a> <a href="#ecclesiastes-4-23">23</a> <a href="#ecclesiastes-4-24">24</a> <a href="#ecclesiastes-4-25">25</a> <a href="#ecclesiastes-4-26">26</a> <a href="#ecclesiastes-4-27">27</a> <a href="#ecclesiastes-4-28">28</a> <a href="#ecclesiastes-4-29">29</a> <a href="#ecclesiastes-4-30">30</a> <a href="#ecclesiastes-4-31">31</a></p>
<p id="ecclesiastes-4-1"><span class="verse-num">4:1</span> <span class="verse-body">si converteris Israhel ait Dominus ad me convertere si abstuleris offendicula tua a facie mea non commoveberis</span></p>
<p id="ecclesiastes-4-2"><span class="verse-num">4:2</span> <span class="verse-body">et iurabis vivit Dominus in veritate et in iudicio et in iustitia et benedicent eum gentes ipsumque laudabunt</span></p>
<p id="ecclesiastes-4-3"><span class="verse-num">4:3</span> <span class="verse-body">haec enim dicit Dominus viro Iuda et Hierusalem novate vobis novale et nolite serere super spinas</span></p>
<p id="ecclesiastes-4-4"><span class="verse-num">4:4</span> <span class="verse-body">circumcidimini Domino et auferte praeputia cordium vestrorum vir Iuda et habitatores Hierusalem ne forte egrediatur ut ignis indignatio mea et succendatur et non sit qui extinguat propter malitiam cogitationum vestrarum</span></p>
<p id="ecclesiastes-4-5"><span class="verse-num">4:5</span> <span class="verse-body">adnuntiate in Iuda et in Hierusalem auditum facite loquimini et canite tuba in terra clamate fortiter dicite congregamini et ingrediamur civitates munitas</span></p>
<p id="ecclesiastes-4-6"><span class="verse-num">4:6</span> <span class="verse-body">levate signum in Sion confortamini nolite stare quia malum ego adduco ab aquilone et contritionem magnam</span></p>
<p id="ecclesiastes-4-7"><span class="verse-num">4:7</span> <span class="verse-body">ascendit leo de cubili suo et praedo gentium se levavit egressus est de loco suo ut ponat terram tuam in desolationem civitates tuae vastabuntur remanentes absque habitatore</span></p>
<p id="ecclesiastes-4-8"><span class="verse-num">4:8</span> <span class="verse-body">super hoc accingite vos ciliciis plangite et ululate quia non est aversa ira furoris Domini a nobis</span></p>
<p id="ecclesiastes-4-9"><span class="verse-num">4:9</span> <span class="verse-body">et erit in die illa dicit Dominus peribit cor regis et cor principum et obstupescent sacerdotes et prophetae consternabuntur</span></p>
<p id="ecclesiastes-4-10"><span class="verse-num">4:10</span> <span class="verse-body">et dixi heu heu heu Domine Deus ergone decepisti populum istum et Hierusalem dicens pax erit vobis et ecce pervenit gladius usque ad animam</span></p>
<p id="ecclesiastes-4-11"><span class="verse-num">4:11</span> <span class="verse-body">in tempore illo dicetur populo huic et Hierusalem ventus urens in viis quae sunt in deserto viae filiae populi mei non ad ventilandum et ad purgandum</span></p>
<p id="ecclesiastes-4-12"><span class="verse-num">4:12</span> <span class="verse-body">spiritus plenus ex his veniet mihi et nunc ego sed loquar iudicia mea cum eis</span></p>
<p id="ecclesiastes-4-13"><span class="verse-num">4:13</span> <span class="verse-body">ecce quasi nubes ascendet et quasi tempestas currus eius velociores aquilis equi illius vae nobis quoniam vastati sumus</span></p>
<p id="ecclesiastes-4-14"><span class="verse-num">4:14</span> <span class="verse-body">lava a malitia cor tuum Hierusalem ut salva fias usquequo morabuntur in te cogitationes noxiae</span></p>
<p id="ecclesiastes-4-15"><span class="verse-num">4:15</span> <span class="verse-body">vox enim adnuntiantis a Dan et notum facientis idolum de monte Ephraim</span></p>
<p id="ecclesiastes-4-16"><span class="verse-num">4:16</span> <span class="verse-body">concitate gentes ecce auditum est in Hierusalem custodes venire de terra longinqua et dare super civitates Iuda vocem suam</span></p>
<p id="ecclesiastes-4-17"><span class="verse-num">4:17</span> <span class="verse-body">quasi custodes agrorum facti sunt super eam in gyro quia me ad iracundiam provocavit ait Dominus</span></p>
<p id="ecclesiastes-4-18"><span class="verse-num">4:18</span> <span class="verse-body">viae tuae et cogitationes tuae fecerunt haec tibi ista malitia tua quia amara quia tetigit cor tuum</span></p>
<p id="ecclesiastes-4-19"><span class="verse-num">4:19</span> <span class="verse-body">ventrem meum ventrem meum doleo sensus cordis mei turbati sunt in me non tacebo quoniam vocem bucinae audivit anima mea clamorem proelii</span></p>
<p id="ecclesiastes-4-20"><span class="verse-num">4:20</span> <span class="verse-body">contritio super contritionem vocata est et vastata est omnis terra repente vastata sunt tabernacula mea subito pelles meae</span></p>
<p id="ecclesiastes-4-21"><span class="verse-num">4:21</span> <span class="verse-body">usquequo videbo fugientem audiam vocem bucinae</span></p>
<p id="ecclesiastes-4-22"><span class="verse-num">4:22</span> <span class="verse-body">quia stultus populus meus me non cognovit filii insipientes sunt et vecordes sapientes sunt ut faciant mala bene autem facere nescierunt</span></p>
<p id="ecclesiastes-4-23"><span class="verse-num">4:23</span> <span class="verse-body">aspexi terram et ecce vacua erat et nihili et caelos et non erat lux in eis</span></p>
<p id="ecclesiastes-4-24"><span class="verse-num">4:24</span> <span class="verse-body">vidi montes et ecce movebantur et omnes colles conturbati sunt</span></p>
<p id="ecclesiastes-4-25"><span class="verse-num">4:25</span> <span class="verse-body">intuitus sum et non erat homo et omne volatile caeli recessit</span></p>
<p id="ecclesiastes-4-26"><span class="verse-num">4:26</span> <span class="verse-body">aspexi et ecce Carmelus desertus et omnes urbes eius destructae sunt a facie Domini et a facie irae furoris eius</span></p>
<p id="ecclesiastes-4-27"><span class="verse-num">4:27</span> <span class="verse-body">haec enim dicit Dominus deserta erit omnis terra sed tamen consummationem non faciam</span></p>
<p id="ecclesiastes-4-28"><span class="verse-num">4:28</span> <span class="verse-body">lugebit terra et maerebunt caeli desuper eo quod locutus sum cogitavi et non paenituit me nec aversus sum ab eo</span></p>
<p id="ecclesiastes-4-29"><span class="verse-num">4:29</span> <span class="verse-body">a voce equitis et mittentis sagittam fugit omnis civitas ingressi sunt ardua et ascenderunt rupes universae urbes derelictae sunt et non habitat in eis homo</span></p>
<p id="ecclesiastes-4-30"><span class="verse-num">4:30</span> <span class="verse-body">tu autem vastata quid facies cum vestieris te coccino cum ornata fueris monili aureo et pinxeris stibio oculos tuos frustra conponeris contempserunt te amatores tui animam tuam quaerent</span></p>
<p id="ecclesiastes-4-31"><span class="verse-num">4:31</span> <span class="verse-body">vocem enim quasi parturientis audivi angustias ut puerperae vox filiae Sion intermorientis expandentisque manus suas vae mihi quia defecit anima mea propter interfectos __________________________________________________________________</span></p>
<h2 id="ecclesiastes-ch-5">Chapter 5</h2>
<p class="verses"><a href="#ecclesiastes-5-1">1</a> <a href="#ecclesiastes-5-2">2</a> <a href="#ecclesiastes-5-3">3</a> <a href="#ecclesiastes-5-4">4</a> <a href="#ecclesiastes-5-5">5</a> <a href="#ecclesiastes-5-6">6</a> <a href="#ecclesiastes-5-7">7</a> <a href="#ecclesiastes-5-8">8</a> <a href="#ecclesiastes-5-9">9</a> <a href="#ecclesiastes-5-10">10</a> <a href="#ecclesiastes-5-11">11</a> <a href="#ecclesiastes-5-12">12</a> <a href="#ecclesiastes-5-13">13</a> <a href="#ecclesiastes-5-14">14</a> <a href="#ecclesiastes-5-15">15</a> <a href="#ecclesiastes-5-16">16</a> <a href="#ecclesiastes-5-17">17</a> <a href="#ecclesiastes-5-18">18</a> <a href="#ecclesiastes-5-19">19</a> <a href="#ecclesiastes-5-20">20</a> <a href="#ecclesiastes-5-21">21</a> <a href="#ecclesiastes-5-22">22</a> <a href="#ecclesiastes-5-23">23</a> <a href="#ecclesiastes-5-24">24</a> <a href="#ecclesiastes-5-25">25</a> <a href="#ecclesiastes-5-26">26</a> <a href="#ecclesiastes-5-27">27</a> <a href="#ecclesiastes-5-28">28</a> <a href="#ecclesiastes-5-29">29</a> <a href="#ecclesiastes-5-30">30</a> <a href="#ecclesiastes-5-31">31</a></p>
<p id="ecclesiastes-5-1"><span class="verse-num">5:1</span> <span class="verse-body">circuite vias Hierusalem et aspicite et considerate et quaerite in plateis eius an inveniatis virum facientem iudicium et quaerentem fidem et propitius ero eius</span></p>
<p id="ecclesiastes-5-2"><span class="verse-num">5:2</span> <span class="verse-body">quod si etiam vivit Dominus dixerint et hoc falso iurabunt</span></p>
<p id="ecclesiastes-5-3"><span class="verse-num">5:3</span> <span class="verse-body">Domine oculi tui respiciunt fidem percussisti eos et non doluerunt adtrivisti eos et rennuerunt accipere disciplinam induraverunt facies suas super petram noluerunt reverti</span></p>
<p id="ecclesiastes-5-4"><span class="verse-num">5:4</span> <span class="verse-body">ego autem dixi forsitan pauperes sunt et stulti ignorantes viam Domini iudicium Dei sui</span></p>
<p id="ecclesiastes-5-5"><span class="verse-num">5:5</span> <span class="verse-body">ibo igitur ad optimates et loquar eis ipsi enim cognoverunt viam Domini iudicium Dei sui et ecce magis hii simul confregerunt iugum ruperunt vincula</span></p>
<p id="ecclesiastes-5-6"><span class="verse-num">5:6</span> <span class="verse-body">idcirco percussit eos leo de silva lupus ad vesperam vastavit eos pardus vigilans super civitates eorum omnis qui egressus fuerit ex eis capietur quia multiplicatae sunt praevaricationes eorum confortatae sunt aversiones eorum</span></p>
<p id="ecclesiastes-5-7"><span class="verse-num">5:7</span> <span class="verse-body">super quo propitius tibi esse potero filii tui dereliquerunt me et iurant in his qui non sunt dii saturavi eos et moechati sunt et in domo meretricis luxuriabantur</span></p>
<p id="ecclesiastes-5-8"><span class="verse-num">5:8</span> <span class="verse-body">equi amatores et admissarii facti sunt unusquisque ad uxorem proximi sui hinniebat</span></p>
<p id="ecclesiastes-5-9"><span class="verse-num">5:9</span> <span class="verse-body">numquid super his non visitabo dicit Dominus et in gente tali non ulciscetur anima mea</span></p>
<p id="ecclesiastes-5-10"><span class="verse-num">5:10</span> <span class="verse-body">ascendite muros eius et dissipate consummationem autem nolite facere auferte propagines eius quia non sunt Domini</span></p>
<p id="ecclesiastes-5-11"><span class="verse-num">5:11</span> <span class="verse-body">praevaricatione enim praevaricata est in me domus Israhel et domus Iuda ait Dominus</span></p>
<p id="ecclesiastes-5-12"><span class="verse-num">5:12</span> <span class="verse-body">negaverunt Dominum et dixerunt non est ipse neque veniet super nos malum gladium et famem non videbimus</span></p>
<p id="ecclesiastes-5-13"><span class="verse-num">5:13</span> <span class="verse-body">prophetae fuerunt in ventum et responsum non fuit in eis haec ergo evenient illis</span></p>
<p id="ecclesiastes-5-14"><span class="verse-num">5:14</span> <span class="verse-body">haec dicit Dominus Deus exercituum quia locuti estis verbum istud ecce ego do verba mea in ore tuo in ignem et populum istum ligna et vorabit eos</span></p>
<p id="ecclesiastes-5-15"><span class="verse-num">5:15</span> <span class="verse-body">ecce ego adducam super vos gentem de longinquo domus Israhel ait Dominus gentem robustam gentem antiquam gentem cuius ignorabis linguam nec intelleges quid loquatur</span></p>
<p id="ecclesiastes-5-16"><span class="verse-num">5:16</span> <span class="verse-body">faretra eius quasi sepulchrum patens universi fortes</span></p>
<p id="ecclesiastes-5-17"><span class="verse-num">5:17</span> <span class="verse-body">et comedet segetes tuas et panem tuum devorabit filios tuos et filias tuas comedet gregem tuum et armenta tua comedet vineam tuam et ficum tuam et conteret urbes munitas tuas in quibus tu habes fiduciam gladio</span></p>
<p id="ecclesiastes-5-18"><span class="verse-num">5:18</span> <span class="verse-body">verumtamen et diebus illis ait Dominus non faciam vos in consummationem</span></p>
<p id="ecclesiastes-5-19"><span class="verse-num">5:19</span> <span class="verse-body">quod si dixeritis quare fecit Dominus Deus noster nobis haec omnia dices ad eos sicut dereliquistis me et servistis deo alieno in terra vestra sic servietis alienis in terra non vestra</span></p>
<p id="ecclesiastes-5-20"><span class="verse-num">5:20</span> <span class="verse-body">adnuntiate hoc domui Iacob et auditum facite in Iuda dicentes</span></p>
<p id="ecclesiastes-5-21"><span class="verse-num">5:21</span> <span class="verse-body">audi populus stulte qui non habes cor qui habentes oculos non videtis et aures et non auditis</span></p>
<p id="ecclesiastes-5-22"><span class="verse-num">5:22</span> <span class="verse-body">me ergo non timebitis ait Dominus et a facie mea non dolebitis qui posui harenam terminum mari praeceptum sempiternum quod non praeteribit et commovebuntur et non poterunt et intumescent fluctus eius et non transibunt illud</span></p>
<p id="ecclesiastes-5-23"><span class="verse-num">5:23</span> <span class="verse-body">populo autem huic factum est cor incredulum et exasperans recesserunt et abierunt</span></p>
<p id="ecclesiastes-5-24"><span class="verse-num">5:24</span> <span class="verse-body">et non dixerunt in corde suo metuamus Dominum Deum nostrum qui dat nobis pluviam temporaneam et serotinam in tempore suo plenitudinem annuae messis custodientem nobis</span></p>
<p id="ecclesiastes-5-25"><span class="verse-num">5:25</span> <span class="verse-body">iniquitates nostrae declinaverunt haec et peccata nostra prohibuerunt bonum a nobis</span></p>
<p id="ecclesiastes-5-26"><span class="verse-num">5:26</span> <span class="verse-body">quia inventi sunt in populo meo impii insidiantes quasi aucupes laqueos ponentes et pedicas ad capiendos viros</span></p>
<p id="ecclesiastes-5-27"><span class="verse-num">5:27</span> <span class="verse-body">sicut decipula plena avibus sic domus eorum plenae dolo ideo magnificati sunt et ditati</span></p>
<p id="ecclesiastes-5-28"><span class="verse-num">5:28</span> <span class="verse-body">incrassati sunt et inpinguati et praeterierunt sermones meos pessime causam non iudicaverunt causam pupilli non direxerunt et iudicium pauperum non iudicaverunt</span></p>
<p id="ecclesiastes-5-29"><span class="verse-num">5:29</span> <span class="verse-body">numquid super his non visitabo dicit Dominus aut super gentem huiuscemodi non ulciscetur anima mea</span></p>
<p id="ecclesiastes-5-30"><span class="verse-num">5:30</span> <span class="verse-body">stupor et mirabilia facta sunt in terra</span></p>
<p id="ecclesiastes-5-31"><span class="verse-num">5:31</span> <span class="verse-body">prophetae prophetabant mendacium et sacerdotes adplaudebant manibus suis et populus meus dilexit talia quid igitur fiet in novissimo eius __________________________________________________________________</span></p>
<h2 id="ecclesiastes-ch-6">Chapter 6</h2>
<p class="verses"><a href="#ecclesiastes-6-1">1</a> <a href="#ecclesiastes-6-2">2</a> <a href="#ecclesiastes-6-3">3</a> <a href="#ecclesiastes-6-4">4</a> <a href="#ecclesiastes-6-5">5</a> <a href="#ecclesiastes-6-6">6</a> <a href="#ecclesiastes-6-7">7</a> <a href="#ecclesiastes-6-8">8</a> <a href="#ecclesiastes-6-9">9</a> <a href="#ecclesiastes-6-10">10</a> <a href="#ecclesiastes-6-11">11</a> <a href="#ecclesiastes-6-12">12</a> <a href="#ecclesiastes-6-13">13</a> <a href="#ecclesiastes-6-14">14</a> <a href="#ecclesiastes-6-15">15</a> <a href="#ecclesiastes-6-16">16</a> <a href="#ecclesiastes-6-17">17</a> <a href="#ecclesiastes-6-18">18</a> <a href="#ecclesiastes-6-19">19</a> <a href="#ecclesiastes-6-20">20</a> <a href="#ecclesiastes-6-21">21</a> <a href="#ecclesiastes-6-22">22</a> <a href="#ecclesiastes-6-23">23</a> <a href="#ecclesiastes-6-24">24</a> <a href="#ecclesiastes-6-25">25</a> <a href="#ecclesiastes-6-26">26</a> <a href="#ecclesiastes-6-27">27</a> <a href="#ecclesiastes-6-28">28</a> <a href="#ecclesiastes-6-29">29</a> <a href="#ecclesiastes-6-30">30</a></p>
<p id="ecclesiastes-6-1"><span class="verse-num">6:1</span> <span class="verse-body">confortamini filii Beniamin in medio Hierusalem et in Thecua clangite bucina et super Bethaccharem levate vexillum quia malum visum est ab aquilone et contritio magna</span></p>
<p id="ecclesiastes-6-2"><span class="verse-num">6:2</span> <span class="verse-body">speciosae et delicatae adsimilavi filiam Sion</span></p>
<p id="ecclesiastes-6-3"><span class="verse-num">6:3</span> <span class="verse-body">ad eam venient pastores et greges eorum fixerunt in ea tentoria in circuitu pascet unusquisque eos qui sub manu sua sunt</span></p>
<p id="ecclesiastes-6-4"><span class="verse-num">6:4</span> <span class="verse-body">sanctificate super eam bellum consurgite et ascendamus in meridie vae nobis quia declinavit dies quia longiores factae sunt umbrae vesperi</span></p>
<p id="ecclesiastes-6-5"><span class="verse-num">6:5</span> <span class="verse-body">surgite et ascendamus in nocte et dissipemus domos eius</span></p>
<p id="ecclesiastes-6-6"><span class="verse-num">6:6</span> <span class="verse-body">quia haec dicit Dominus exercituum caedite lignum eius et fundite circa Hierusalem aggerem haec est civitas visitationis omnis calumnia in medio eius</span></p>
<p id="ecclesiastes-6-7"><span class="verse-num">6:7</span> <span class="verse-body">sicut frigidam facit cisterna aquam suam sic frigidam fecit malitiam suam iniquitas et vastitas audietur in ea coram me semper infirmitas et plaga</span></p>
<p id="ecclesiastes-6-8"><span class="verse-num">6:8</span> <span class="verse-body">erudire Hierusalem ne forte recedat anima mea a te ne forte ponam te desertam terram inhabitabilem</span></p>
<p id="ecclesiastes-6-9"><span class="verse-num">6:9</span> <span class="verse-body">haec dicit Dominus exercituum usque ad racemum colligent quasi in vinea reliquias Israhel converte manum tuam quasi vindemiator ad cartallum</span></p>
<p id="ecclesiastes-6-10"><span class="verse-num">6:10</span> <span class="verse-body">cui loquar et quem contestabor ut audiant ecce incircumcisae aures eorum et audire non possunt ecce verbum Domini factum est eis in obprobrium et non suscipient illud</span></p>
<p id="ecclesiastes-6-11"><span class="verse-num">6:11</span> <span class="verse-body">idcirco furore Domini plenus sum laboravi sustinens effunde super parvulum foris et super concilium iuvenum simul vir enim cum muliere capietur senex cum pleno dierum</span></p>
<p id="ecclesiastes-6-12"><span class="verse-num">6:12</span> <span class="verse-body">et transibunt domus eorum ad alteros agri et uxores pariter quia extendam manum meam super habitantes terram dicit Dominus</span></p>
<p id="ecclesiastes-6-13"><span class="verse-num">6:13</span> <span class="verse-body">a minore quippe usque ad maiorem omnes avaritiae student et a propheta usque ad sacerdotem cuncti faciunt dolum</span></p>
<p id="ecclesiastes-6-14"><span class="verse-num">6:14</span> <span class="verse-body">et curabant contritionem filiae populi mei cum ignominia dicentes pax pax et non erat pax</span></p>
<p id="ecclesiastes-6-15"><span class="verse-num">6:15</span> <span class="verse-body">confusi sunt quia abominationem fecerunt quin potius confusione non sunt confusi et erubescere nescierunt quam ob rem cadent inter ruentes in tempore visitationis suae corruent dicit Dominus</span></p>
<p id="ecclesiastes-6-16"><span class="verse-num">6:16</span> <span class="verse-body">haec dicit Dominus state super vias et videte et interrogate de semitis antiquis quae sit via bona et ambulate in ea et invenietis refrigerium animabus vestris et dixerunt non ambulabimus</span></p>
<p id="ecclesiastes-6-17"><span class="verse-num">6:17</span> <span class="verse-body">et constitui super vos speculatores audite vocem tubae et dixerunt non audiemus</span></p>
<p id="ecclesiastes-6-18"><span class="verse-num">6:18</span> <span class="verse-body">ideo audite gentes et cognosce congregatio quanta ego faciam eis</span></p>
<p id="ecclesiastes-6-19"><span class="verse-num">6:19</span> <span class="verse-body">audi terra ecce ego adducam mala super populum istum fructum cogitationum eius quia verba mea non audierunt et legem meam proiecerunt</span></p>
<p id="ecclesiastes-6-20"><span class="verse-num">6:20</span> <span class="verse-body">ut quid mihi tus de Saba adfertis et calamum suave olentem de terra longinqua holocaustomata vestra non sunt accepta et victimae vestrae non placuerunt mihi</span></p>
<p id="ecclesiastes-6-21"><span class="verse-num">6:21</span> <span class="verse-body">propterea haec dicit Dominus ecce ego dabo in populum istum ruinas et ruent in eis patres et filii simul vicinus et proximus et peribunt</span></p>
<p id="ecclesiastes-6-22"><span class="verse-num">6:22</span> <span class="verse-body">haec dicit Dominus ecce populus venit de terra aquilonis et gens magna consurget a finibus terrae</span></p>
<p id="ecclesiastes-6-23"><span class="verse-num">6:23</span> <span class="verse-body">sagittam et scutum arripiet crudelis est et non miserebitur vox eius quasi mare sonabit et super equos ascendent praeparati quasi vir ad proelium adversum te filia Sion</span></p>
<p id="ecclesiastes-6-24"><span class="verse-num">6:24</span> <span class="verse-body">audivimus famam eius dissolutae sunt manus nostrae tribulatio adprehendit nos dolores ut parturientem</span></p>
<p id="ecclesiastes-6-25"><span class="verse-num">6:25</span> <span class="verse-body">nolite exire ad agros et in via ne ambuletis quoniam gladius inimici pavor in circuitu</span></p>
<p id="ecclesiastes-6-26"><span class="verse-num">6:26</span> <span class="verse-body">filia populi mei accingere cilicio et conspergere cinere luctum unigeniti fac tibi planctum amarum quia repente veniet vastator super nos</span></p>
<p id="ecclesiastes-6-27"><span class="verse-num">6:27</span> <span class="verse-body">probatorem dedi te in populo meo robustum et scies et probabis viam eorum</span></p>
<p id="ecclesiastes-6-28"><span class="verse-num">6:28</span> <span class="verse-body">omnes isti principes declinantum ambulantes fraudulenter aes et ferrum universi corrupti sunt</span></p>
<p id="ecclesiastes-6-29"><span class="verse-num">6:29</span> <span class="verse-body">defecit sufflatorium in igne consumptum est plumbum frustra conflavit conflator malitiae enim eorum non sunt consumptae</span></p>
<p id="ecclesiastes-6-30"><span class="verse-num">6:30</span> <span class="verse-body">argentum reprobum vocate eos quia Dominus proiecit illos __________________________________________________________________</span></p>
<h2 id="ecclesiastes-ch-7">Chapter 7</h2>
<p class="verses"><a href="#ecclesiastes-7-1">1</a> <a href="#ecclesiastes-7-2">2</a> <a href="#ecclesiastes-7-3">3</a> <a href="#ecclesiastes-7-4">4</a> <a href="#ecclesiastes-7-5">5</a> <a href="#ecclesiastes-7-6">6</a> <a href="#ecclesiastes-7-7">7</a> <a href="#ecclesiastes-7-8">8</a> <a href="#ecclesiastes-7-9">9</a> <a href="#ecclesiastes-7-10">10</a> <a href="#ecclesiastes-7-11">11</a> <a href="#ecclesiastes-7-12">12</a> <a href="#ecclesiastes-7-13">13</a> <a href="#ecclesiastes-7-14">14</a> <a href="#ecclesiastes-7-15">15</a> <a href="#ecclesiastes-7-16">16</a> <a href="#ecclesiastes-7-17">17</a> <a href="#ecclesiastes-7-18">18</a> <a href="#ecclesiastes-7-19">19</a> <a href="#ecclesiastes-7-20">20</a> <a href="#ecclesiastes-7-21">21</a> <a href="#ecclesiastes-7-22">22</a> <a href="#ecclesiastes-7-23">23</a> <a href="#ecclesiastes-7-24">24</a> <a href="#ecclesiastes-7-25">25</a> <a href="#ecclesiastes-7-26">26</a> <a href="#ecclesiastes-7-27">27</a> <a href="#ecclesiastes-7-28">28</a> <a href="#ecclesiastes-7-29">29</a> <a href="#ecclesiastes-7-30">30</a> <a href="#ecclesiastes-7-31">31</a> <a href="#ecclesiastes-7-32">32</a> <a href="#ecclesiastes-7-33">33</a> <a href="#ecclesiastes-7-34">34</a></p>
<p id="ecclesiastes-7-1"><span class="verse-num">7:1</span> <span class="verse-body">verbum quod factum est ad Hieremiam a Domino dicens</span></p>
<p id="ecclesiastes-7-2"><span class="verse-num">7:2</span> <span class="verse-body">sta in porta domus Domini et praedica ibi verbum istud et dic audite verbum Domini omnis Iuda qui ingredimini per portas has ut adoretis Dominum</span></p>
<p id="ecclesiastes-7-3"><span class="verse-num">7:3</span> <span class="verse-body">haec dicit Dominus exercituum Deus Israhel bonas facite vias vestras et studia vestra et habitabo vobiscum in loco isto</span></p>
<p id="ecclesiastes-7-4"><span class="verse-num">7:4</span> <span class="verse-body">nolite confidere in verbis mendacii dicentes templum Domini templum Domini templum Domini est</span></p>
<p id="ecclesiastes-7-5"><span class="verse-num">7:5</span> <span class="verse-body">quoniam si bene direxeritis vias vestras et studia vestra si feceritis iudicium inter virum et proximum eius</span></p>
<p id="ecclesiastes-7-6"><span class="verse-num">7:6</span> <span class="verse-body">advenae et pupillo et viduae non feceritis calumniam nec sanguinem innocentem effuderitis in loco hoc et post deos alienos non ambulaveritis in malum vobismet ipsis</span></p>
<p id="ecclesiastes-7-7"><span class="verse-num">7:7</span> <span class="verse-body">habitabo vobiscum in loco isto in terra quam dedi patribus vestris a saeculo usque in saeculum</span></p>
<p id="ecclesiastes-7-8"><span class="verse-num">7:8</span> <span class="verse-body">ecce vos confiditis vobis in sermonibus mendacii qui non proderunt vobis</span></p>
<p id="ecclesiastes-7-9"><span class="verse-num">7:9</span> <span class="verse-body">furari occidere adulterare iurare mendaciter libare Baali et ire post deos alienos quos ignoratis</span></p>
<p id="ecclesiastes-7-10"><span class="verse-num">7:10</span> <span class="verse-body">et venistis et stetistis coram me in domo hac in qua invocatum est nomen meum et dixistis liberati sumus eo quod fecerimus omnes abominationes istas</span></p>
<p id="ecclesiastes-7-11"><span class="verse-num">7:11</span> <span class="verse-body">ergo spelunca latronum facta est domus ista in qua invocatum est nomen meum in oculis vestris ego ego sum ego vidi dicit Dominus</span></p>
<p id="ecclesiastes-7-12"><span class="verse-num">7:12</span> <span class="verse-body">ite ad locum meum in Silo ubi habitavit nomen meum a principio et videte quae fecerim ei propter malitiam populi mei Israhel</span></p>
<p id="ecclesiastes-7-13"><span class="verse-num">7:13</span> <span class="verse-body">et nunc quia fecistis omnia opera haec dicit Dominus et locutus sum ad vos mane consurgens et loquens et non audistis et vocavi vos et non respondistis</span></p>
<p id="ecclesiastes-7-14"><span class="verse-num">7:14</span> <span class="verse-body">faciam domui huic in qua invocatum est nomen meum et in qua vos habetis fiduciam et loco quem dedi vobis et patribus vestris sicut feci Silo</span></p>
<p id="ecclesiastes-7-15"><span class="verse-num">7:15</span> <span class="verse-body">et proiciam vos a facie mea sicut proieci omnes fratres vestros universum semen Ephraim</span></p>
<p id="ecclesiastes-7-16"><span class="verse-num">7:16</span> <span class="verse-body">tu ergo noli orare pro populo hoc nec adsumas pro eis laudem et orationem et non obsistas mihi quia non exaudiam te</span></p>
<p id="ecclesiastes-7-17"><span class="verse-num">7:17</span> <span class="verse-body">nonne vides quid isti faciant in civitatibus Iuda et in plateis Hierusalem</span></p>
<p id="ecclesiastes-7-18"><span class="verse-num">7:18</span> <span class="verse-body">filii colligunt ligna et patres succendunt ignem et mulieres conspergunt adipem ut faciant placentas Reginae caeli et libent diis alienis et me ad iracundiam provocent</span></p>
<p id="ecclesiastes-7-19"><span class="verse-num">7:19</span> <span class="verse-body">numquid me ad iracundiam provocant dicit Dominus nonne semet ipsos in confusionem vultus sui</span></p>
<p id="ecclesiastes-7-20"><span class="verse-num">7:20</span> <span class="verse-body">ideo haec dicit Dominus Deus ecce furor meus et indignatio mea conflatur super locum istum super viros et super iumenta et super lignum regionis et super fruges terrae et succendetur et non extinguetur</span></p>
<p id="ecclesiastes-7-21"><span class="verse-num">7:21</span> <span class="verse-body">haec dicit Dominus exercituum Deus Israhel holocaustomata vestra addite victimis vestris et comedite carnes</span></p>
<p id="ecclesiastes-7-22"><span class="verse-num">7:22</span> <span class="verse-body">quia non sum locutus cum patribus vestris et non praecepi eis in die qua eduxi eos de terra Aegypti de verbo holocaustomatum et victimarum</span></p>
<p id="ecclesiastes-7-23"><span class="verse-num">7:23</span> <span class="verse-body">sed hoc verbum praecepi eis dicens audite vocem meam et ero vobis Deus et vos eritis mihi populus et ambulate in omni via quam mandavi vobis ut bene sit vobis</span></p>
<p id="ecclesiastes-7-24"><span class="verse-num">7:24</span> <span class="verse-body">et non audierunt nec inclinaverunt aurem suam sed abierunt in voluntatibus et pravitate cordis sui mali factique sunt retrorsum et non in ante</span></p>
<p id="ecclesiastes-7-25"><span class="verse-num">7:25</span> <span class="verse-body">a die qua egressi sunt patres eorum de terra Aegypti usque ad diem hanc et misi ad vos omnes servos meos prophetas per diem consurgens diluculo et mittens</span></p>
<p id="ecclesiastes-7-26"><span class="verse-num">7:26</span> <span class="verse-body">et non audierunt me nec inclinaverunt aurem suam sed induraverunt cervicem et peius operati sunt quam patres eorum</span></p>
<p id="ecclesiastes-7-27"><span class="verse-num">7:27</span> <span class="verse-body">et loqueris ad eos omnia verba haec et non audient te et vocabis eos et non respondebunt tibi</span></p>
<p id="ecclesiastes-7-28"><span class="verse-num">7:28</span> <span class="verse-body">et dices ad eos haec est gens quae non audivit vocem Domini Dei sui nec recepit disciplinam periit fides et ablata est de ore eorum</span></p>
<p id="ecclesiastes-7-29"><span class="verse-num">7:29</span> <span class="verse-body">tonde capillum tuum et proice et sume in directum planctum quia proiecit Dominus et reliquit generationem furoris sui</span></p>
<p id="ecclesiastes-7-30"><span class="verse-num">7:30</span> <span class="verse-body">quia fecerunt filii Iuda malum in oculis meis dicit Dominus posuerunt offendicula sua in domo in qua invocatum est nomen meum ut polluerent eam</span></p>
<p id="ecclesiastes-7-31"><span class="verse-num">7:31</span> <span class="verse-body">et aedificaverunt excelsa Thofeth qui est in valle filii Ennom ut incenderent filios suos et filias suas igni quae non praecepi nec cogitavi in corde meo</span></p>
<p id="ecclesiastes-7-32"><span class="verse-num">7:32</span> <span class="verse-body">ideo ecce dies venient dicit Dominus et non dicetur amplius Thofeth et vallis filii Ennom sed vallis Interfectionis et sepelient in Thofeth eo quod non sit locus</span></p>
<p id="ecclesiastes-7-33"><span class="verse-num">7:33</span> <span class="verse-body">et erit morticinum populi huius in cibum volucribus caeli et bestiis terrae et non erit qui abigat</span></p>
<p id="ecclesiastes-7-34"><span class="verse-num">7:34</span> <span class="verse-body">et quiescere faciam de urbibus Iuda et de plateis Hierusalem vocem gaudii et vocem laetitiae vocem sponsi et vocem sponsae in desolatione enim erit terra __________________________________________________________________</span></p>
<h2 id="ecclesiastes-ch-8">Chapter 8</h2>
<p class="verses"><a href="#ecclesiastes-8-1">1</a> <a href="#ecclesiastes-8-2">2</a> <a href="#ecclesiastes-8-3">3</a> <a href="#ecclesiastes-8-4">4</a> <a href="#ecclesiastes-8-5">5</a> <a href="#ecclesiastes-8-6">6</a> <a href="#ecclesiastes-8-7">7</a> <a href="#ecclesiastes-8-8">8</a> <a href="#ecclesiastes-8-9">9</a> <a href="#ecclesiastes-8-10">10</a> <a href="#ecclesiastes-8-11">11</a> <a href="#ecclesiastes-8-12">12</a> <a href="#ecclesiastes-8-13">13</a> <a href="#ecclesiastes-8-14">14</a> <a href="#ecclesiastes-8-15">15</a> <a href="#ecclesiastes-8-16">16</a> <a href="#ecclesiastes-8-17">17</a> <a href="#ecclesiastes-8-18">18</a> <a href="#ecclesiastes-8-19">19</a> <a href="#ecclesiastes-8-20">20</a> <a href="#ecclesiastes-8-21">21</a> <a href="#ecclesiastes-8-22">22</a></p>
<p id="ecclesiastes-8-1"><span class="verse-num">8:1</span> <span class="verse-body">in tempore illo ait Dominus eicient ossa regis Iuda et ossa principum eius et ossa sacerdotum et ossa prophetarum et ossa eorum qui habitaverunt Hierusalem de sepulchris suis</span></p>
<p id="ecclesiastes-8-2"><span class="verse-num">8:2</span> <span class="verse-body">et pandent ea ad solem et lunam et omnem militiam caeli quae dilexerunt et quibus servierunt et post quae ambulaverunt et quae quaesierunt et adoraverunt non colligentur et non sepelientur in sterquilinium super faciem terrae erunt</span></p>
<p id="ecclesiastes-8-3"><span class="verse-num">8:3</span> <span class="verse-body">et eligent magis mortem quam vitam omnes qui residui fuerint de cognatione hac pessima in universis locis quae derelicta sunt ad quae eieci eos dicit Dominus exercituum</span></p>
<p id="ecclesiastes-8-4"><span class="verse-num">8:4</span> <span class="verse-body">et dices ad eos haec dicit Dominus numquid qui cadet non resurget et qui aversus est non revertetur</span></p>
<p id="ecclesiastes-8-5"><span class="verse-num">8:5</span> <span class="verse-body">quare ergo aversus est populus iste in Hierusalem aversione contentiosa adprehenderunt mendacium et noluerunt reverti</span></p>
<p id="ecclesiastes-8-6"><span class="verse-num">8:6</span> <span class="verse-body">adtendi et auscultavi nemo quod bonum est loquitur nullus est qui agat paenitentiam super peccato suo dicens quid feci omnes conversi sunt ad cursum suum quasi equus impetu vadens in proelio</span></p>
<p id="ecclesiastes-8-7"><span class="verse-num">8:7</span> <span class="verse-body">milvus in caelo cognovit tempus suum turtur et hirundo et ciconia custodierunt tempus adventus sui populus autem meus non cognovit iudicium Domini</span></p>
<p id="ecclesiastes-8-8"><span class="verse-num">8:8</span> <span class="verse-body">quomodo dicitis sapientes nos sumus et lex Domini nobiscum est vere mendacium operatus est stilus mendax scribarum</span></p>
<p id="ecclesiastes-8-9"><span class="verse-num">8:9</span> <span class="verse-body">confusi sunt sapientes perterriti et capti sunt verbum enim Domini proiecerunt et sapientia nulla est in eis</span></p>
<p id="ecclesiastes-8-10"><span class="verse-num">8:10</span> <span class="verse-body">propterea dabo mulieres eorum exteris agros eorum heredibus quia a minimo usque ad maximum omnes avaritiam sequuntur a propheta usque ad sacerdotem cuncti faciunt mendacium</span></p>
<p id="ecclesiastes-8-11"><span class="verse-num">8:11</span> <span class="verse-body">et sanabant contritionem filiae populi mei ad ignominiam dicentes pax pax cum non esset pax</span></p>
<p id="ecclesiastes-8-12"><span class="verse-num">8:12</span> <span class="verse-body">confusi sunt quia abominationem fecerunt quinimmo confusione non sunt confusi et erubescere nescierunt idcirco cadent inter corruentes in tempore visitationis suae corruent dicit Dominus</span></p>
<p id="ecclesiastes-8-13"><span class="verse-num">8:13</span> <span class="verse-body">congregans congregabo eos ait Dominus non est uva in vitibus et non sunt ficus in ficulnea folium defluxit et dedi eis quae praetergressa sunt</span></p>
<p id="ecclesiastes-8-14"><span class="verse-num">8:14</span> <span class="verse-body">quare sedemus convenite et ingrediamur civitatem munitam et sileamus ibi quia Dominus noster silere nos fecit et potum dedit nobis aquam fellis peccavimus enim Domino</span></p>
<p id="ecclesiastes-8-15"><span class="verse-num">8:15</span> <span class="verse-body">expectavimus pacem et non erat bonum tempus medellae et ecce formido</span></p>
<p id="ecclesiastes-8-16"><span class="verse-num">8:16</span> <span class="verse-body">a Dan auditus est fremitus equorum eius a voce hinnituum pugnatorum eius commota est omnis terra et venerunt et devoraverunt terram et plenitudinem eius urbem et habitatores eius</span></p>
<p id="ecclesiastes-8-17"><span class="verse-num">8:17</span> <span class="verse-body">quia ecce ego mittam vobis serpentes regulos quibus non est incantatio et mordebunt vos ait Dominus</span></p>
<p id="ecclesiastes-8-18"><span class="verse-num">8:18</span> <span class="verse-body">dolor meus super dolorem in me cor meum maerens</span></p>
<p id="ecclesiastes-8-19"><span class="verse-num">8:19</span> <span class="verse-body">ecce vox clamoris filiae populi mei de terra longinqua numquid Dominus non est in Sion aut rex eius non est in ea quare ergo me ad iracundiam concitaverunt in sculptilibus suis et in vanitatibus alienis</span></p>
<p id="ecclesiastes-8-20"><span class="verse-num">8:20</span> <span class="verse-body">transiit messis finita est aestas et nos salvati non sumus</span></p>
<p id="ecclesiastes-8-21"><span class="verse-num">8:21</span> <span class="verse-body">super contritionem filiae populi mei contritus sum et contristatus stupor obtinuit me</span></p>
<p id="ecclesiastes-8-22"><span class="verse-num">8:22</span> <span class="verse-body">numquid resina non est in Galaad aut medicus non est ibi quare igitur non est obducta cicatrix filiae populi mei __________________________________________________________________</span></p>
<h2 id="ecclesiastes-ch-9">Chapter 9</h2>
<p class="verses"><a href="#ecclesiastes-9-1">1</a> <a href="#ecclesiastes-9-2">2</a> <a href="#ecclesiastes-9-3">3</a> <a href="#ecclesiastes-9-4">4</a> <a href="#ecclesiastes-9-5">5</a> <a href="#ecclesiastes-9-6">6</a> <a href="#ecclesiastes-9-7">7</a> <a href="#ecclesiastes-9-8">8</a> <a href="#ecclesiastes-9-9">9</a> <a href="#ecclesiastes-9-10">10</a> <a href="#ecclesiastes-9-11">11</a> <a href="#ecclesiastes-9-12">12</a> <a href="#ecclesiastes-9-13">13</a> <a href="#ecclesiastes-9-14">14</a> <a href="#ecclesiastes-9-15">15</a> <a href="#ecclesiastes-9-16">16</a> <a href="#ecclesiastes-9-17">17</a> <a href="#ecclesiastes-9-18">18</a> <a href="#ecclesiastes-9-19">19</a> <a href="#ecclesiastes-9-20">20</a> <a href="#ecclesiastes-9-21">21</a> <a href="#ecclesiastes-9-22">22</a> <a href="#ecclesiastes-9-23">23</a> <a href="#ecclesiastes-9-24">24</a> <a href="#ecclesiastes-9-25">25</a> <a href="#ecclesiastes-9-26">26</a></p>
<p id="ecclesiastes-9-1"><span class="verse-num">9:1</span> <span class="verse-body">quis dabit capiti meo aquam et oculis meis fontem lacrimarum et plorabo die et nocte interfectos filiae populi mei</span></p>
<p id="ecclesiastes-9-2"><span class="verse-num">9:2</span> <span class="verse-body">quis dabit me in solitudine diversorium viatorum et derelinquam populum meum et recedam ab eis quia omnes adulteri sunt coetus praevaricatorum</span></p>
<p id="ecclesiastes-9-3"><span class="verse-num">9:3</span> <span class="verse-body">et extenderunt linguam suam quasi arcum mendacii et non veritatis confortati sunt in terra quia de malo ad malum egressi sunt et me non cognoverunt dicit Dominus</span></p>
<p id="ecclesiastes-9-4"><span class="verse-num">9:4</span> <span class="verse-body">unusquisque se a proximo suo custodiat et in omni fratre suo non habeat fiduciam quia omnis frater subplantans subplantabit et omnis amicus fraudulenter incedet</span></p>
<p id="ecclesiastes-9-5"><span class="verse-num">9:5</span> <span class="verse-body">et vir fratrem suum deridebit et veritatem non loquentur docuerunt enim linguam suam loqui mendacium ut inique agerent laboraverunt</span></p>
<p id="ecclesiastes-9-6"><span class="verse-num">9:6</span> <span class="verse-body">habitatio tua in medio doli in dolo rennuerunt scire me dicit Dominus</span></p>
<p id="ecclesiastes-9-7"><span class="verse-num">9:7</span> <span class="verse-body">propterea haec dicit Dominus exercituum ecce ego conflabo et probabo eos quid enim aliud faciam a facie filiae populi mei</span></p>
<p id="ecclesiastes-9-8"><span class="verse-num">9:8</span> <span class="verse-body">sagitta vulnerans lingua eorum dolum locuta est in ore suo pacem cum amico suo loquitur et occulte ponit ei insidias</span></p>
<p id="ecclesiastes-9-9"><span class="verse-num">9:9</span> <span class="verse-body">numquid super his non visitabo dicit Dominus aut in gentem huiuscemodi non ulciscetur anima mea</span></p>
<p id="ecclesiastes-9-10"><span class="verse-num">9:10</span> <span class="verse-body">super montes adsumam fletum ac lamentum et super speciosa deserti planctum quoniam incensa sunt eo quod non sit vir pertransiens et non audierunt vocem possidentis a volucre caeli usque ad pecora transmigraverunt et recesserunt</span></p>
<p id="ecclesiastes-9-11"><span class="verse-num">9:11</span> <span class="verse-body">et dabo Hierusalem in acervos harenae et cubilia draconum et civitates Iuda dabo in desolationem eo quod non sit habitator</span></p>
<p id="ecclesiastes-9-12"><span class="verse-num">9:12</span> <span class="verse-body">quis est vir sapiens qui intellegat hoc et ad quem verbum oris Domini fiat ut adnuntiet istud quare perierit terra exusta sit quasi desertum eo quod non sit qui pertranseat</span></p>
<p id="ecclesiastes-9-13"><span class="verse-num">9:13</span> <span class="verse-body">et dixit Dominus quia dereliquerunt legem meam quam dedi eis et non audierunt vocem meam et non ambulaverunt in ea</span></p>
<p id="ecclesiastes-9-14"><span class="verse-num">9:14</span> <span class="verse-body">et abierunt post pravitatem cordis sui et post Baalim quos didicerunt a patribus suis</span></p>
<p id="ecclesiastes-9-15"><span class="verse-num">9:15</span> <span class="verse-body">idcirco haec dicit Dominus exercituum Deus Israhel ecce ego cibabo eos populum istum absinthio et potum dabo eis aquam fellis</span></p>
<p id="ecclesiastes-9-16"><span class="verse-num">9:16</span> <span class="verse-body">et dispergam eos in gentibus quas non noverunt ipsi et patres eorum et mittam post eos gladium donec consumantur</span></p>
<p id="ecclesiastes-9-17"><span class="verse-num">9:17</span> <span class="verse-body">haec dicit Dominus exercituum contemplamini et vocate lamentatrices et veniant et ad eas quae sapientes sunt mittite et properent</span></p>
<p id="ecclesiastes-9-18"><span class="verse-num">9:18</span> <span class="verse-body">festinent et adsumant super nos lamentum deducant oculi nostri lacrimas et palpebrae nostrae defluant aquis</span></p>
<p id="ecclesiastes-9-19"><span class="verse-num">9:19</span> <span class="verse-body">quia vox lamentationis audita est de Sion quomodo vastati sumus et confusi vehementer quia dereliquimus terram quoniam deiecta sunt tabernacula nostra</span></p>
<p id="ecclesiastes-9-20"><span class="verse-num">9:20</span> <span class="verse-body">audite ergo mulieres verbum Domini et adsumat auris vestra sermonem oris eius et docete filias vestras lamentum et unaquaeque proximam suam planctum</span></p>
<p id="ecclesiastes-9-21"><span class="verse-num">9:21</span> <span class="verse-body">quia ascendit mors per fenestras nostras ingressa est domos nostras disperdere parvulos de foris iuvenes de plateis</span></p>
<p id="ecclesiastes-9-22"><span class="verse-num">9:22</span> <span class="verse-body">loquere haec dicit Dominus et cadet morticinum hominis quasi stercus super faciem regionis et quasi faenum post tergum metentis et non est qui colligat</span></p>
<p id="ecclesiastes-9-23"><span class="verse-num">9:23</span> <span class="verse-body">haec dicit Dominus non glorietur sapiens in sapientia sua et non glorietur fortis in fortitudine sua et non glorietur dives in divitiis suis</span></p>
<p id="ecclesiastes-9-24"><span class="verse-num">9:24</span> <span class="verse-body">sed in hoc glorietur qui gloriatur scire et nosse me quia ego sum Dominus qui facio misericordiam et iudicium et iustitiam in terra haec enim placent mihi ait Dominus</span></p>
<p id="ecclesiastes-9-25"><span class="verse-num">9:25</span> <span class="verse-body">ecce dies veniunt dicit Dominus et visitabo super omnem qui circumcisum habet praeputium</span></p>
<p id="ecclesiastes-9-26"><span class="verse-num">9:26</span> <span class="verse-body">super Aegyptum et super Iudam et super Edom et super filios Ammon et super Moab et super omnes qui adtonsi sunt in comam habitantes in deserto quia omnes gentes habent praeputium omnis autem domus Israhel incircumcisi sunt corde __________________________________________________________________</span></p>
<h2 id="ecclesiastes-ch-10">Chapter 10</h2>
<p class="verses"><a href="#ecclesiastes-10-1">1</a> <a href="#ecclesiastes-10-2">2</a> <a href="#ecclesiastes-10-3">3</a> <a href="#ecclesiastes-10-4">4</a> <a href="#ecclesiastes-10-5">5</a> <a href="#ecclesiastes-10-6">6</a> <a href="#ecclesiastes-10-7">7</a> <a href="#ecclesiastes-10-8">8</a> <a href="#ecclesiastes-10-9">9</a> <a href="#ecclesiastes-10-10">10</a> <a href="#ecclesiastes-10-11">11</a> <a href="#ecclesiastes-10-12">12</a> <a href="#ecclesiastes-10-13">13</a> <a href="#ecclesiastes-10-14">14</a> <a href="#ecclesiastes-10-15">15</a> <a href="#ecclesiastes-10-16">16</a> <a href="#ecclesiastes-10-17">17</a> <a href="#ecclesiastes-10-18">18</a> <a href="#ecclesiastes-10-19">19</a> <a href="#ecclesiastes-10-20">20</a> <a href="#ecclesiastes-10-21">21</a> <a href="#ecclesiastes-10-22">22</a> <a href="#ecclesiastes-10-23">23</a> <a href="#ecclesiastes-10-24">24</a> <a href="#ecclesiastes-10-25">25</a></p>
<p id="ecclesiastes-10-1"><span class="verse-num">10:1</span> <span class="verse-body">audite verbum quod locutus est Dominus super vos domus Israhel</span></p>
<p id="ecclesiastes-10-2"><span class="verse-num">10:2</span> <span class="verse-body">haec dicit Dominus iuxta vias gentium nolite discere et a signis caeli nolite metuere quae timent gentes</span></p>
<p id="ecclesiastes-10-3"><span class="verse-num">10:3</span> <span class="verse-body">quia leges populorum vanae sunt quia lignum de saltu praecidit opus manuum artificis in ascia</span></p>
<p id="ecclesiastes-10-4"><span class="verse-num">10:4</span> <span class="verse-body">argento et auro decoravit illud clavis et malleis conpegit ut non dissolvatur</span></p>
<p id="ecclesiastes-10-5"><span class="verse-num">10:5</span> <span class="verse-body">in similitudinem palmae fabricata sunt et non loquentur portata tollentur quia incedere non valent nolite ergo timere ea quia nec male possunt facere nec bene</span></p>
<p id="ecclesiastes-10-6"><span class="verse-num">10:6</span> <span class="verse-body">non est similis tui Domine magnus tu et magnum nomen tuum in fortitudine</span></p>
<p id="ecclesiastes-10-7"><span class="verse-num">10:7</span> <span class="verse-body">quis non timebit te o rex gentium tuum est enim decus inter cunctos sapientes gentium et in universis regnis eorum nullus est similis tui</span></p>
<p id="ecclesiastes-10-8"><span class="verse-num">10:8</span> <span class="verse-body">pariter insipientes et fatui probabuntur doctrina vanitatis eorum lignum est</span></p>
<p id="ecclesiastes-10-9"><span class="verse-num">10:9</span> <span class="verse-body">argentum involutum de Tharsis adfertur et aurum de Ofaz opus artificis et manus aerarii hyacinthus et purpura indumentum eorum opus artificum universa haec</span></p>
<p id="ecclesiastes-10-10"><span class="verse-num">10:10</span> <span class="verse-body">Dominus autem Deus verus est ipse Deus vivens et rex sempiternus ab indignatione eius commovebitur terra et non sustinebunt gentes comminationem eius</span></p>
<p id="ecclesiastes-10-11"><span class="verse-num">10:11</span> <span class="verse-body">sic ergo dicetis eis dii qui caelos et terram non fecerunt pereant de terra et de his quae sub caelis sunt</span></p>
<p id="ecclesiastes-10-12"><span class="verse-num">10:12</span> <span class="verse-body">qui facit terram in fortitudine sua praeparat orbem in sapientia sua et prudentia sua extendit caelos</span></p>
<p id="ecclesiastes-10-13"><span class="verse-num">10:13</span> <span class="verse-body">ad vocem suam dat multitudinem aquarum in caelo et elevat nebulas ab extremitatibus terrae fulgura in pluviam facit et educit ventum de thesauris suis</span></p>
<p id="ecclesiastes-10-14"><span class="verse-num">10:14</span> <span class="verse-body">stultus factus est omnis homo ab scientia confusus est omnis artifex in sculptili quoniam falsum est quod conflavit et non est spiritus in eis</span></p>
<p id="ecclesiastes-10-15"><span class="verse-num">10:15</span> <span class="verse-body">vana sunt et opus risu dignum in tempore visitationis suae peribunt</span></p>
<p id="ecclesiastes-10-16"><span class="verse-num">10:16</span> <span class="verse-body">non est his similis pars Iacob qui enim formavit omnia ipse est et Israhel virga hereditatis eius Dominus exercituum nomen illi</span></p>
<p id="ecclesiastes-10-17"><span class="verse-num">10:17</span> <span class="verse-body">congrega de terra confusionem tuam quae habitas in obsidione</span></p>
<p id="ecclesiastes-10-18"><span class="verse-num">10:18</span> <span class="verse-body">quia haec dicit Dominus ecce ego longe proiciam habitatores terrae in hac vice et tribulabo eos ita ut inveniantur</span></p>
<p id="ecclesiastes-10-19"><span class="verse-num">10:19</span> <span class="verse-body">vae mihi super contritione mea pessima plaga mea ego autem dixi plane haec infirmitas mea est et portabo illam</span></p>
<p id="ecclesiastes-10-20"><span class="verse-num">10:20</span> <span class="verse-body">tabernaculum meum vastatum est omnes funiculi mei disrupti sunt filii mei exierunt a me et non subsistunt non est qui extendat ultra tentorium meum et erigat pelles meas</span></p>
<p id="ecclesiastes-10-21"><span class="verse-num">10:21</span> <span class="verse-body">quia stulte egerunt pastores et Dominum non quaesierunt propterea non intellexerunt et omnis grex eorum dispersus est</span></p>
<p id="ecclesiastes-10-22"><span class="verse-num">10:22</span> <span class="verse-body">vox auditionis ecce venit et commotio magna de terra aquilonis ut ponat civitates Iuda solitudinem et habitaculum draconum</span></p>
<p id="ecclesiastes-10-23"><span class="verse-num">10:23</span> <span class="verse-body">scio Domine quia non est hominis via eius nec viri est ut ambulet et dirigat gressus suos</span></p>
<p id="ecclesiastes-10-24"><span class="verse-num">10:24</span> <span class="verse-body">corripe me Domine verumtamen in iudicio et non in furore tuo ne forte ad nihilum redigas me</span></p>
<p id="ecclesiastes-10-25"><span class="verse-num">10:25</span> <span class="verse-body">effunde indignationem tuam super gentes quae non cognoverunt te et super provincias quae nomen tuum non invocaverunt quia comederunt Iacob et devoraverunt eum et consumpserunt illum et decus eius dissipaverunt __________________________________________________________________</span></p>
<h2 id="ecclesiastes-ch-11">Chapter 11</h2>
<p class="verses"><a href="#ecclesiastes-11-1">1</a> <a href="#ecclesiastes-11-2">2</a> <a href="#ecclesiastes-11-3">3</a> <a href="#ecclesiastes-11-4">4</a> <a href="#ecclesiastes-11-5">5</a> <a href="#ecclesiastes-11-6">6</a> <a href="#ecclesiastes-11-7">7</a> <a href="#ecclesiastes-11-8">8</a> <a href="#ecclesiastes-11-9">9</a> <a href="#ecclesiastes-11-10">10</a> <a href="#ecclesiastes-11-11">11</a> <a href="#ecclesiastes-11-12">12</a> <a href="#ecclesiastes-11-13">13</a> <a href="#ecclesiastes-11-14">14</a> <a href="#ecclesiastes-11-15">15</a> <a href="#ecclesiastes-11-16">16</a> <a href="#ecclesiastes-11-17">17</a> <a href="#ecclesiastes-11-18">18</a> <a href="#ecclesiastes-11-19">19</a> <a href="#ecclesiastes-11-20">20</a> <a href="#ecclesiastes-11-21">21</a> <a href="#ecclesiastes-11-22">22</a> <a href="#ecclesiastes-11-23">23</a></p>
<p id="ecclesiastes-11-1"><span class="verse-num">11:1</span> <span class="verse-body">verbum quod factum est ad Hieremiam a Domino dicens</span></p>
<p id="ecclesiastes-11-2"><span class="verse-num">11:2</span> <span class="verse-body">audite verba pacti huius et loquimini ad viros Iuda et habitatores Hierusalem</span></p>
<p id="ecclesiastes-11-3"><span class="verse-num">11:3</span> <span class="verse-body">et dices ad eos haec dicit Dominus Deus Israhel maledictus vir qui non audierit verba pacti huius</span></p>
<p id="ecclesiastes-11-4"><span class="verse-num">11:4</span> <span class="verse-body">quod praecepi patribus vestris in die qua eduxi eos de terra Aegypti de fornace ferrea dicens audite vocem meam et facite omnia quae praecipio vobis et eritis mihi in populum et ego ero vobis in Deum</span></p>
<p id="ecclesiastes-11-5"><span class="verse-num">11:5</span> <span class="verse-body">ut suscitem iuramentum quod iuravi patribus vestris daturum me eis terram fluentem lacte et melle sicut est dies haec et respondi et dixi amen Domine</span></p>
<p id="ecclesiastes-11-6"><span class="verse-num">11:6</span> <span class="verse-body">et dixit Dominus ad me vociferare omnia verba haec in civitatibus Iuda et foris Hierusalem dicens audite verba pacti huius et facite illa</span></p>
<p id="ecclesiastes-11-7"><span class="verse-num">11:7</span> <span class="verse-body">quia contestans contestatus sum patres vestros in die qua eduxi eos de terra Aegypti usque ad diem hanc mane surgens contestatus sum et dixi audite vocem meam</span></p>
<p id="ecclesiastes-11-8"><span class="verse-num">11:8</span> <span class="verse-body">et non audierunt nec inclinaverunt aurem suam sed abierunt unusquisque in pravitate cordis sui mali et induxi super eos omnia verba pacti huius quod praecepi ut facerent et non fecerunt</span></p>
<p id="ecclesiastes-11-9"><span class="verse-num">11:9</span> <span class="verse-body">et dixit Dominus ad me inventa est coniuratio in viris Iuda et in habitatoribus Hierusalem</span></p>
<p id="ecclesiastes-11-10"><span class="verse-num">11:10</span> <span class="verse-body">reversi sunt ad iniquitates patrum suorum priores qui noluerunt audire verba mea et hii ergo abierunt post deos alienos ut servirent eis irritum fecerunt domus Israhel et domus Iuda pactum meum quod pepigi cum patribus eorum</span></p>
<p id="ecclesiastes-11-11"><span class="verse-num">11:11</span> <span class="verse-body">quam ob rem haec dicit Dominus ecce ego inducam super eos mala de quibus exire non poterunt et clamabunt ad me et non exaudiam eos</span></p>
<p id="ecclesiastes-11-12"><span class="verse-num">11:12</span> <span class="verse-body">et ibunt civitates Iuda et habitatores Hierusalem et clamabunt ad deos quibus libant et non salvabunt eos in tempore adflictionis eorum</span></p>
<p id="ecclesiastes-11-13"><span class="verse-num">11:13</span> <span class="verse-body">secundum numerum enim civitatum tuarum erant dii tui Iuda et secundum numerum viarum Hierusalem posuistis aras confusionis aras ad libandum Baali</span></p>
<p id="ecclesiastes-11-14"><span class="verse-num">11:14</span> <span class="verse-body">tu ergo noli orare pro populo hoc et ne adsumas pro eis laudem et orationem quia non exaudiam in tempore clamoris eorum ad me in tempore adflictionis eorum</span></p>
<p id="ecclesiastes-11-15"><span class="verse-num">11:15</span> <span class="verse-body">quid est quod dilectus meus in domo mea fecit scelera multa numquid carnes sanctae auferent a te malitias tuas in quibus gloriata es</span></p>
<p id="ecclesiastes-11-16"><span class="verse-num">11:16</span> <span class="verse-body">olivam uberem pulchram fructiferam speciosam vocavit Dominus nomen tuum ad vocem loquellae grandis exarsit ignis in ea et conbusta sunt frutecta eius</span></p>
<p id="ecclesiastes-11-17"><span class="verse-num">11:17</span> <span class="verse-body">et Dominus exercituum qui plantavit te locutus est super te malum pro malis domus Israhel et domus Iuda quae fecerunt sibi ad inritandum me libantes Baali</span></p>
<p id="ecclesiastes-11-18"><span class="verse-num">11:18</span> <span class="verse-body">tu autem Domine demonstrasti mihi et cognovi tunc ostendisti mihi studia eorum</span></p>
<p id="ecclesiastes-11-19"><span class="verse-num">11:19</span> <span class="verse-body">et ego quasi agnus mansuetus qui portatur ad victimam et non cognovi quia super me cogitaverunt consilia mittamus lignum in panem eius et eradamus eum de terra viventium et nomen eius non memoretur amplius</span></p>
<p id="ecclesiastes-11-20"><span class="verse-num">11:20</span> <span class="verse-body">tu autem Domine Sabaoth qui iudicas iuste et probas renes et cor videam ultionem tuam ex eis tibi enim revelavi causam meam</span></p>
<p id="ecclesiastes-11-21"><span class="verse-num">11:21</span> <span class="verse-body">propterea haec dicit Dominus ad viros Anathoth qui quaerunt animam tuam et dicunt non prophetabis in nomine Domini et non morieris in manibus nostris</span></p>
<p id="ecclesiastes-11-22"><span class="verse-num">11:22</span> <span class="verse-body">propterea haec dicit Dominus exercituum ecce ego visitabo super eos iuvenes morientur in gladio filii eorum et filiae eorum morientur in fame</span></p>
<p id="ecclesiastes-11-23"><span class="verse-num">11:23</span> <span class="verse-body">et reliquiae non erunt ex eis inducam enim malum super viros Anathoth annum visitationis eorum __________________________________________________________________</span></p>
<h2 id="ecclesiastes-ch-12">Chapter 12</h2>
<p class="verses"><a href="#ecclesiastes-12-1">1</a> <a href="#ecclesiastes-12-2">2</a> <a href="#ecclesiastes-12-3">3</a> <a href="#ecclesiastes-12-4">4</a> <a href="#ecclesiastes-12-5">5</a> <a href="#ecclesiastes-12-6">6</a> <a href="#ecclesiastes-12-7">7</a> <a href="#ecclesiastes-12-8">8</a> <a href="#ecclesiastes-12-9">9</a> <a href="#ecclesiastes-12-10">10</a> <a href="#ecclesiastes-12-11">11</a> <a href="#ecclesiastes-12-12">12</a> <a href="#ecclesiastes-12-13">13</a> <a href="#ecclesiastes-12-14">14</a> <a href="#ecclesiastes-12-15">15</a> <a href="#ecclesiastes-12-16">16</a> <a href="#ecclesiastes-12-17">17</a></p>
<p id="ecclesiastes-12-1"><span class="verse-num">12:1</span> <span class="verse-body">iustus quidem tu es Domine si disputem tecum verumtamen iusta loquar ad te quare via impiorum prosperatur bene est omnibus qui praevaricantur et inique agunt</span></p>
<p id="ecclesiastes-12-2"><span class="verse-num">12:2</span> <span class="verse-body">plantasti eos et radicem miserunt proficiunt et faciunt fructum prope es tu ori eorum et longe a renibus eorum</span></p>
<p id="ecclesiastes-12-3"><span class="verse-num">12:3</span> <span class="verse-body">et tu Domine nosti me vidisti me et probasti cor meum tecum congrega eos quasi gregem ad victimam et sanctifica eos in die occisionis</span></p>
<p id="ecclesiastes-12-4"><span class="verse-num">12:4</span> <span class="verse-body">usquequo lugebit terra et herba omnis regionis siccabitur propter malitiam habitantium in ea consumptum est animal et volucre quoniam dixerunt non videbit novissima nostra</span></p>
<p id="ecclesiastes-12-5"><span class="verse-num">12:5</span> <span class="verse-body">si cum peditibus currens laborasti quomodo contendere poteris cum equis cum autem in terra pacis secura fueris quid facies in superbia Iordanis</span></p>
<p id="ecclesiastes-12-6"><span class="verse-num">12:6</span> <span class="verse-body">nam et fratres tui et domus patris tui etiam ipsi pugnaverunt adversum te et clamaverunt post te plena voce ne credas eis cum locuti fuerint tibi bona</span></p>
<p id="ecclesiastes-12-7"><span class="verse-num">12:7</span> <span class="verse-body">reliqui domum meam dimisi hereditatem meam dedi dilectam animam meam in manu inimicorum eius</span></p>
<p id="ecclesiastes-12-8"><span class="verse-num">12:8</span> <span class="verse-body">facta est mihi hereditas mea quasi leo in silva dedit contra me vocem ideo odivi eam</span></p>
<p id="ecclesiastes-12-9"><span class="verse-num">12:9</span> <span class="verse-body">numquid avis discolor hereditas mea mihi numquid avis tincta per totum venite congregamini omnes bestiae terrae properate ad devorandum</span></p>
<p id="ecclesiastes-12-10"><span class="verse-num">12:10</span> <span class="verse-body">pastores multi demoliti sunt vineam meam conculcaverunt partem meam dederunt portionem meam desiderabilem in desertum solitudinis</span></p>
<p id="ecclesiastes-12-11"><span class="verse-num">12:11</span> <span class="verse-body">posuerunt eam in dissipationem luxitque super me desolatione desolata est omnis terra quia nullus est qui recogitet corde</span></p>
<p id="ecclesiastes-12-12"><span class="verse-num">12:12</span> <span class="verse-body">super omnes vias deserti venerunt vastatores quia gladius Domini devoravit ab extremo terrae usque ad extremum eius non est pax universae carni</span></p>
<p id="ecclesiastes-12-13"><span class="verse-num">12:13</span> <span class="verse-body">seminaverunt triticum et spinas messuerunt hereditatem acceperunt et non eis proderit confundemini a fructibus vestris propter iram furoris Domini</span></p>
<p id="ecclesiastes-12-14"><span class="verse-num">12:14</span> <span class="verse-body">haec dicit Dominus adversum omnes vicinos meos pessimos qui tangunt hereditatem quam distribui populo meo Israhel ecce ego evellam eos de terra eorum et domum Iuda evellam de medio eorum</span></p>
<p id="ecclesiastes-12-15"><span class="verse-num">12:15</span> <span class="verse-body">et cum evellero eos convertar et miserebor eorum et reducam eos virum ad hereditatem suam et virum in terram suam</span></p>
<p id="ecclesiastes-12-16"><span class="verse-num">12:16</span> <span class="verse-body">et erit si eruditi didicerint vias populi mei ut iurent in nomine meo vivit Dominus sicut docuerunt populum meum iurare in Baal aedificabuntur in medio populi mei</span></p>
<p id="ecclesiastes-12-17"><span class="verse-num">12:17</span> <span class="verse-body">quod si non audierint evellam gentem illam evulsione et perditione ait Dominus __________________________________________________________________</span></p>
<h2 id="ecclesiastes-ch-13">Chapter 13</h2>
<p class="verses"><a href="#ecclesiastes-13-1">1</a> <a href="#ecclesiastes-13-2">2</a> <a href="#ecclesiastes-13-3">3</a> <a href="#ecclesiastes-13-4">4</a> <a href="#ecclesiastes-13-5">5</a> <a href="#ecclesiastes-13-6">6</a> <a href="#ecclesiastes-13-7">7</a> <a href="#ecclesiastes-13-8">8</a> <a href="#ecclesiastes-13-9">9</a> <a href="#ecclesiastes-13-10">10</a> <a href="#ecclesiastes-13-11">11</a> <a href="#ecclesiastes-13-12">12</a> <a href="#ecclesiastes-13-13">13</a> <a href="#ecclesiastes-13-14">14</a> <a href="#ecclesiastes-13-15">15</a> <a href="#ecclesiastes-13-16">16</a> <a href="#ecclesiastes-13-17">17</a> <a href="#ecclesiastes-13-18">18</a> <a href="#ecclesiastes-13-19">19</a> <a href="#ecclesiastes-13-20">20</a> <a href="#ecclesiastes-13-21">21</a> <a href="#ecclesiastes-13-22">22</a> <a href="#ecclesiastes-13-23">23</a> <a href="#ecclesiastes-13-24">24</a> <a href="#ecclesiastes-13-25">25</a> <a href="#ecclesiastes-13-26">26</a> <a href="#ecclesiastes-13-27">27</a></p>
<p id="ecclesiastes-13-1"><span class="verse-num">13:1</span> <span class="verse-body">haec dicit Dominus ad me vade et posside tibi lumbare lineum et pones illud super lumbos tuos et in aquam non inferes illud</span></p>
<p id="ecclesiastes-13-2"><span class="verse-num">13:2</span> <span class="verse-body">et possedi lumbare iuxta verbum Domini et posui circa lumbos meos</span></p>
<p id="ecclesiastes-13-3"><span class="verse-num">13:3</span> <span class="verse-body">et factus est sermo Domini ad me secundo dicens</span></p>
<p id="ecclesiastes-13-4"><span class="verse-num">13:4</span> <span class="verse-body">tolle lumbare quod possedisti quod est circa lumbos tuos et surgens vade ad Eufraten et absconde illud ibi in foramine petrae</span></p>
<p id="ecclesiastes-13-5"><span class="verse-num">13:5</span> <span class="verse-body">et abii et abscondi illud in Eufraten sicut praeceperat mihi Dominus</span></p>
<p id="ecclesiastes-13-6"><span class="verse-num">13:6</span> <span class="verse-body">et factum est post dies plurimos dixit Dominus ad me surge vade ad Eufraten et tolle inde lumbare quod praecepi tibi ut absconderes illud ibi</span></p>
<p id="ecclesiastes-13-7"><span class="verse-num">13:7</span> <span class="verse-body">et abii ad Eufraten et fodi et tuli lumbare de loco ubi absconderam illud et ecce conputruerat lumbare ita ut nullo usui aptum esset</span></p>
<p id="ecclesiastes-13-8"><span class="verse-num">13:8</span> <span class="verse-body">et factum est verbum Domini ad me dicens</span></p>
<p id="ecclesiastes-13-9"><span class="verse-num">13:9</span> <span class="verse-body">haec dicit Dominus sic putrescere faciam superbiam Iuda et superbiam Hierusalem multam</span></p>
<p id="ecclesiastes-13-10"><span class="verse-num">13:10</span> <span class="verse-body">populum istum pessimum qui nolunt audire verba mea et ambulant in pravitate cordis sui abieruntque post deos alienos ut servirent eis et adorarent eos et erunt sicut lumbare istud quod nullo usui aptum est</span></p>
<p id="ecclesiastes-13-11"><span class="verse-num">13:11</span> <span class="verse-body">sicut enim adheret lumbare ad lumbos viri sic adglutinavi mihi omnem domum Israhel et omnem domum Iuda dicit Dominus ut esset mihi in populum et in nomen et in laudem et in gloriam et non audierunt</span></p>
<p id="ecclesiastes-13-12"><span class="verse-num">13:12</span> <span class="verse-body">dices ergo ad eos sermonem istum haec dicit Dominus Deus Israhel omnis laguncula implebitur vino et dicent ad te numquid ignoramus quia omnis laguncula implebitur vino</span></p>
<p id="ecclesiastes-13-13"><span class="verse-num">13:13</span> <span class="verse-body">et dices ad eos haec dicit Dominus ecce ego implebo omnes habitatores terrae huius et reges qui sedent de stirpe David super thronum eius et sacerdotes et prophetas et omnes habitatores Hierusalem ebrietate</span></p>
<p id="ecclesiastes-13-14"><span class="verse-num">13:14</span> <span class="verse-body">et dispergam eos virum a fratre suo et patres et filios pariter ait Dominus non parcam et non concedam neque miserebor ut non disperdam eos</span></p>
<p id="ecclesiastes-13-15"><span class="verse-num">13:15</span> <span class="verse-body">audite et auribus percipite nolite elevari quia Dominus locutus est</span></p>
<p id="ecclesiastes-13-16"><span class="verse-num">13:16</span> <span class="verse-body">date Domino Deo vestro gloriam antequam contenebrescat et antequam offendant pedes vestri ad montes caligosos expectabitis lucem et ponet eam in umbram mortis et in caliginem</span></p>
<p id="ecclesiastes-13-17"><span class="verse-num">13:17</span> <span class="verse-body">quod si hoc non audieritis in abscondito plorabit anima mea a facie superbiae plorans plorabit et deducet oculus meus lacrimam quia captus est grex Domini</span></p>
<p id="ecclesiastes-13-18"><span class="verse-num">13:18</span> <span class="verse-body">dic regi et dominatrici humiliamini sedete quoniam descendit de capite vestro corona gloriae vestrae</span></p>
<p id="ecclesiastes-13-19"><span class="verse-num">13:19</span> <span class="verse-body">civitates austri clausae sunt et non est qui aperiat translata est omnis Iudaea transmigratione perfecta</span></p>
<p id="ecclesiastes-13-20"><span class="verse-num">13:20</span> <span class="verse-body">levate oculos vestros et videte qui venitis ab aquilone ubi est grex qui datus est tibi pecus inclitum tuum</span></p>
<p id="ecclesiastes-13-21"><span class="verse-num">13:21</span> <span class="verse-body">quid dices cum visitaverit te tu enim docuisti eos adversum te et erudisti in caput tuum numquid non dolores adprehendent te quasi mulierem parturientem</span></p>
<p id="ecclesiastes-13-22"><span class="verse-num">13:22</span> <span class="verse-body">quod si dixeris in corde tuo quare venerunt mihi haec propter multitudinem iniquitatis tuae revelata sunt verecundiora tua pollutae sunt plantae tuae</span></p>
<p id="ecclesiastes-13-23"><span class="verse-num">13:23</span> <span class="verse-body">si mutare potest Aethiops pellem suam aut pardus varietates suas et vos poteritis bene facere cum didiceritis malum</span></p>
<p id="ecclesiastes-13-24"><span class="verse-num">13:24</span> <span class="verse-body">et disseminabo eos quasi stipulam quae vento raptatur in deserto</span></p>
<p id="ecclesiastes-13-25"><span class="verse-num">13:25</span> <span class="verse-body">haec sors tua parsque mensurae tuae a me dicit Dominus quia oblita es mei et confisa es in mendacio</span></p>
<p id="ecclesiastes-13-26"><span class="verse-num">13:26</span> <span class="verse-body">unde et ego nudavi femora tua contra faciem tuam et apparuit ignominia tua</span></p>
<p id="ecclesiastes-13-27"><span class="verse-num">13:27</span> <span class="verse-body">adulteria tua et hinnitus tuus scelus fornicationis tuae super colles in agro vidi abominationes tuas vae tibi Hierusalem non mundaberis post me usquequo adhuc __________________________________________________________________</span></p>
<h2 id="ecclesiastes-ch-14">Chapter 14</h2>
<p class="verses"><a href="#ecclesiastes-14-1">1</a> <a href="#ecclesiastes-14-2">2</a> <a href="#ecclesiastes-14-3">3</a> <a href="#ecclesiastes-14-4">4</a> <a href="#ecclesiastes-14-5">5</a> <a href="#ecclesiastes-14-6">6</a> <a href="#ecclesiastes-14-7">7</a> <a href="#ecclesiastes-14-8">8</a> <a href="#ecclesiastes-14-9">9</a> <a href="#ecclesiastes-14-10">10</a> <a href="#ecclesiastes-14-11">11</a> <a href="#ecclesiastes-14-12">12</a> <a href="#ecclesiastes-14-13">13</a> <a href="#ecclesiastes-14-14">14</a> <a href="#ecclesiastes-14-15">15</a> <a href="#ecclesiastes-14-16">16</a> <a href="#ecclesiastes-14-17">17</a> <a href="#ecclesiastes-14-18">18</a> <a href="#ecclesiastes-14-19">19</a> <a href="#ecclesiastes-14-20">20</a> <a href="#ecclesiastes-14-21">21</a> <a href="#ecclesiastes-14-22">22</a></p>
<p id="ecclesiastes-14-1"><span class="verse-num">14:1</span> <span class="verse-body">quod factum est verbum Domini ad Hieremiam de sermonibus siccitatis</span></p>
<p id="ecclesiastes-14-2"><span class="verse-num">14:2</span> <span class="verse-body">luxit Iudaea et portae eius corruerunt et obscuratae sunt in terra et clamor Hierusalem ascendit</span></p>
<p id="ecclesiastes-14-3"><span class="verse-num">14:3</span> <span class="verse-body">maiores miserunt minores suos ad aquam venerunt ad hauriendum non invenerunt aquam reportaverunt vasa sua vacua confusi sunt et adflicti et operuerunt capita sua</span></p>
<p id="ecclesiastes-14-4"><span class="verse-num">14:4</span> <span class="verse-body">propter terrae vastitatem quia non venit pluvia in terra confusi sunt agricolae operuerunt capita sua</span></p>
<p id="ecclesiastes-14-5"><span class="verse-num">14:5</span> <span class="verse-body">nam et cerva in agro peperit et reliquit quia non erat herba</span></p>
<p id="ecclesiastes-14-6"><span class="verse-num">14:6</span> <span class="verse-body">et onagri steterunt in rupibus traxerunt ventum quasi dracones defecerunt oculi eorum quia non erat herba</span></p>
<p id="ecclesiastes-14-7"><span class="verse-num">14:7</span> <span class="verse-body">si iniquitates nostrae responderunt nobis Domine fac propter nomen tuum quoniam multae sunt aversiones nostrae tibi peccavimus</span></p>
<p id="ecclesiastes-14-8"><span class="verse-num">14:8</span> <span class="verse-body">expectatio Israhel salvator eius in tempore tribulationis quare quasi colonus futurus es in terra et quasi viator declinans ad manendum</span></p>
<p id="ecclesiastes-14-9"><span class="verse-num">14:9</span> <span class="verse-body">quare futurus es velut vir vagus ut fortis qui non potest salvare tu autem in nobis es Domine et nomen tuum super nos invocatum est ne derelinquas nos</span></p>
<p id="ecclesiastes-14-10"><span class="verse-num">14:10</span> <span class="verse-body">haec dicit Dominus populo huic qui dilexit movere pedes suos et non quievit et Domino non placuit nunc recordabitur iniquitatum eorum et visitabit peccata eorum</span></p>
<p id="ecclesiastes-14-11"><span class="verse-num">14:11</span> <span class="verse-body">et dixit Dominus ad me noli orare pro populo isto in bonum</span></p>
<p id="ecclesiastes-14-12"><span class="verse-num">14:12</span> <span class="verse-body">cum ieiunaverint non exaudiam preces eorum et si obtulerint holocaustomata et victimas non suscipiam ea quoniam gladio et fame et peste ego consumam eos</span></p>
<p id="ecclesiastes-14-13"><span class="verse-num">14:13</span> <span class="verse-body">et dixi a a a Domine Deus prophetae dicunt eis non videbitis gladium et famis non erit in vobis sed pacem veram dabit vobis in loco isto</span></p>
<p id="ecclesiastes-14-14"><span class="verse-num">14:14</span> <span class="verse-body">et dixit Dominus ad me falso prophetae vaticinantur in nomine meo non misi eos et non praecepi eis neque locutus sum ad eos visionem mendacem et divinationem et fraudulentiam et seductionem cordis sui prophetant vobis</span></p>
<p id="ecclesiastes-14-15"><span class="verse-num">14:15</span> <span class="verse-body">ideo haec dicit Dominus de prophetis qui prophetant in nomine meo quos ego non misi dicentes gladius et famis non erit in terra hac in gladio et fame consumentur prophetae illi</span></p>
<p id="ecclesiastes-14-16"><span class="verse-num">14:16</span> <span class="verse-body">et populi quibus prophetant erunt proiecti in viis Hierusalem prae fame et gladio et non erit qui sepeliat eos ipsi et uxores eorum filii et filiae eorum et effundam super eos malum suum</span></p>
<p id="ecclesiastes-14-17"><span class="verse-num">14:17</span> <span class="verse-body">et dices ad eos verbum istud deducant oculi mei lacrimam per noctem et diem et non taceant quoniam contritione magna contrita est virgo filia populi mei plaga pessima vehementer</span></p>
<p id="ecclesiastes-14-18"><span class="verse-num">14:18</span> <span class="verse-body">si egressus fuero ad agros ecce occisi gladio et si introiero in civitatem ecce adtenuati fame propheta quoque et sacerdos abierunt in terram quam ignorabant</span></p>
<p id="ecclesiastes-14-19"><span class="verse-num">14:19</span> <span class="verse-body">numquid proiciens abiecisti Iudam aut Sion abominata est anima tua quare ergo percussisti nos ita ut nulla sit sanitas expectavimus pacem et non est bonum et tempus curationis et ecce turbatio</span></p>
<p id="ecclesiastes-14-20"><span class="verse-num">14:20</span> <span class="verse-body">cognovimus Domine impietates nostras iniquitatem patrum nostrorum quia peccavimus tibi</span></p>
<p id="ecclesiastes-14-21"><span class="verse-num">14:21</span> <span class="verse-body">ne nos des in obprobrium propter nomen tuum neque facias nobis contumeliam solii gloriae tuae recordare ne irritum facias foedus tuum nobiscum</span></p>
<p id="ecclesiastes-14-22"><span class="verse-num">14:22</span> <span class="verse-body">numquid sunt in sculptilibus gentium qui pluant aut caeli possunt dare imbres nonne tu es Domine Deus noster quem expectavimus tu enim fecisti omnia haec __________________________________________________________________</span></p>
<h2 id="ecclesiastes-ch-15">Chapter 15</h2>
<p class="verses"><a href="#ecclesiastes-15-1">1</a> <a href="#ecclesiastes-15-2">2</a> <a href="#ecclesiastes-15-3">3</a> <a href="#ecclesiastes-15-4">4</a> <a href="#ecclesiastes-15-5">5</a> <a href="#ecclesiastes-15-6">6</a> <a href="#ecclesiastes-15-7">7</a> <a href="#ecclesiastes-15-8">8</a> <a href="#ecclesiastes-15-9">9</a> <a href="#ecclesiastes-15-10">10</a> <a href="#ecclesiastes-15-11">11</a> <a href="#ecclesiastes-15-12">12</a> <a href="#ecclesiastes-15-13">13</a> <a href="#ecclesiastes-15-14">14</a> <a href="#ecclesiastes-15-15">15</a> <a href="#ecclesiastes-15-16">16</a> <a href="#ecclesiastes-15-17">17</a> <a href="#ecclesiastes-15-18">18</a> <a href="#ecclesiastes-15-19">19</a> <a href="#ecclesiastes-15-20">20</a> <a href="#ecclesiastes-15-21">21</a></p>
<p id="ecclesiastes-15-1"><span class="verse-num">15:1</span> <span class="verse-body">et dixit Dominus ad me si steterit Moses et Samuhel coram me non est anima mea ad populum istum eice illos a facie mea et egrediantur</span></p>
<p id="ecclesiastes-15-2"><span class="verse-num">15:2</span> <span class="verse-body">quod si dixerint ad te quo egrediemur dices ad eos haec dicit Dominus qui ad mortem ad mortem et qui ad gladium ad gladium et qui ad famem ad famem et qui ad captivitatem ad captivitatem</span></p>
<p id="ecclesiastes-15-3"><span class="verse-num">15:3</span> <span class="verse-body">et visitabo super eos quattuor species dicit Dominus gladium ad occisionem et canes ad lacerandum et volatilia caeli et bestias terrae ad devorandum et dissipandum</span></p>
<p id="ecclesiastes-15-4"><span class="verse-num">15:4</span> <span class="verse-body">et dabo eos in fervorem universis regnis terrae propter Manassem filium Ezechiae regis Iuda super omnibus quae fecit in Hierusalem</span></p>
<p id="ecclesiastes-15-5"><span class="verse-num">15:5</span> <span class="verse-body">quis enim miserebitur tui Hierusalem aut quis contristabitur pro te aut quis ibit ad rogandum pro pace tua</span></p>
<p id="ecclesiastes-15-6"><span class="verse-num">15:6</span> <span class="verse-body">tu reliquisti me dicit Dominus retrorsum abisti et extendam manum meam super te et interficiam te laboravi rogans</span></p>
<p id="ecclesiastes-15-7"><span class="verse-num">15:7</span> <span class="verse-body">et dispergam eos ventilabro in portis terrae interfeci et perdidi populum meum et tamen a viis suis non sunt reversi</span></p>
<p id="ecclesiastes-15-8"><span class="verse-num">15:8</span> <span class="verse-body">multiplicatae sunt mihi viduae eius super harenam maris induxi eis super matrem adulescentis vastatorem meridie misi super civitates repente terrorem</span></p>
<p id="ecclesiastes-15-9"><span class="verse-num">15:9</span> <span class="verse-body">infirmata est quae peperit septem defecit anima eius occidit ei sol cum adhuc esset dies confusa est et erubuit et residuos eius in gladium dabo in conspectu inimicorum eorum ait Dominus</span></p>
<p id="ecclesiastes-15-10"><span class="verse-num">15:10</span> <span class="verse-body">vae mihi mater mea quare genuisti me virum rixae virum discordiae in universa terra non feneravi nec feneravit mihi quisquam omnes maledicunt mihi</span></p>
<p id="ecclesiastes-15-11"><span class="verse-num">15:11</span> <span class="verse-body">dicit Dominus si non reliquiae tuae in bonum si non occurri tibi in tempore adflictionis et in tempore tribulationis adversum inimicum</span></p>
<p id="ecclesiastes-15-12"><span class="verse-num">15:12</span> <span class="verse-body">numquid foederabitur ferrum ferro ab aquilone et aes</span></p>
<p id="ecclesiastes-15-13"><span class="verse-num">15:13</span> <span class="verse-body">divitias tuas et thesauros tuos in direptionem dabo gratis in omnibus peccatis tuis et in omnibus terminis tuis</span></p>
<p id="ecclesiastes-15-14"><span class="verse-num">15:14</span> <span class="verse-body">et adducam inimicos tuos de terra qua nescis quia ignis succensus est in furore meo super vos ardebit</span></p>
<p id="ecclesiastes-15-15"><span class="verse-num">15:15</span> <span class="verse-body">tu scis Domine recordare mei et visita me et tuere me ab his qui persequuntur me noli in patientia tua suscipere me scito quoniam sustinui pro te obprobrium</span></p>
<p id="ecclesiastes-15-16"><span class="verse-num">15:16</span> <span class="verse-body">inventi sunt sermones tui et comedi eos et factum est mihi verbum tuum in gaudium et in laetitiam cordis mei quoniam invocatum est nomen tuum super me Domine Deus exercituum</span></p>
<p id="ecclesiastes-15-17"><span class="verse-num">15:17</span> <span class="verse-body">non sedi in concilio ludentium et gloriatus sum a facie manus tuae solus sedebam quoniam comminatione replesti me</span></p>
<p id="ecclesiastes-15-18"><span class="verse-num">15:18</span> <span class="verse-body">quare factus est dolor meus perpetuus et plaga mea desperabilis rennuit curari facta est mihi quasi mendacium aquarum infidelium</span></p>
<p id="ecclesiastes-15-19"><span class="verse-num">15:19</span> <span class="verse-body">propter hoc haec dicit Dominus si converteris convertam te et ante faciem meam stabis et si separaveris pretiosum a vili quasi os meum eris convertentur ipsi ad te et tu non converteris ad eos</span></p>
<p id="ecclesiastes-15-20"><span class="verse-num">15:20</span> <span class="verse-body">et dabo te populo huic in murum aereum fortem et bellabunt adversum te et non praevalebunt quia ego tecum sum ut salvem te et eruam dicit Dominus</span></p>
<p id="ecclesiastes-15-21"><span class="verse-num">15:21</span> <span class="verse-body">et liberabo te de manu pessimorum et redimam te de manu fortium __________________________________________________________________</span></p>
<h2 id="ecclesiastes-ch-16">Chapter 16</h2>
<p class="verses"><a href="#ecclesiastes-16-1">1</a> <a href="#ecclesiastes-16-2">2</a> <a href="#ecclesiastes-16-3">3</a> <a href="#ecclesiastes-16-4">4</a> <a href="#ecclesiastes-16-5">5</a> <a href="#ecclesiastes-16-6">6</a> <a href="#ecclesiastes-16-7">7</a> <a href="#ecclesiastes-16-8">8</a> <a href="#ecclesiastes-16-9">9</a> <a href="#ecclesiastes-16-10">10</a> <a href="#ecclesiastes-16-11">11</a> <a href="#ecclesiastes-16-12">12</a> <a href="#ecclesiastes-16-13">13</a> <a href="#ecclesiastes-16-14">14</a> <a href="#ecclesiastes-16-15">15</a> <a href="#ecclesiastes-16-16">16</a> <a href="#ecclesiastes-16-17">17</a> <a href="#ecclesiastes-16-18">18</a> <a href="#ecclesiastes-16-19">19</a> <a href="#ecclesiastes-16-20">20</a> <a href="#ecclesiastes-16-21">21</a></p>
<p id="ecclesiastes-16-1"><span class="verse-num">16:1</span> <span class="verse-body">et factum est verbum Domini ad me dicens</span></p>
<p id="ecclesiastes-16-2"><span class="verse-num">16:2</span> <span class="verse-body">non accipies uxorem et non erunt tibi filii et filiae in loco isto</span></p>
<p id="ecclesiastes-16-3"><span class="verse-num">16:3</span> <span class="verse-body">quia haec dicit Dominus super filios et filias qui generantur in loco isto et super matres eorum quae genuerunt eos et super patres eorum de quorum stirpe sunt nati in terra hac</span></p>
<p id="ecclesiastes-16-4"><span class="verse-num">16:4</span> <span class="verse-body">mortibus aegrotationum morientur non plangentur et non sepelientur in sterquilinium super faciem terrae erunt et gladio et fame consumentur et erit cadaver eorum in escam volatilibus caeli et bestiis terrae</span></p>
<p id="ecclesiastes-16-5"><span class="verse-num">16:5</span> <span class="verse-body">haec enim dicit Dominus ne ingrediaris domum convivii neque vadas ad plangendum neque consoleris eos quia abstuli pacem meam a populo isto dicit Dominus misericordiam et miserationes</span></p>
<p id="ecclesiastes-16-6"><span class="verse-num">16:6</span> <span class="verse-body">et morientur grandes et parvi in terra ista non sepelientur neque plangentur et non se incident neque calvitium fiet pro eis</span></p>
<p id="ecclesiastes-16-7"><span class="verse-num">16:7</span> <span class="verse-body">et non frangent inter eos lugenti panem ad consolandum super mortuo et non dabunt eis potum calicis ad consolandum super patre suo et matre</span></p>
<p id="ecclesiastes-16-8"><span class="verse-num">16:8</span> <span class="verse-body">et domum convivii non ingredieris ut sedeas cum eis et comedas et bibas</span></p>
<p id="ecclesiastes-16-9"><span class="verse-num">16:9</span> <span class="verse-body">quia haec dicit Dominus exercituum Deus Israhel ecce ego auferam de loco isto in oculis vestris et in diebus vestris vocem gaudii et vocem laetitiae vocem sponsi et vocem sponsae</span></p>
<p id="ecclesiastes-16-10"><span class="verse-num">16:10</span> <span class="verse-body">et cum adnuntiaveris populo huic omnia verba haec et dixerint tibi quare locutus est Dominus super nos omne malum grande istud quae iniquitas nostra et quod peccatum nostrum quod peccavimus Domino Deo nostro</span></p>
<p id="ecclesiastes-16-11"><span class="verse-num">16:11</span> <span class="verse-body">dices ad eos quia dereliquerunt patres vestri me ait Dominus et abierunt post deos alienos et servierunt eis et adoraverunt eos et me dereliquerunt et legem meam non custodierunt</span></p>
<p id="ecclesiastes-16-12"><span class="verse-num">16:12</span> <span class="verse-body">sed et vos peius operati estis quam patres vestri ecce enim ambulat unusquisque post pravitatem cordis sui mali ut me non audiat</span></p>
<p id="ecclesiastes-16-13"><span class="verse-num">16:13</span> <span class="verse-body">et eiciam vos de terra hac in terram quam ignoratis vos et patres vestri et servietis ibi diis alienis die ac nocte qui non dabunt vobis requiem</span></p>
<p id="ecclesiastes-16-14"><span class="verse-num">16:14</span> <span class="verse-body">propterea ecce dies veniunt dicit Dominus et non dicetur ultra vivit Dominus qui eduxit filios Israhel de terra Aegypti</span></p>
<p id="ecclesiastes-16-15"><span class="verse-num">16:15</span> <span class="verse-body">sed vivit Dominus qui eduxit filios Israhel de terra aquilonis et de universis terris ad quas eieci eos et reducam eos in terram suam quam dedi patribus eorum</span></p>
<p id="ecclesiastes-16-16"><span class="verse-num">16:16</span> <span class="verse-body">ecce ego mittam piscatores multos dicit Dominus et piscabuntur eos et post haec mittam eis multos venatores et venabuntur eos de omni monte et de omni colle et de cavernis petrarum</span></p>
<p id="ecclesiastes-16-17"><span class="verse-num">16:17</span> <span class="verse-body">quia oculi mei super omnes vias eorum non sunt absconditae a facie mea et non fuit occulta iniquitas eorum ab oculis meis</span></p>
<p id="ecclesiastes-16-18"><span class="verse-num">16:18</span> <span class="verse-body">et reddam primum duplices iniquitates et peccata eorum quia contaminaverunt terram meam in morticinis idolorum suorum et abominationibus suis impleverunt hereditatem meam</span></p>
<p id="ecclesiastes-16-19"><span class="verse-num">16:19</span> <span class="verse-body">Domine fortitudo mea et robur meum et refugium meum in die tribulationis ad te gentes venient ab extremis terrae et dicent vere mendacium possederunt patres nostri vanitatem quae eis non profuit</span></p>
<p id="ecclesiastes-16-20"><span class="verse-num">16:20</span> <span class="verse-body">numquid faciet sibi homo deos et ipsi non sunt dii</span></p>
<p id="ecclesiastes-16-21"><span class="verse-num">16:21</span> <span class="verse-body">idcirco ecce ego ostendam eis per vicem hanc ostendam eis manum meam et virtutem meam et scient quia nomen mihi Dominus __________________________________________________________________</span></p>
<h2 id="ecclesiastes-ch-17">Chapter 17</h2>
<p class="verses"><a href="#ecclesiastes-17-1">1</a> <a href="#ecclesiastes-17-2">2</a> <a href="#ecclesiastes-17-3">3</a> <a href="#ecclesiastes-17-4">4</a> <a href="#ecclesiastes-17-5">5</a> <a href="#ecclesiastes-17-6">6</a> <a href="#ecclesiastes-17-7">7</a> <a href="#ecclesiastes-17-8">8</a> <a href="#ecclesiastes-17-9">9</a> <a href="#ecclesiastes-17-10">10</a> <a href="#ecclesiastes-17-11">11</a> <a href="#ecclesiastes-17-12">12</a> <a href="#ecclesiastes-17-13">13</a> <a href="#ecclesiastes-17-14">14</a> <a href="#ecclesiastes-17-15">15</a> <a href="#ecclesiastes-17-16">16</a> <a href="#ecclesiastes-17-17">17</a> <a href="#ecclesiastes-17-18">18</a> <a href="#ecclesiastes-17-19">19</a> <a href="#ecclesiastes-17-20">20</a> <a href="#ecclesiastes-17-21">21</a> <a href="#ecclesiastes-17-22">22</a> <a href="#ecclesiastes-17-23">23</a> <a href="#ecclesiastes-17-24">24</a> <a href="#ecclesiastes-17-25">25</a> <a href="#ecclesiastes-17-26">26</a> <a href="#ecclesiastes-17-27">27</a></p>
<p id="ecclesiastes-17-1"><span class="verse-num">17:1</span> <span class="verse-body">peccatum Iuda scriptum est stilo ferreo in ungue adamantino exaratum super latitudinem cordis eorum et in cornibus ararum eorum</span></p>
<p id="ecclesiastes-17-2"><span class="verse-num">17:2</span> <span class="verse-body">cum recordati fuerint filii eorum ararum suarum et lucorum lignorumque frondentium in montibus excelsis</span></p>
<p id="ecclesiastes-17-3"><span class="verse-num">17:3</span> <span class="verse-body">sacrificantes in agro fortitudinem tuam et omnes thesauros tuos in direptionem dabo excelsa tua propter peccata in universis finibus tuis</span></p>
<p id="ecclesiastes-17-4"><span class="verse-num">17:4</span> <span class="verse-body">et relinqueris sola ab hereditate tua quam dedi tibi et servire te faciam inimicis tuis in terra quam ignoras quoniam ignem succendisti in furore meo usque in aeternum ardebit</span></p>
<p id="ecclesiastes-17-5"><span class="verse-num">17:5</span> <span class="verse-body">haec dicit Dominus maledictus homo qui confidit in homine et ponit carnem brachium suum et a Domino recedit cor eius</span></p>
<p id="ecclesiastes-17-6"><span class="verse-num">17:6</span> <span class="verse-body">erit enim quasi myrice in deserto et non videbit cum venerit bonum sed habitabit in siccitate in deserto in terra salsuginis et inhabitabili</span></p>
<p id="ecclesiastes-17-7"><span class="verse-num">17:7</span> <span class="verse-body">benedictus vir qui confidit in Domino et erit Dominus fiducia eius</span></p>
<p id="ecclesiastes-17-8"><span class="verse-num">17:8</span> <span class="verse-body">et erit quasi lignum quod transplantatur super aquas quod ad humorem mittit radices suas et non timebit cum venerit aestus et erit folium eius viride et in tempore siccitatis non erit sollicitum nec aliquando desinet facere fructum</span></p>
<p id="ecclesiastes-17-9"><span class="verse-num">17:9</span> <span class="verse-body">pravum est cor omnium et inscrutabile quis cognoscet illud</span></p>
<p id="ecclesiastes-17-10"><span class="verse-num">17:10</span> <span class="verse-body">ego Dominus scrutans cor et probans renes qui do unicuique iuxta viam et iuxta fructum adinventionum suarum</span></p>
<p id="ecclesiastes-17-11"><span class="verse-num">17:11</span> <span class="verse-body">perdix fovit quae non peperit fecit divitias et non in iudicio in dimidio dierum suorum derelinquet eas et in novissimo suo erit insipiens</span></p>
<p id="ecclesiastes-17-12"><span class="verse-num">17:12</span> <span class="verse-body">solium gloriae altitudinis a principio locus sanctificationis nostrae</span></p>
<p id="ecclesiastes-17-13"><span class="verse-num">17:13</span> <span class="verse-body">expectatio Israhel Domine omnes qui te derelinquunt confundentur recedentes in terra scribentur quoniam dereliquerunt venam aquarum viventium Dominum</span></p>
<p id="ecclesiastes-17-14"><span class="verse-num">17:14</span> <span class="verse-body">sana me Domine et sanabor salvum me fac et salvus ero quoniam laus mea tu es</span></p>
<p id="ecclesiastes-17-15"><span class="verse-num">17:15</span> <span class="verse-body">ecce ipsi dicunt ad me ubi est verbum Domini veniat</span></p>
<p id="ecclesiastes-17-16"><span class="verse-num">17:16</span> <span class="verse-body">et ego non sum turbatus te pastorem sequens et diem hominis non desideravi tu scis quod egressum est de labiis meis rectum in conspectu tuo fuit</span></p>
<p id="ecclesiastes-17-17"><span class="verse-num">17:17</span> <span class="verse-body">non sis mihi tu formidini spes mea tu in die adflictionis</span></p>
<p id="ecclesiastes-17-18"><span class="verse-num">17:18</span> <span class="verse-body">confundantur qui persequuntur me et non confundar ego paveant illi et non paveam ego induc super eos diem adflictionis et duplici contritione contere eos</span></p>
<p id="ecclesiastes-17-19"><span class="verse-num">17:19</span> <span class="verse-body">haec dicit Dominus ad me vade et sta in porta filiorum populi per quam ingrediuntur reges Iuda et egrediuntur et in cunctis portis Hierusalem</span></p>
<p id="ecclesiastes-17-20"><span class="verse-num">17:20</span> <span class="verse-body">et dices ad eos audite verbum Domini reges Iuda et omnis Iudaea cunctique habitatores Hierusalem qui ingredimini per portas istas</span></p>
<p id="ecclesiastes-17-21"><span class="verse-num">17:21</span> <span class="verse-body">haec dicit Dominus custodite animas vestras et nolite portare pondera in die sabbati nec inferatis per portas Hierusalem</span></p>
<p id="ecclesiastes-17-22"><span class="verse-num">17:22</span> <span class="verse-body">et nolite eicere onera de domibus vestris in die sabbati et omne opus non facietis sanctificate diem sabbati sicut praecepi patribus vestris</span></p>
<p id="ecclesiastes-17-23"><span class="verse-num">17:23</span> <span class="verse-body">et non audierunt nec inclinaverunt aurem suam sed induraverunt cervicem suam ne audirent me et ne acciperent disciplinam</span></p>
<p id="ecclesiastes-17-24"><span class="verse-num">17:24</span> <span class="verse-body">et erit si audieritis me dicit Dominus ut non inferatis onera per portas civitatis huius in die sabbati et si sanctificaveritis diem sabbati ne faciatis in ea omne opus</span></p>
<p id="ecclesiastes-17-25"><span class="verse-num">17:25</span> <span class="verse-body">ingredientur per portas civitatis huius reges et principes sedentes super solium David et ascendentes in curribus et equis ipsi et principes eorum vir Iuda et habitatores Hierusalem et habitabitur civitas haec in sempiternum</span></p>
<p id="ecclesiastes-17-26"><span class="verse-num">17:26</span> <span class="verse-body">et venient de civitate Iuda et de circuitu Hierusalem et de terra Beniamin et de campestribus et de montuosis et ab austro portantes holocaustum et victimam et sacrificium et tus et inferent oblationem in domum Domini</span></p>
<p id="ecclesiastes-17-27"><span class="verse-num">17:27</span> <span class="verse-body">si autem non audieritis me ut sanctificetis diem sabbati et ne portetis onus et ne inferatis per portas Hierusalem in die sabbati succendam ignem in portis eius et devorabit domos Hierusalem et non extinguetur __________________________________________________________________</span></p>
<h2 id="ecclesiastes-ch-18">Chapter 18</h2>
<p class="verses"><a href="#ecclesiastes-18-1">1</a> <a href="#ecclesiastes-18-2">2</a> <a href="#ecclesiastes-18-3">3</a> <a href="#ecclesiastes-18-4">4</a> <a href="#ecclesiastes-18-5">5</a> <a href="#ecclesiastes-18-6">6</a> <a href="#ecclesiastes-18-7">7</a> <a href="#ecclesiastes-18-8">8</a> <a href="#ecclesiastes-18-9">9</a> <a href="#ecclesiastes-18-10">10</a> <a href="#ecclesiastes-18-11">11</a> <a href="#ecclesiastes-18-12">12</a> <a href="#ecclesiastes-18-13">13</a> <a href="#ecclesiastes-18-14">14</a> <a href="#ecclesiastes-18-15">15</a> <a href="#ecclesiastes-18-16">16</a> <a href="#ecclesiastes-18-17">17</a> <a href="#ecclesiastes-18-18">18</a> <a href="#ecclesiastes-18-19">19</a> <a href="#ecclesiastes-18-20">20</a> <a href="#ecclesiastes-18-21">21</a> <a href="#ecclesiastes-18-22">22</a> <a href="#ecclesiastes-18-23">23</a></p>
<p id="ecclesiastes-18-1"><span class="verse-num">18:1</span> <span class="verse-body">verbum quod factum est ad Hieremiam a Domino dicens</span></p>
<p id="ecclesiastes-18-2"><span class="verse-num">18:2</span> <span class="verse-body">surge et descende in domum figuli et ibi audies verba mea</span></p>
<p id="ecclesiastes-18-3"><span class="verse-num">18:3</span> <span class="verse-body">et descendi in domum figuli et ecce ipse faciebat opus super rotam</span></p>
<p id="ecclesiastes-18-4"><span class="verse-num">18:4</span> <span class="verse-body">et dissipatum est vas quod ipse faciebat e luto manibus suis conversusque fecit illud vas alterum sicut placuerat in oculis eius ut faceret</span></p>
<p id="ecclesiastes-18-5"><span class="verse-num">18:5</span> <span class="verse-body">et factum est verbum Domini ad me dicens</span></p>
<p id="ecclesiastes-18-6"><span class="verse-num">18:6</span> <span class="verse-body">numquid sicut figulus iste non potero facere vobis domus Israhel ait Dominus ecce sicut lutum in manu figuli sic vos in manu mea domus Israhel</span></p>
<p id="ecclesiastes-18-7"><span class="verse-num">18:7</span> <span class="verse-body">repente loquar adversum gentem et adversum regnum ut eradicem et destruam et disperdam illud</span></p>
<p id="ecclesiastes-18-8"><span class="verse-num">18:8</span> <span class="verse-body">si paenitentiam egerit gens illa a malo suo quod locutus sum adversum eam agam et ego paenitentiam super malo quod cogitavi ut facerem ei</span></p>
<p id="ecclesiastes-18-9"><span class="verse-num">18:9</span> <span class="verse-body">et subito loquar de gente et regno ut aedificem et ut plantem illud</span></p>
<p id="ecclesiastes-18-10"><span class="verse-num">18:10</span> <span class="verse-body">si fecerit malum in oculis meis ut non audiat vocem meam paenitentiam agam super bono quod locutus sum ut facerem ei</span></p>
<p id="ecclesiastes-18-11"><span class="verse-num">18:11</span> <span class="verse-body">nunc ergo dic viro Iudae et habitatoribus Hierusalem dicens haec dicit Dominus ecce ego fingo contra vos malum et cogito contra vos cogitationem revertatur unusquisque a via sua mala et dirigite vias vestras et studia vestra</span></p>
<p id="ecclesiastes-18-12"><span class="verse-num">18:12</span> <span class="verse-body">qui dixerunt desperavimus post cogitationes enim nostras ibimus et unusquisque pravitatem cordis sui mali faciemus</span></p>
<p id="ecclesiastes-18-13"><span class="verse-num">18:13</span> <span class="verse-body">ideo haec dicit Dominus interrogate gentes quis audivit talia horribilia quae fecit nimis virgo Israhel</span></p>
<p id="ecclesiastes-18-14"><span class="verse-num">18:14</span> <span class="verse-body">numquid deficiet de petra agri nix Libani aut evelli possunt aquae erumpentes frigidae et defluentes</span></p>
<p id="ecclesiastes-18-15"><span class="verse-num">18:15</span> <span class="verse-body">quia oblitus est mei populus meus frustra libantes et inpingentes in viis suis in semitis saeculi ut ambularent per eas in itinere non trito</span></p>
<p id="ecclesiastes-18-16"><span class="verse-num">18:16</span> <span class="verse-body">ut fieret terra eorum in desolationem et in sibilum sempiternum omnis qui praeterit per eam obstupescet et movebit caput suum</span></p>
<p id="ecclesiastes-18-17"><span class="verse-num">18:17</span> <span class="verse-body">sicut ventus urens dispergam eos coram inimico dorsum et non faciem ostendam eis in die perditionis eorum</span></p>
<p id="ecclesiastes-18-18"><span class="verse-num">18:18</span> <span class="verse-body">et dixerunt venite et cogitemus contra Hieremiam cogitationes non enim peribit lex a sacerdote neque consilium a sapiente nec sermo a propheta venite et percutiamus eum lingua et non adtendamus ad universos sermones eius</span></p>
<p id="ecclesiastes-18-19"><span class="verse-num">18:19</span> <span class="verse-body">adtende Domine ad me et audi vocem adversariorum meorum</span></p>
<p id="ecclesiastes-18-20"><span class="verse-num">18:20</span> <span class="verse-body">numquid redditur pro bono malum quia foderunt foveam animae meae recordare quod steterim in conspectu tuo ut loquerer pro eis bonum et averterem indignationem tuam ab eis</span></p>
<p id="ecclesiastes-18-21"><span class="verse-num">18:21</span> <span class="verse-body">propterea da filios eorum in famem et deduc eos in manus gladii fiant uxores eorum absque liberis et viduae et viri earum interficiantur morte iuvenes eorum confodiantur gladio in proelio</span></p>
<p id="ecclesiastes-18-22"><span class="verse-num">18:22</span> <span class="verse-body">audiatur clamor de domibus eorum adduces enim super eos latronem repente quia foderunt foveam ut caperent me et laqueos absconderunt pedibus meis</span></p>
<p id="ecclesiastes-18-23"><span class="verse-num">18:23</span> <span class="verse-body">tu autem Domine scis omne consilium eorum adversum me in mortem ne propitieris iniquitati eorum et peccatum eorum a facie tua non deleatur fiant corruentes in conspectu tuo in tempore furoris tui abutere eis __________________________________________________________________</span></p>
<h2 id="ecclesiastes-ch-19">Chapter 19</h2>
<p class="verses"><a href="#ecclesiastes-19-1">1</a> <a href="#ecclesiastes-19-2">2</a> <a href="#ecclesiastes-19-3">3</a> <a href="#ecclesiastes-19-4">4</a> <a href="#ecclesiastes-19-5">5</a> <a href="#ecclesiastes-19-6">6</a> <a href="#ecclesiastes-19-7">7</a> <a href="#ecclesiastes-19-8">8</a> <a href="#ecclesiastes-19-9">9</a> <a href="#ecclesiastes-19-10">10</a> <a href="#ecclesiastes-19-11">11</a> <a href="#ecclesiastes-19-12">12</a> <a href="#ecclesiastes-19-13">13</a> <a href="#ecclesiastes-19-14">14</a> <a href="#ecclesiastes-19-15">15</a></p>
<p id="ecclesiastes-19-1"><span class="verse-num">19:1</span> <span class="verse-body">haec dicit Dominus vade et accipe lagunculam figuli testeam a senioribus populi et a senioribus sacerdotum</span></p>
<p id="ecclesiastes-19-2"><span class="verse-num">19:2</span> <span class="verse-body">et egredere ad vallem filii Ennom quae est iuxta introitum portae Fictilis et praedicabis ibi verba quae ego loquar ad te</span></p>
<p id="ecclesiastes-19-3"><span class="verse-num">19:3</span> <span class="verse-body">et dices audite verbum Domini reges Iuda et habitatores Hierusalem haec dicit Dominus exercituum Deus Israhel ecce ego inducam adflictionem super locum istum ita ut omnis qui audierit illam tinniant aures eius</span></p>
<p id="ecclesiastes-19-4"><span class="verse-num">19:4</span> <span class="verse-body">eo quod dereliquerint me et alienum fecerint locum istum et libaverint in eo diis alienis quos nescierunt ipsi et patres eorum et reges Iuda et repleverunt locum istum sanguine innocentium</span></p>
<p id="ecclesiastes-19-5"><span class="verse-num">19:5</span> <span class="verse-body">et aedificaverunt excelsa Baali ad conburendos filios suos igni in holocaustum Baali quae non praecepi nec locutus sum nec ascenderunt in cor meum</span></p>
<p id="ecclesiastes-19-6"><span class="verse-num">19:6</span> <span class="verse-body">propterea ecce dies veniunt dicit Dominus et non vocabitur locus iste amplius Thofeth et vallis filii Ennom sed vallis Occisionis</span></p>
<p id="ecclesiastes-19-7"><span class="verse-num">19:7</span> <span class="verse-body">et dissipabo consilium Iudae et Hierusalem in loco isto et subvertam eos gladio in conspectu inimicorum suorum et in manu quaerentium animas eorum et dabo cadavera eorum escam volatilibus caeli et bestiis terrae</span></p>
<p id="ecclesiastes-19-8"><span class="verse-num">19:8</span> <span class="verse-body">et ponam civitatem hanc in stuporem et in sibilum omnis qui praeterierit per eam obstupescet et sibilabit super universa plaga eius</span></p>
<p id="ecclesiastes-19-9"><span class="verse-num">19:9</span> <span class="verse-body">et cibabo eos carnibus filiorum suorum et carnibus filiarum suarum et unusquisque carnes amici sui comedet in obsidione et in angustia in qua concludent eos inimici eorum et qui quaerunt animas eorum</span></p>
<p id="ecclesiastes-19-10"><span class="verse-num">19:10</span> <span class="verse-body">et conteres lagunculam in oculis virorum qui ibunt tecum</span></p>
<p id="ecclesiastes-19-11"><span class="verse-num">19:11</span> <span class="verse-body">et dices ad eos haec dicit Dominus exercituum sic conteram populum istum et civitatem istam sicut conteritur vas figuli quod non potest ultra instaurari et in Thofeth sepelientur eo quod non sit alius locus ad sepeliendum</span></p>
<p id="ecclesiastes-19-12"><span class="verse-num">19:12</span> <span class="verse-body">sic faciam loco huic ait Dominus et habitatoribus eius ut ponam civitatem istam sicut Thofeth</span></p>
<p id="ecclesiastes-19-13"><span class="verse-num">19:13</span> <span class="verse-body">et erunt domus Hierusalem et domus regum Iuda sicut locus Thofeth inmundae omnes domus in quarum domatibus sacrificaverunt omni militiae caeli et libaverunt libamina diis alienis</span></p>
<p id="ecclesiastes-19-14"><span class="verse-num">19:14</span> <span class="verse-body">venit autem Hieremias de Thofeth quo miserat eum Dominus ad prophetandum et stetit in atrio domus Domini et dixit ad omnem populum</span></p>
<p id="ecclesiastes-19-15"><span class="verse-num">19:15</span> <span class="verse-body">haec dicit Dominus exercituum Deus Israhel ecce ego inducam super civitatem hanc et super omnes urbes eius universa mala quae locutus sum adversum eam quoniam induraverunt cervicem suam ut non audirent sermones meos __________________________________________________________________</span></p>
<h2 id="ecclesiastes-ch-20">Chapter 20</h2>
<p class="verses"><a href="#ecclesiastes-20-1">1</a> <a href="#ecclesiastes-20-2">2</a> <a href="#ecclesiastes-20-3">3</a> <a href="#ecclesiastes-20-4">4</a> <a href="#ecclesiastes-20-5">5</a> <a href="#ecclesiastes-20-6">6</a> <a href="#ecclesiastes-20-7">7</a> <a href="#ecclesiastes-20-8">8</a> <a href="#ecclesiastes-20-9">9</a> <a href="#ecclesiastes-20-10">10</a> <a href="#ecclesiastes-20-11">11</a> <a href="#ecclesiastes-20-12">12</a> <a href="#ecclesiastes-20-13">13</a> <a href="#ecclesiastes-20-14">14</a> <a href="#ecclesiastes-20-15">15</a> <a href="#ecclesiastes-20-16">16</a> <a href="#ecclesiastes-20-17">17</a> <a href="#ecclesiastes-20-18">18</a></p>
<p id="ecclesiastes-20-1"><span class="verse-num">20:1</span> <span class="verse-body">et audivit Phassur filius Emmer sacerdos qui constitutus erat princeps in domo Domini Hieremiam prophetantem sermones istos</span></p>
<p id="ecclesiastes-20-2"><span class="verse-num">20:2</span> <span class="verse-body">et percussit Phassur Hieremiam prophetam et misit eum in nervum quod erat in porta Beniamin superiori in domo Domini</span></p>
<p id="ecclesiastes-20-3"><span class="verse-num">20:3</span> <span class="verse-body">cumque inluxisset in crastinum eduxit Phassur Hieremiam de nervo et dixit ad eum Hieremias non Phassur vocavit Dominus nomen tuum sed Pavorem undique</span></p>
<p id="ecclesiastes-20-4"><span class="verse-num">20:4</span> <span class="verse-body">quia haec dicit Dominus ecce ego dabo te in pavorem te et omnes amicos tuos et corruent gladio inimicorum suorum et oculi tui videbunt et omnem Iudam dabo in manu regis Babylonis et traducet eos in Babylonem et percutiet eos gladio</span></p>
<p id="ecclesiastes-20-5"><span class="verse-num">20:5</span> <span class="verse-body">et dabo universam substantiam civitatis huius et omnem laborem eius omneque pretium et cunctos thesauros regum Iuda dabo in manu inimicorum eorum et diripient eos et tollent et ducent in Babylonem</span></p>
<p id="ecclesiastes-20-6"><span class="verse-num">20:6</span> <span class="verse-body">tu autem Phassur et omnes habitatores domus tuae ibitis in captivitatem et in Babylonem venies et ibi morieris ibique sepelieris tu et omnes amici tui quibus prophetasti mendacium</span></p>
<p id="ecclesiastes-20-7"><span class="verse-num">20:7</span> <span class="verse-body">seduxisti me Domine et seductus sum fortior me fuisti et invaluisti factus sum in derisum tota die omnes subsannant me</span></p>
<p id="ecclesiastes-20-8"><span class="verse-num">20:8</span> <span class="verse-body">quia iam olim loquor vociferans iniquitatem et vastitatem clamito et factus est mihi sermo Domini in obprobrium et in derisum tota die</span></p>
<p id="ecclesiastes-20-9"><span class="verse-num">20:9</span> <span class="verse-body">et dixi non recordabor eius neque loquar ultra in nomine illius et factus est in corde meo quasi ignis exaestuans claususque in ossibus meis et defeci ferre non sustinens</span></p>
<p id="ecclesiastes-20-10"><span class="verse-num">20:10</span> <span class="verse-body">audivi enim contumelias multorum et terrorem in circuitu persequimini et persequamur eum ab omnibus viris qui erant pacifici mei et custodientes latus meum si quo modo decipiatur et praevaleamus adversus eum et consequamur ultionem ex eo</span></p>
<p id="ecclesiastes-20-11"><span class="verse-num">20:11</span> <span class="verse-body">Dominus autem mecum est quasi bellator fortis idcirco qui persequuntur me cadent et infirmi erunt confundentur vehementer quia non intellexerunt obprobrium sempiternum quod numquam delebitur</span></p>
<p id="ecclesiastes-20-12"><span class="verse-num">20:12</span> <span class="verse-body">et tu Domine exercituum probator iusti qui vides renes et cor videam quaeso ultionem tuam ex eis tibi enim revelavi causam meam</span></p>
<p id="ecclesiastes-20-13"><span class="verse-num">20:13</span> <span class="verse-body">cantate Domino laudate Dominum quia liberavit animam pauperis de manu malorum</span></p>
<p id="ecclesiastes-20-14"><span class="verse-num">20:14</span> <span class="verse-body">maledicta dies in qua natus sum dies in qua peperit me mater mea non sit benedicta</span></p>
<p id="ecclesiastes-20-15"><span class="verse-num">20:15</span> <span class="verse-body">maledictus vir qui adnuntiavit patri meo dicens natus est tibi puer masculus et quasi gaudio laetificavit eum</span></p>
<p id="ecclesiastes-20-16"><span class="verse-num">20:16</span> <span class="verse-body">sit homo ille ut sunt civitates quas subvertit Dominus et non paenituit eum audiat clamorem mane et ululatum in tempore meridiano</span></p>
<p id="ecclesiastes-20-17"><span class="verse-num">20:17</span> <span class="verse-body">qui non me interfecit a vulva ut fieret mihi mater mea sepulchrum et vulva eius conceptus aeternus</span></p>
<p id="ecclesiastes-20-18"><span class="verse-num">20:18</span> <span class="verse-body">quare de vulva egressus sum ut viderem laborem et dolorem et consumerentur in confusione dies mei __________________________________________________________________</span></p>
<h2 id="ecclesiastes-ch-21">Chapter 21</h2>
<p class="verses"><a href="#ecclesiastes-21-1">1</a> <a href="#ecclesiastes-21-2">2</a> <a href="#ecclesiastes-21-3">3</a> <a href="#ecclesiastes-21-4">4</a> <a href="#ecclesiastes-21-5">5</a> <a href="#ecclesiastes-21-6">6</a> <a href="#ecclesiastes-21-7">7</a> <a href="#ecclesiastes-21-8">8</a> <a href="#ecclesiastes-21-9">9</a> <a href="#ecclesiastes-21-10">10</a> <a href="#ecclesiastes-21-11">11</a> <a href="#ecclesiastes-21-12">12</a> <a href="#ecclesiastes-21-13">13</a> <a href="#ecclesiastes-21-14">14</a></p>
<p id="ecclesiastes-21-1"><span class="verse-num">21:1</span> <span class="verse-body">verbum quod factum est ad Hieremiam a Domino quando misit ad eum rex Sedecias Phassur filium Melchiae et Sophoniam filium Maasiae sacerdotem dicens</span></p>
<p id="ecclesiastes-21-2"><span class="verse-num">21:2</span> <span class="verse-body">interroga pro nobis Dominum quia Nabuchodonosor rex Babylonis proeliatur adversum nos si forte faciat Dominus nobiscum secundum omnia mirabilia sua et recedat a nobis</span></p>
<p id="ecclesiastes-21-3"><span class="verse-num">21:3</span> <span class="verse-body">et dixit Hieremias ad eos sic dicetis Sedeciae</span></p>
<p id="ecclesiastes-21-4"><span class="verse-num">21:4</span> <span class="verse-body">haec dicit Dominus Deus Israhel ecce ego convertam vasa belli quae in manibus vestris sunt et quibus vos pugnatis adversum regem Babylonis et Chaldeos qui obsident vos in circuitu murorum et congregabo ea in medio civitatis huius</span></p>
<p id="ecclesiastes-21-5"><span class="verse-num">21:5</span> <span class="verse-body">et debellabo ego vos in manu extenta et brachio forti et in furore et in indignatione et in ira grandi</span></p>
<p id="ecclesiastes-21-6"><span class="verse-num">21:6</span> <span class="verse-body">et percutiam habitatores civitatis huius homines et bestiae pestilentia magna morientur</span></p>
<p id="ecclesiastes-21-7"><span class="verse-num">21:7</span> <span class="verse-body">et post haec ait Dominus dabo Sedeciam regem Iuda et servos eius et populum eius et qui derelicti sunt in civitate hac a peste et gladio et fame in manu Nabuchodonosor regis Babylonis et in manu inimicorum eorum et in manu quaerentium animam eorum et percutiet eos in ore gladii et non movebitur neque parcet nec miserebitur</span></p>
<p id="ecclesiastes-21-8"><span class="verse-num">21:8</span> <span class="verse-body">et ad populum hunc dices haec dicit Dominus ecce ego do coram vobis viam vitae et viam mortis</span></p>
<p id="ecclesiastes-21-9"><span class="verse-num">21:9</span> <span class="verse-body">qui habitaverit in urbe hac morietur gladio et fame et peste qui autem egressus fuerit et transfugerit ad Chaldeos qui obsident vos vivet et erit ei anima sua quasi spolium</span></p>
<p id="ecclesiastes-21-10"><span class="verse-num">21:10</span> <span class="verse-body">posui enim faciem meam super civitatem hanc in malum et non in bonum ait Dominus in manu regis Babylonis dabitur et exuret eam igni</span></p>
<p id="ecclesiastes-21-11"><span class="verse-num">21:11</span> <span class="verse-body">et domui regis Iuda audite verbum Domini</span></p>
<p id="ecclesiastes-21-12"><span class="verse-num">21:12</span> <span class="verse-body">domus David haec dicit Dominus iudicate mane iudicium et eruite vi oppressum de manu calumniantis ne forte egrediatur ut ignis indignatio mea et succendatur et non sit qui extinguat propter malitiam studiorum vestrorum</span></p>
<p id="ecclesiastes-21-13"><span class="verse-num">21:13</span> <span class="verse-body">ecce ego ad te habitatricem vallis solidae atque campestris ait Dominus qui dicitis quis percutiet nos et quis ingredietur domos nostras</span></p>
<p id="ecclesiastes-21-14"><span class="verse-num">21:14</span> <span class="verse-body">et visitabo super vos iuxta fructum studiorum vestrorum dicit Dominus et succendam ignem in saltu eius et devorabit omnia in circuitu eius __________________________________________________________________</span></p>
<h2 id="ecclesiastes-ch-22">Chapter 22</h2>
<p class="verses"><a href="#ecclesiastes-22-1">1</a> <a href="#ecclesiastes-22-2">2</a> <a href="#ecclesiastes-22-3">3</a> <a href="#ecclesiastes-22-4">4</a> <a href="#ecclesiastes-22-5">5</a> <a href="#ecclesiastes-22-6">6</a> <a href="#ecclesiastes-22-7">7</a> <a href="#ecclesiastes-22-8">8</a> <a href="#ecclesiastes-22-9">9</a> <a href="#ecclesiastes-22-10">10</a> <a href="#ecclesiastes-22-11">11</a> <a href="#ecclesiastes-22-12">12</a> <a href="#ecclesiastes-22-13">13</a> <a href="#ecclesiastes-22-14">14</a> <a href="#ecclesiastes-22-15">15</a> <a href="#ecclesiastes-22-16">16</a> <a href="#ecclesiastes-22-17">17</a> <a href="#ecclesiastes-22-18">18</a> <a href="#ecclesiastes-22-19">19</a> <a href="#ecclesiastes-22-20">20</a> <a href="#ecclesiastes-22-21">21</a> <a href="#ecclesiastes-22-22">22</a> <a href="#ecclesiastes-22-23">23</a> <a href="#ecclesiastes-22-24">24</a> <a href="#ecclesiastes-22-25">25</a> <a href="#ecclesiastes-22-26">26</a> <a href="#ecclesiastes-22-27">27</a> <a href="#ecclesiastes-22-28">28</a> <a href="#ecclesiastes-22-29">29</a> <a href="#ecclesiastes-22-30">30</a></p>
<p id="ecclesiastes-22-1"><span class="verse-num">22:1</span> <span class="verse-body">haec dicit Dominus descende in domum regis Iuda et loqueris ibi verbum hoc</span></p>
<p id="ecclesiastes-22-2"><span class="verse-num">22:2</span> <span class="verse-body">et dices audi verbum Domini rex Iuda qui sedes super solium David tu et servi tui et populus tuus qui ingredimini per portas istas</span></p>
<p id="ecclesiastes-22-3"><span class="verse-num">22:3</span> <span class="verse-body">haec dicit Dominus facite iudicium et iustitiam et liberate vi oppressum de manu calumniatoris et advenam et pupillum et viduam nolite contristare neque opprimatis inique et sanguinem innocentem ne effundatis in loco isto</span></p>
<p id="ecclesiastes-22-4"><span class="verse-num">22:4</span> <span class="verse-body">si enim facientes feceritis verbum istud ingredientur per portas domus huius reges sedentes de genere David super thronum eius et ascendentes currus et equos ipsi et servi et populus eorum</span></p>
<p id="ecclesiastes-22-5"><span class="verse-num">22:5</span> <span class="verse-body">quod si non audieritis verba haec in memet ipso iuravi dicit Dominus quia in solitudinem erit domus haec</span></p>
<p id="ecclesiastes-22-6"><span class="verse-num">22:6</span> <span class="verse-body">quia haec dicit Dominus super domum regis Iuda Galaad tu mihi caput Libani si non posuero te solitudinem urbes inhabitabiles</span></p>
<p id="ecclesiastes-22-7"><span class="verse-num">22:7</span> <span class="verse-body">et sanctificabo super te interficientem virum et arma eius et succident electam cedrum tuam et praecipitabunt in ignem</span></p>
<p id="ecclesiastes-22-8"><span class="verse-num">22:8</span> <span class="verse-body">et pertransibunt gentes multae per civitatem hanc et dicet unusquisque proximo suo quare fecit Dominus sic civitati huic grandi</span></p>
<p id="ecclesiastes-22-9"><span class="verse-num">22:9</span> <span class="verse-body">et respondebunt eo quod dereliquerint pactum Domini Dei sui et adoraverint deos alienos et servierint eis</span></p>
<p id="ecclesiastes-22-10"><span class="verse-num">22:10</span> <span class="verse-body">nolite flere mortuum neque lugeatis super eum fletu plangite eum qui egreditur quia non revertetur ultra nec videbit terram nativitatis suae</span></p>
<p id="ecclesiastes-22-11"><span class="verse-num">22:11</span> <span class="verse-body">quia haec dicit Dominus ad Sellum filium Iosiae regem Iuda qui regnavit pro Iosia patre suo qui egressus est de loco isto non revertetur huc amplius</span></p>
<p id="ecclesiastes-22-12"><span class="verse-num">22:12</span> <span class="verse-body">sed in loco ad quem transtuli eum ibi morietur et terram istam non videbit amplius</span></p>
<p id="ecclesiastes-22-13"><span class="verse-num">22:13</span> <span class="verse-body">vae qui aedificat domum suam in iniustitia et cenacula sua non in iudicio amicum suum opprimet frustra et mercedem eius non reddet ei</span></p>
<p id="ecclesiastes-22-14"><span class="verse-num">22:14</span> <span class="verse-body">qui dicit aedificabo mihi domum latam et cenacula spatiosa qui aperit sibi fenestras et facit laquearia cedrina pingitque sinopide</span></p>
<p id="ecclesiastes-22-15"><span class="verse-num">22:15</span> <span class="verse-body">numquid regnabis quoniam confers te cedro pater tuus numquid non comedit et bibit et fecit iudicium et iustitiam tunc cum bene erat ei</span></p>
<p id="ecclesiastes-22-16"><span class="verse-num">22:16</span> <span class="verse-body">iudicavit causam pauperis et egeni in bonum suum numquid non ideo quia cognovit me dicit Dominus</span></p>
<p id="ecclesiastes-22-17"><span class="verse-num">22:17</span> <span class="verse-body">tui vero oculi et cor ad avaritiam et ad sanguinem innocentem fundendum et ad calumniam et ad cursum mali operis</span></p>
<p id="ecclesiastes-22-18"><span class="verse-num">22:18</span> <span class="verse-body">propterea haec dicit Dominus ad Ioachim filium Iosiae regem Iuda non plangent eum vae frater et vae fratres non concrepabunt ei vae domine et vae inclite</span></p>
<p id="ecclesiastes-22-19"><span class="verse-num">22:19</span> <span class="verse-body">sepultura asini sepelietur putrefactus et proiectus extra portas Hierusalem</span></p>
<p id="ecclesiastes-22-20"><span class="verse-num">22:20</span> <span class="verse-body">ascende Libanum et clama et in Basan da vocem tuam et clama ad transeuntes quia contriti sunt omnes amatores tui</span></p>
<p id="ecclesiastes-22-21"><span class="verse-num">22:21</span> <span class="verse-body">locutus sum ad te in abundantia tua dixisti non audiam haec est via tua ab adulescentia tua quia non audisti vocem meam</span></p>
<p id="ecclesiastes-22-22"><span class="verse-num">22:22</span> <span class="verse-body">omnes pastores tuos pascet ventus et amatores tui in captivitatem ibunt et tunc confunderis et erubesces ab omni malitia tua</span></p>
<p id="ecclesiastes-22-23"><span class="verse-num">22:23</span> <span class="verse-body">quae sedes in Libano et nidificas in cedris quomodo congemuisti cum venissent tibi dolores quasi dolores parturientis</span></p>
<p id="ecclesiastes-22-24"><span class="verse-num">22:24</span> <span class="verse-body">vivo ego dicit Dominus quia si fuerit Iechonias filius Ioachim regis Iuda anulus in manu dextera mea inde avellam eum</span></p>
<p id="ecclesiastes-22-25"><span class="verse-num">22:25</span> <span class="verse-body">et dabo te in manu quaerentium animam tuam et in manu quorum tu formidas faciem et in manu Nabuchodonosor regis Babylonis et in manu Chaldeorum</span></p>
<p id="ecclesiastes-22-26"><span class="verse-num">22:26</span> <span class="verse-body">et mittam te et matrem tuam quae genuit te in terram alienam in qua nati non estis ibique moriemini</span></p>
<p id="ecclesiastes-22-27"><span class="verse-num">22:27</span> <span class="verse-body">et in terram ad quam ipsi levant animam suam ut revertantur illuc non revertentur</span></p>
<p id="ecclesiastes-22-28"><span class="verse-num">22:28</span> <span class="verse-body">numquid vas fictile atque contritum vir iste Iechonias numquid vas absque omni voluptate quare abiecti sunt ipse et semen eius et proiecti in terram quam ignoraverunt</span></p>
<p id="ecclesiastes-22-29"><span class="verse-num">22:29</span> <span class="verse-body">terra terra terra audi sermonem Domini</span></p>
<p id="ecclesiastes-22-30"><span class="verse-num">22:30</span> <span class="verse-body">haec dicit Dominus scribe virum istum sterilem virum qui in diebus suis non prosperabitur nec enim erit de semine eius vir qui sedeat super solium David et potestatem habeat ultra in Iuda __________________________________________________________________</span></p>
<h2 id="ecclesiastes-ch-23">Chapter 23</h2>
<p class="verses"><a href="#ecclesiastes-23-1">1</a> <a href="#ecclesiastes-23-2">2</a> <a href="#ecclesiastes-23-3">3</a> <a href="#ecclesiastes-23-4">4</a> <a href="#ecclesiastes-23-5">5</a> <a href="#ecclesiastes-23-6">6</a> <a href="#ecclesiastes-23-7">7</a> <a href="#ecclesiastes-23-8">8</a> <a href="#ecclesiastes-23-9">9</a> <a href="#ecclesiastes-23-10">10</a> <a href="#ecclesiastes-23-11">11</a> <a href="#ecclesiastes-23-12">12</a> <a href="#ecclesiastes-23-13">13</a> <a href="#ecclesiastes-23-14">14</a> <a href="#ecclesiastes-23-15">15</a> <a href="#ecclesiastes-23-16">16</a> <a href="#ecclesiastes-23-17">17</a> <a href="#ecclesiastes-23-18">18</a> <a href="#ecclesiastes-23-19">19</a> <a href="#ecclesiastes-23-20">20</a> <a href="#ecclesiastes-23-21">21</a> <a href="#ecclesiastes-23-22">22</a> <a href="#ecclesiastes-23-23">23</a> <a href="#ecclesiastes-23-24">24</a> <a href="#ecclesiastes-23-25">25</a> <a href="#ecclesiastes-23-26">26</a> <a href="#ecclesiastes-23-27">27</a> <a href="#ecclesiastes-23-28">28</a> <a href="#ecclesiastes-23-29">29</a> <a href="#ecclesiastes-23-30">30</a> <a href="#ecclesiastes-23-31">31</a> <a href="#ecclesiastes-23-32">32</a> <a href="#ecclesiastes-23-33">33</a> <a href="#ecclesiastes-23-34">34</a> <a href="#ecclesiastes-23-35">35</a> <a href="#ecclesiastes-23-36">36</a> <a href="#ecclesiastes-23-37">37</a> <a href="#ecclesiastes-23-38">38</a> <a href="#ecclesiastes-23-39">39</a> <a href="#ecclesiastes-23-40">40</a></p>
<p id="ecclesiastes-23-1"><span class="verse-num">23:1</span> <span class="verse-body">vae pastoribus qui disperdunt et dilacerant gregem pascuae meae dicit Dominus</span></p>
<p id="ecclesiastes-23-2"><span class="verse-num">23:2</span> <span class="verse-body">ideo haec dicit Dominus Deus Israhel ad pastores qui pascunt populum meum vos dispersistis gregem meum eiecistis eos et non visitastis eos ecce ego visitabo super vos malitiam studiorum vestrorum ait Dominus</span></p>
<p id="ecclesiastes-23-3"><span class="verse-num">23:3</span> <span class="verse-body">et ego congregabo reliquias gregis mei de omnibus terris ad quas eiecero eos illuc et convertam eos ad rura sua et crescent et multiplicabuntur</span></p>
<p id="ecclesiastes-23-4"><span class="verse-num">23:4</span> <span class="verse-body">et suscitabo super eos pastores et pascent eos non formidabunt ultra et non pavebunt et nullus quaeretur ex numero dicit Dominus</span></p>
<p id="ecclesiastes-23-5"><span class="verse-num">23:5</span> <span class="verse-body">ecce dies veniunt ait Dominus et suscitabo David germen iustum et regnabit rex et sapiens erit et faciet iudicium et iustitiam in terra</span></p>
<p id="ecclesiastes-23-6"><span class="verse-num">23:6</span> <span class="verse-body">in diebus illius salvabitur Iuda et Israhel habitabit confidenter et hoc est nomen quod vocabunt eum Dominus iustus noster</span></p>
<p id="ecclesiastes-23-7"><span class="verse-num">23:7</span> <span class="verse-body">propter hoc ecce dies veniunt dicit Dominus et non dicent ultra vivit Dominus qui eduxit filios Israhel de terra Aegypti</span></p>
<p id="ecclesiastes-23-8"><span class="verse-num">23:8</span> <span class="verse-body">sed vivit Dominus qui eduxit et adduxit semen domus Israhel de terra aquilonis et de cunctis terris ad quas eieceram eos illuc et habitabunt in terra sua</span></p>
<p id="ecclesiastes-23-9"><span class="verse-num">23:9</span> <span class="verse-body">ad prophetas contritum est cor meum in medio mei contremuerunt omnia ossa mea factus sum quasi vir ebrius et quasi homo madidus a vino a facie Domini et a facie verborum sanctorum eius</span></p>
<p id="ecclesiastes-23-10"><span class="verse-num">23:10</span> <span class="verse-body">quia adulteris repleta est terra quia a facie maledictionis luxit terra arefacta sunt arva deserti factus est cursus eorum malus et fortitudo eorum dissimilis</span></p>
<p id="ecclesiastes-23-11"><span class="verse-num">23:11</span> <span class="verse-body">propheta namque et sacerdos polluti sunt et in domo mea inveni malum eorum ait Dominus</span></p>
<p id="ecclesiastes-23-12"><span class="verse-num">23:12</span> <span class="verse-body">idcirco via eorum erit quasi lubricum in tenebris inpellentur enim et corruent in ea adferam enim super eos mala annum visitationis eorum ait Dominus</span></p>
<p id="ecclesiastes-23-13"><span class="verse-num">23:13</span> <span class="verse-body">et in prophetis Samariae vidi fatuitatem prophetabant in Baal et decipiebant populum meum Israhel</span></p>
<p id="ecclesiastes-23-14"><span class="verse-num">23:14</span> <span class="verse-body">et in prophetis Hierusalem vidi similitudinem adulterium et iter mendacii et confortaverunt manus pessimorum ut non converteretur unusquisque a malitia sua facti sunt mihi omnes Sodoma et habitatores eius quasi Gomorra</span></p>
<p id="ecclesiastes-23-15"><span class="verse-num">23:15</span> <span class="verse-body">propterea haec dicit Dominus exercituum ad prophetas ecce ego cibabo eos absinthio et potabo eos felle a prophetis enim Hierusalem est egressa pollutio super omnem terram</span></p>
<p id="ecclesiastes-23-16"><span class="verse-num">23:16</span> <span class="verse-body">haec dicit Dominus exercituum nolite audire verba prophetarum qui prophetant vobis et decipiunt vos visionem cordis sui loquuntur non de ore Domini</span></p>
<p id="ecclesiastes-23-17"><span class="verse-num">23:17</span> <span class="verse-body">dicunt his qui blasphemant me locutus est Dominus pax erit vobis et omni qui ambulat in pravitate cordis sui dixerunt non veniet super vos malum</span></p>
<p id="ecclesiastes-23-18"><span class="verse-num">23:18</span> <span class="verse-body">quis enim adfuit in consilio Domini et vidit et audivit sermonem eius quis consideravit verbum illius et audivit</span></p>
<p id="ecclesiastes-23-19"><span class="verse-num">23:19</span> <span class="verse-body">ecce turbo dominicae indignationis egredietur et tempestas erumpens super caput impiorum veniet</span></p>
<p id="ecclesiastes-23-20"><span class="verse-num">23:20</span> <span class="verse-body">non revertetur furor Domini usque dum faciat et usque dum conpleat cogitationem cordis sui in novissimis diebus intellegetis consilium eius</span></p>
<p id="ecclesiastes-23-21"><span class="verse-num">23:21</span> <span class="verse-body">non mittebam prophetas et ipsi currebant non loquebar ad eos et ipsi prophetabant</span></p>
<p id="ecclesiastes-23-22"><span class="verse-num">23:22</span> <span class="verse-body">si stetissent in consilio meo et nota fecissent verba mea populo meo avertissem utique eos a via sua mala et a pessimis cogitationibus suis</span></p>
<p id="ecclesiastes-23-23"><span class="verse-num">23:23</span> <span class="verse-body">putasne Deus e vicino ego sum dicit Dominus et non Deus de longe</span></p>
<p id="ecclesiastes-23-24"><span class="verse-num">23:24</span> <span class="verse-body">si occultabitur vir in absconditis et ego non videbo eum dicit Dominus numquid non caelum et terram ego impleo ait Dominus</span></p>
<p id="ecclesiastes-23-25"><span class="verse-num">23:25</span> <span class="verse-body">audivi quae dixerunt prophetae prophetantes in nomine meo mendacium atque dicentes somniavi somniavi</span></p>
<p id="ecclesiastes-23-26"><span class="verse-num">23:26</span> <span class="verse-body">usquequo istud in corde est prophetarum vaticinantium mendacium et prophetantium seductiones cordis sui</span></p>
<p id="ecclesiastes-23-27"><span class="verse-num">23:27</span> <span class="verse-body">qui volunt facere ut obliviscatur populus meus nominis mei propter somnia eorum quae narrant unusquisque ad proximum suum sicut obliti sunt patres eorum nominis mei propter Baal</span></p>
<p id="ecclesiastes-23-28"><span class="verse-num">23:28</span> <span class="verse-body">propheta qui habet somnium narret somnium et qui habet sermonem meum loquatur sermonem meum vere quid paleis ad triticum dicit Dominus</span></p>
<p id="ecclesiastes-23-29"><span class="verse-num">23:29</span> <span class="verse-body">numquid non verba mea sunt quasi ignis ait Dominus et quasi malleus conterens petram</span></p>
<p id="ecclesiastes-23-30"><span class="verse-num">23:30</span> <span class="verse-body">propterea ecce ego ad prophetas ait Dominus qui furantur verba mea unusquisque a proximo suo</span></p>
<p id="ecclesiastes-23-31"><span class="verse-num">23:31</span> <span class="verse-body">ecce ego ad prophetas ait Dominus qui adsumunt linguas suas et aiunt dicit Dominus</span></p>
<p id="ecclesiastes-23-32"><span class="verse-num">23:32</span> <span class="verse-body">ecce ego ad prophetas somniantes mendacium ait Dominus qui narraverunt ea et seduxerunt populum meum in mendacio suo et in miraculis suis cum ego non misissem eos nec mandassem eis qui nihil profuerunt populo huic dicit Dominus</span></p>
<p id="ecclesiastes-23-33"><span class="verse-num">23:33</span> <span class="verse-body">si igitur interrogaverit te populus iste vel propheta aut sacerdos dicens quod est onus Domini dices ad eos ut quid vobis onus proiciam quippe vos dicit Dominus</span></p>
<p id="ecclesiastes-23-34"><span class="verse-num">23:34</span> <span class="verse-body">et prophetes et sacerdos et populus qui dicit onus Domini visitabo super virum illum et super domum eius</span></p>
<p id="ecclesiastes-23-35"><span class="verse-num">23:35</span> <span class="verse-body">haec dicetis unusquisque ad proximum et ad fratrem suum quid respondit Dominus et quid locutus est Dominus</span></p>
<p id="ecclesiastes-23-36"><span class="verse-num">23:36</span> <span class="verse-body">et onus Domini ultra non memorabitur quia onus erit unicuique sermo suus et pervertitis verba Dei viventis Domini exercituum Dei nostri</span></p>
<p id="ecclesiastes-23-37"><span class="verse-num">23:37</span> <span class="verse-body">haec dices ad prophetam quid respondit tibi Dominus et quid locutus est Dominus</span></p>
<p id="ecclesiastes-23-38"><span class="verse-num">23:38</span> <span class="verse-body">si autem onus Domini dixeritis propter hoc haec dicit Dominus quia dixistis sermonem istum onus Domini et misi ad vos dicens nolite dicere onus Domini</span></p>
<p id="ecclesiastes-23-39"><span class="verse-num">23:39</span> <span class="verse-body">propterea ecce ego tollam vos portans et derelinquam vos et civitatem quam dedi vobis et patribus vestris a facie mea</span></p>
<p id="ecclesiastes-23-40"><span class="verse-num">23:40</span> <span class="verse-body">et dabo vos in obprobrium sempiternum et in ignominiam aeternam quae numquam oblivione delebitur __________________________________________________________________</span></p>
<h2 id="ecclesiastes-ch-24">Chapter 24</h2>
<p class="verses"><a href="#ecclesiastes-24-1">1</a> <a href="#ecclesiastes-24-2">2</a> <a href="#ecclesiastes-24-3">3</a> <a href="#ecclesiastes-24-4">4</a> <a href="#ecclesiastes-24-5">5</a> <a href="#ecclesiastes-24-6">6</a> <a href="#ecclesiastes-24-7">7</a> <a href="#ecclesiastes-24-8">8</a> <a href="#ecclesiastes-24-9">9</a> <a href="#ecclesiastes-24-10">10</a></p>
<p id="ecclesiastes-24-1"><span class="verse-num">24:1</span> <span class="verse-body">ostendit mihi Dominus et ecce duo calathi pleni ficis positi ante templum Domini postquam transtulit Nabuchodonosor rex Babylonis Iechoniam filium Ioachim regem Iuda et principes eius et fabrum et inclusorem de Hierusalem et adduxit eos in Babylonem</span></p>
<p id="ecclesiastes-24-2"><span class="verse-num">24:2</span> <span class="verse-body">calathus unus ficus bonas habebat nimis ut solent ficus esse primi temporis et calathus unus ficus habebat malas nimis quae comedi non poterant eo quod essent malae</span></p>
<p id="ecclesiastes-24-3"><span class="verse-num">24:3</span> <span class="verse-body">et dixit Dominus ad me quid tu vides Hieremia et dixi ficus ficus bonas bonas valde et malas malas valde quae comedi non possunt eo quod sint malae</span></p>
<p id="ecclesiastes-24-4"><span class="verse-num">24:4</span> <span class="verse-body">et factum est verbum Domini ad me dicens</span></p>
<p id="ecclesiastes-24-5"><span class="verse-num">24:5</span> <span class="verse-body">haec dicit Dominus Deus Israhel sicut ficus hae bonae sic cognoscam transmigrationem Iuda quam emisi de loco isto in terram Chaldeorum in bonum</span></p>
<p id="ecclesiastes-24-6"><span class="verse-num">24:6</span> <span class="verse-body">et ponam oculos meos super eos ad placandum et reducam eos in terram hanc et aedificabo eos et non destruam et plantabo eos et non evellam</span></p>
<p id="ecclesiastes-24-7"><span class="verse-num">24:7</span> <span class="verse-body">et dabo eis cor ut sciant me quia ego sum Dominus et erunt mihi in populum et ego ero eis in Deum quia revertentur ad me in toto corde suo</span></p>
<p id="ecclesiastes-24-8"><span class="verse-num">24:8</span> <span class="verse-body">et sicut ficus pessimae quae comedi non possunt eo quod sint malae haec dicit Dominus sic dabo Sedeciam regem Iuda et principes eius et reliquos de Hierusalem qui remanserunt in urbe hac et qui habitant in terra Aegypti</span></p>
<p id="ecclesiastes-24-9"><span class="verse-num">24:9</span> <span class="verse-body">et dabo eos in vexationem adflictionemque omnibus regnis terrae in obprobrium et in parabolam et in proverbium et in maledictionem in universis locis ad quos eieci eos</span></p>
<p id="ecclesiastes-24-10"><span class="verse-num">24:10</span> <span class="verse-body">et mittam in eis gladium et famem et pestem donec consumantur de terra quam dedi eis et patribus eorum __________________________________________________________________</span></p>
<h2 id="ecclesiastes-ch-25">Chapter 25</h2>
<p class="verses"><a href="#ecclesiastes-25-1">1</a> <a href="#ecclesiastes-25-2">2</a> <a href="#ecclesiastes-25-3">3</a> <a href="#ecclesiastes-25-4">4</a> <a href="#ecclesiastes-25-5">5</a> <a href="#ecclesiastes-25-6">6</a> <a href="#ecclesiastes-25-7">7</a> <a href="#ecclesiastes-25-8">8</a> <a href="#ecclesiastes-25-9">9</a> <a href="#ecclesiastes-25-10">10</a> <a href="#ecclesiastes-25-11">11</a> <a href="#ecclesiastes-25-12">12</a> <a href="#ecclesiastes-25-13">13</a> <a href="#ecclesiastes-25-14">14</a> <a href="#ecclesiastes-25-15">15</a> <a href="#ecclesiastes-25-16">16</a> <a href="#ecclesiastes-25-17">17</a> <a href="#ecclesiastes-25-18">18</a> <a href="#ecclesiastes-25-19">19</a> <a href="#ecclesiastes-25-20">20</a> <a href="#ecclesiastes-25-21">21</a> <a href="#ecclesiastes-25-22">22</a> <a href="#ecclesiastes-25-23">23</a> <a href="#ecclesiastes-25-24">24</a> <a href="#ecclesiastes-25-25">25</a> <a href="#ecclesiastes-25-26">26</a> <a href="#ecclesiastes-25-27">27</a> <a href="#ecclesiastes-25-28">28</a> <a href="#ecclesiastes-25-29">29</a> <a href="#ecclesiastes-25-30">30</a> <a href="#ecclesiastes-25-31">31</a> <a href="#ecclesiastes-25-32">32</a> <a href="#ecclesiastes-25-33">33</a> <a href="#ecclesiastes-25-34">34</a> <a href="#ecclesiastes-25-35">35</a> <a href="#ecclesiastes-25-36">36</a> <a href="#ecclesiastes-25-37">37</a> <a href="#ecclesiastes-25-38">38</a></p>
<p id="ecclesiastes-25-1"><span class="verse-num">25:1</span> <span class="verse-body">verbum quod factum est ad Hieremiam de omni populo Iudae in anno quarto Ioachim filii Iosiae regis Iuda ipse est annus primus Nabuchodonosor regis Babylonis</span></p>
<p id="ecclesiastes-25-2"><span class="verse-num">25:2</span> <span class="verse-body">quae locutus est Hieremias propheta ad omnem populum Iuda et ad universos habitatores Hierusalem dicens</span></p>
<p id="ecclesiastes-25-3"><span class="verse-num">25:3</span> <span class="verse-body">a tertiodecimo anno Iosiae filii Amon regis Iuda usque ad diem hanc iste est tertius et vicesimus annus factum est verbum Domini ad me et locutus sum ad vos de nocte consurgens et loquens et non audistis</span></p>
<p id="ecclesiastes-25-4"><span class="verse-num">25:4</span> <span class="verse-body">et misit Dominus ad vos omnes servos suos prophetas consurgens diluculo mittensque et non audistis neque inclinastis aures vestras ut audiretis</span></p>
<p id="ecclesiastes-25-5"><span class="verse-num">25:5</span> <span class="verse-body">cum diceret revertimini unusquisque a via sua mala et a pessimis cogitationibus vestris et habitabitis in terram quam dedit Dominus vobis et patribus vestris a saeculo et usque in saeculum</span></p>
<p id="ecclesiastes-25-6"><span class="verse-num">25:6</span> <span class="verse-body">et nolite ire post deos alienos ut serviatis eis adoretisque eos neque me ad iracundiam provocetis in operibus manuum vestrarum et non adfligam vos</span></p>
<p id="ecclesiastes-25-7"><span class="verse-num">25:7</span> <span class="verse-body">et non audistis me dicit Dominus ut me ad iracundiam provocaretis in operibus manuum vestrarum in malum vestrum</span></p>
<p id="ecclesiastes-25-8"><span class="verse-num">25:8</span> <span class="verse-body">propterea haec dicit Dominus exercituum pro eo quod non audistis verba mea</span></p>
<p id="ecclesiastes-25-9"><span class="verse-num">25:9</span> <span class="verse-body">ecce ego mittam et adsumam universas cognationes aquilonis ait Dominus et ad Nabuchodonosor regem Babylonis servum meum et adducam eos super terram istam et super habitatores eius et super omnes nationes quae in circuitu illius sunt et interficiam eos et ponam eos in stuporem et in sibilum et in solitudines sempiternas</span></p>
<p id="ecclesiastes-25-10"><span class="verse-num">25:10</span> <span class="verse-body">perdamque ex eis vocem gaudii et vocem laetitiae vocem sponsae et vocem sponsi vocem molae et lumen lucernae</span></p>
<p id="ecclesiastes-25-11"><span class="verse-num">25:11</span> <span class="verse-body">et erit universa terra eius in solitudinem et in stuporem et servient omnes gentes istae regi Babylonis septuaginta annis</span></p>
<p id="ecclesiastes-25-12"><span class="verse-num">25:12</span> <span class="verse-body">cumque impleti fuerint anni septuaginta visitabo super regem Babylonis et super gentem illam dicit Dominus iniquitatem eorum et super terram Chaldeorum et ponam illam in solitudines sempiternas</span></p>
<p id="ecclesiastes-25-13"><span class="verse-num">25:13</span> <span class="verse-body">et adducam super terram illam omnia verba mea quae locutus sum contra eam omne quod scriptum est in libro isto quaecumque prophetavit Hieremias adversum omnes gentes</span></p>
<p id="ecclesiastes-25-14"><span class="verse-num">25:14</span> <span class="verse-body">quia servierunt eis cum essent gentes multae et reges magni et reddam eis secundum opera eorum et secundum facta manuum suarum</span></p>
<p id="ecclesiastes-25-15"><span class="verse-num">25:15</span> <span class="verse-body">quia sic dicit Dominus exercituum Deus Israhel sume calicem vini furoris huius de manu mea et propinabis de illo cunctis gentibus ad quas ego mittam te</span></p>
<p id="ecclesiastes-25-16"><span class="verse-num">25:16</span> <span class="verse-body">et bibent et turbabuntur et insanient a facie gladii quem ego mittam inter eos</span></p>
<p id="ecclesiastes-25-17"><span class="verse-num">25:17</span> <span class="verse-body">et accepi calicem de manu Domini et propinavi cunctis gentibus ad quas misit me Dominus</span></p>
<p id="ecclesiastes-25-18"><span class="verse-num">25:18</span> <span class="verse-body">Hierusalem et civitatibus Iudae et regibus eius et principibus eius ut darem eos in solitudinem et in stuporem in sibilum et in maledictionem sicut est dies ista</span></p>
<p id="ecclesiastes-25-19"><span class="verse-num">25:19</span> <span class="verse-body">Pharaoni regi Aegypti et servis eius et principibus eius et omni populo eius</span></p>
<p id="ecclesiastes-25-20"><span class="verse-num">25:20</span> <span class="verse-body">et universis generaliter cunctis regibus terrae Ausitidis et cunctis regibus terrae Philisthim et Ascaloni et Gazae et Accaroni et reliquiis Azoti</span></p>
<p id="ecclesiastes-25-21"><span class="verse-num">25:21</span> <span class="verse-body">Idumeae et Moab et filiis Ammon</span></p>
<p id="ecclesiastes-25-22"><span class="verse-num">25:22</span> <span class="verse-body">et cunctis regibus Tyri et cunctis regibus Sidonis et regibus terrae insularum qui sunt trans mare</span></p>
<p id="ecclesiastes-25-23"><span class="verse-num">25:23</span> <span class="verse-body">et Dedan et Theman et Buz et universis qui adtonsi sunt in comam</span></p>
<p id="ecclesiastes-25-24"><span class="verse-num">25:24</span> <span class="verse-body">et cunctis regibus Arabiae et cunctis regibus occidentis qui habitant in deserto</span></p>
<p id="ecclesiastes-25-25"><span class="verse-num">25:25</span> <span class="verse-body">et cunctis regibus Zambri et cunctis regibus Aelam et cunctis regibus Medorum</span></p>
<p id="ecclesiastes-25-26"><span class="verse-num">25:26</span> <span class="verse-body">et cunctis regibus aquilonis de prope et de longe unicuique contra fratrem suum et omnibus regnis terrae quae super faciem eius sunt et rex Sesach bibet post eos</span></p>
<p id="ecclesiastes-25-27"><span class="verse-num">25:27</span> <span class="verse-body">et dices ad eos haec dicit Dominus exercituum Deus Israhel bibite et inebriamini et vomite et cadite neque surgatis a facie gladii quem ego mittam inter vos</span></p>
<p id="ecclesiastes-25-28"><span class="verse-num">25:28</span> <span class="verse-body">cumque noluerint accipere calicem de manu ut bibant dices ad eos haec dicit Dominus exercituum bibentes bibetis</span></p>
<p id="ecclesiastes-25-29"><span class="verse-num">25:29</span> <span class="verse-body">quia ecce in civitate in qua invocatum est nomen meum ego incipio adfligere et vos quasi innocentes inmunes eritis non eritis inmunes gladium enim ego voco super omnes habitatores terrae dicit Dominus exercituum</span></p>
<p id="ecclesiastes-25-30"><span class="verse-num">25:30</span> <span class="verse-body">et tu prophetabis ad eos omnia verba haec et dices ad illos Dominus de excelso rugiet et de habitaculo sancto suo dabit vocem suam rugiens rugiet super decorem suum celeuma quasi calcantium concinetur adversus omnes habitatores terrae</span></p>
<p id="ecclesiastes-25-31"><span class="verse-num">25:31</span> <span class="verse-body">pervenit sonitus usque ad extrema terrae quia iudicium Domino cum gentibus iudicatur ipse cum omni carne impios tradidit gladio dicit Dominus</span></p>
<p id="ecclesiastes-25-32"><span class="verse-num">25:32</span> <span class="verse-body">haec dicit Dominus exercituum ecce adflictio egredietur de gente in gentem et turbo magnus egredietur a summitatibus terrae</span></p>
<p id="ecclesiastes-25-33"><span class="verse-num">25:33</span> <span class="verse-body">et erunt interfecti Domini in die illa a summo terrae usque ad summum eius non plangentur et non colligentur neque sepelientur in sterquilinium super faciem terrae iacebunt</span></p>
<p id="ecclesiastes-25-34"><span class="verse-num">25:34</span> <span class="verse-body">ululate pastores et clamate et aspergite vos cinere optimates gregis quia conpleti sunt dies vestri ut interficiamini et dissipationes vestrae et cadetis quasi vasa pretiosa</span></p>
<p id="ecclesiastes-25-35"><span class="verse-num">25:35</span> <span class="verse-body">et peribit fuga a pastoribus et salvatio ab optimatibus gregis</span></p>
<p id="ecclesiastes-25-36"><span class="verse-num">25:36</span> <span class="verse-body">vox clamoris pastorum et ululatus optimatium gregis quia vastavit Dominus pascuam eorum</span></p>
<p id="ecclesiastes-25-37"><span class="verse-num">25:37</span> <span class="verse-body">et conticuerunt arva pacis a facie irae furoris Domini</span></p>
<p id="ecclesiastes-25-38"><span class="verse-num">25:38</span> <span class="verse-body">dereliquit quasi leo umbraculum suum facta est terra eorum in desolationem a facie irae columbae et a facie irae furoris Domini __________________________________________________________________</span></p>
<h2 id="ecclesiastes-ch-26">Chapter 26</h2>
<p class="verses"><a href="#ecclesiastes-26-1">1</a> <a href="#ecclesiastes-26-2">2</a> <a href="#ecclesiastes-26-3">3</a> <a href="#ecclesiastes-26-4">4</a> <a href="#ecclesiastes-26-5">5</a> <a href="#ecclesiastes-26-6">6</a> <a href="#ecclesiastes-26-7">7</a> <a href="#ecclesiastes-26-8">8</a> <a href="#ecclesiastes-26-9">9</a> <a href="#ecclesiastes-26-10">10</a> <a href="#ecclesiastes-26-11">11</a> <a href="#ecclesiastes-26-12">12</a> <a href="#ecclesiastes-26-13">13</a> <a href="#ecclesiastes-26-14">14</a> <a href="#ecclesiastes-26-15">15</a> <a href="#ecclesiastes-26-16">16</a> <a href="#ecclesiastes-26-17">17</a> <a href="#ecclesiastes-26-18">18</a> <a href="#ecclesiastes-26-19">19</a> <a href="#ecclesiastes-26-20">20</a> <a href="#ecclesiastes-26-21">21</a> <a href="#ecclesiastes-26-22">22</a> <a href="#ecclesiastes-26-23">23</a> <a href="#ecclesiastes-26-24">24</a></p>
<p id="ecclesiastes-26-1"><span class="verse-num">26:1</span> <span class="verse-body">in principio regis Ioachim filii Iosiae regis Iuda factum est verbum istud a Domino dicens</span></p>
<p id="ecclesiastes-26-2"><span class="verse-num">26:2</span> <span class="verse-body">haec dicit Dominus sta in atrio domus Domini et loqueris ad omnes civitates Iuda de quibus veniunt ut adorent in domo Domini universos sermones quos ego mandavi tibi ut loquaris ad eos noli subtrahere verbum</span></p>
<p id="ecclesiastes-26-3"><span class="verse-num">26:3</span> <span class="verse-body">si forte audiant et convertantur unusquisque a via sua mala et paeniteat me mali quod cogito facere eis propter malitias studiorum eorum</span></p>
<p id="ecclesiastes-26-4"><span class="verse-num">26:4</span> <span class="verse-body">et dices ad eos haec dicit Dominus si non audieritis me ut ambuletis in lege mea quam dedi vobis</span></p>
<p id="ecclesiastes-26-5"><span class="verse-num">26:5</span> <span class="verse-body">ut audiatis sermones servorum meorum prophetarum quos ego misi ad vos de nocte consurgens et dirigens et non audistis</span></p>
<p id="ecclesiastes-26-6"><span class="verse-num">26:6</span> <span class="verse-body">dabo domum istam sicut Silo et urbem hanc dabo in maledictionem cunctis gentibus terrae</span></p>
<p id="ecclesiastes-26-7"><span class="verse-num">26:7</span> <span class="verse-body">et audierunt sacerdotes et prophetae et omnis populus Hieremiam loquentem verba haec in domo Domini</span></p>
<p id="ecclesiastes-26-8"><span class="verse-num">26:8</span> <span class="verse-body">cumque conplesset Hieremias loquens omnia quae praeceperat ei Dominus ut loqueretur ad universum populum adprehenderunt eum sacerdotes et prophetae et omnis populus dicens morte morietur</span></p>
<p id="ecclesiastes-26-9"><span class="verse-num">26:9</span> <span class="verse-body">quare prophetavit in nomine Domini dicens sicut Silo erit domus haec et urbs ista desolabitur eo quod non sit habitator et congregatus est omnis populus adversum Hieremiam in domum Domini</span></p>
<p id="ecclesiastes-26-10"><span class="verse-num">26:10</span> <span class="verse-body">et audierunt principes Iuda verba haec et ascenderunt de domo regis in domum Domini et sederunt in introitu portae Domini novae</span></p>
<p id="ecclesiastes-26-11"><span class="verse-num">26:11</span> <span class="verse-body">et locuti sunt sacerdotes et prophetae ad principes et ad omnem populum dicentes iudicium mortis est viro huic quia prophetavit adversum civitatem istam sicut audistis auribus vestris</span></p>
<p id="ecclesiastes-26-12"><span class="verse-num">26:12</span> <span class="verse-body">et ait Hieremias ad omnes principes et ad universum populum dicens Dominus misit me ut prophetarem ad domum istam et ad civitatem hanc omnia verba quae audistis</span></p>
<p id="ecclesiastes-26-13"><span class="verse-num">26:13</span> <span class="verse-body">nunc ergo bonas facite vias vestras et studia vestra et audite vocem Domini Dei vestri et paenitebit Dominum mali quod locutus est adversum vos</span></p>
<p id="ecclesiastes-26-14"><span class="verse-num">26:14</span> <span class="verse-body">ego autem ecce in manibus vestris sum facite mihi ut bonum et rectum est in oculis vestris</span></p>
<p id="ecclesiastes-26-15"><span class="verse-num">26:15</span> <span class="verse-body">verumtamen scitote et cognoscite quod si occideritis me sanguinem innocentem traditis contra vosmet ipsos et contra civitatem istam et habitatores eius in veritate enim misit me Dominus ad vos ut loquerer in auribus vestris omnia verba haec</span></p>
<p id="ecclesiastes-26-16"><span class="verse-num">26:16</span> <span class="verse-body">et dixerunt principes et omnis populus ad sacerdotes et prophetas non est viro huic iudicium mortis quia in nomine Domini Dei nostri locutus est ad nos</span></p>
<p id="ecclesiastes-26-17"><span class="verse-num">26:17</span> <span class="verse-body">surrexerunt ergo viri de senioribus terrae et dixerunt ad omnem coetum populi loquentes</span></p>
<p id="ecclesiastes-26-18"><span class="verse-num">26:18</span> <span class="verse-body">Michas de Morasthim fuit propheta in diebus Ezechiae regis Iudae et ait ad omnem populum Iudae dicens haec dicit Dominus exercituum Sion quasi ager arabitur et Hierusalem in acervum lapidum erit et mons domus in excelsa silvarum</span></p>
<p id="ecclesiastes-26-19"><span class="verse-num">26:19</span> <span class="verse-body">numquid morte condemnavit eum Ezechias rex Iuda et omnis Iuda numquid non timuerunt Dominum et deprecati sunt faciem Domini et paenituit Dominum mali quod locutus erat adversum eos itaque nos facimus malum grande contra animas nostras</span></p>
<p id="ecclesiastes-26-20"><span class="verse-num">26:20</span> <span class="verse-body">fuit quoque vir prophetans in nomine Domini Urias filius Semei de Cariathiarim et prophetavit adversum civitatem istam et adversum terram hanc iuxta universa verba Hieremiae</span></p>
<p id="ecclesiastes-26-21"><span class="verse-num">26:21</span> <span class="verse-body">et audivit rex Ioachim et omnes potentes et principes eius verba haec et quaesivit rex interficere eum et audivit Urias et timuit fugitque et ingressus est Aegyptum</span></p>
<p id="ecclesiastes-26-22"><span class="verse-num">26:22</span> <span class="verse-body">et misit rex Ioachim viros in Aegyptum Elnathan filium Achobor et viros cum eo in Aegyptum</span></p>
<p id="ecclesiastes-26-23"><span class="verse-num">26:23</span> <span class="verse-body">et eduxerunt Uriam de Aegypto et adduxerunt eum ad regem Ioachim et percussit eum gladio et proiecit cadaver eius in sepulchris vulgi ignobilis</span></p>
<p id="ecclesiastes-26-24"><span class="verse-num">26:24</span> <span class="verse-body">igitur manus Ahicam filii Saphan fuit cum Hieremia ut non traderetur in manu populi et interficerent eum __________________________________________________________________</span></p>
<h2 id="ecclesiastes-ch-27">Chapter 27</h2>
<p class="verses"><a href="#ecclesiastes-27-1">1</a> <a href="#ecclesiastes-27-2">2</a> <a href="#ecclesiastes-27-3">3</a> <a href="#ecclesiastes-27-4">4</a> <a href="#ecclesiastes-27-5">5</a> <a href="#ecclesiastes-27-6">6</a> <a href="#ecclesiastes-27-7">7</a> <a href="#ecclesiastes-27-8">8</a> <a href="#ecclesiastes-27-9">9</a> <a href="#ecclesiastes-27-10">10</a> <a href="#ecclesiastes-27-11">11</a> <a href="#ecclesiastes-27-12">12</a> <a href="#ecclesiastes-27-13">13</a> <a href="#ecclesiastes-27-14">14</a> <a href="#ecclesiastes-27-15">15</a> <a href="#ecclesiastes-27-16">16</a> <a href="#ecclesiastes-27-17">17</a> <a href="#ecclesiastes-27-18">18</a> <a href="#ecclesiastes-27-19">19</a> <a href="#ecclesiastes-27-20">20</a> <a href="#ecclesiastes-27-21">21</a> <a href="#ecclesiastes-27-22">22</a></p>
<p id="ecclesiastes-27-1"><span class="verse-num">27:1</span> <span class="verse-body">in principio regni Ioachim filii Iosiae regis Iuda factum est verbum istud ad Hieremiam a Domino dicens</span></p>
<p id="ecclesiastes-27-2"><span class="verse-num">27:2</span> <span class="verse-body">haec dicit Dominus ad me fac tibi vincula et catenas et pones eas in collo tuo</span></p>
<p id="ecclesiastes-27-3"><span class="verse-num">27:3</span> <span class="verse-body">et mittes eas ad regem Edom et ad regem Moab et ad regem filiorum Ammon et ad regem Tyri et ad regem Sidonis in manu nuntiorum qui venerunt Hierusalem ad Sedeciam regem Iuda</span></p>
<p id="ecclesiastes-27-4"><span class="verse-num">27:4</span> <span class="verse-body">et praecipies eis ut ad dominos suos loquantur haec dicit Dominus exercituum Deus Israhel haec dicetis ad dominos vestros</span></p>
<p id="ecclesiastes-27-5"><span class="verse-num">27:5</span> <span class="verse-body">ego feci terram et hominem et iumenta quae sunt super faciem terrae in fortitudine mea magna et in brachio meo extento et dedi eam ei qui placuit in oculis meis</span></p>
<p id="ecclesiastes-27-6"><span class="verse-num">27:6</span> <span class="verse-body">et nunc itaque ego dedi omnes terras istas in manu Nabuchodonosor regis Babylonis servi mei insuper et bestias agri dedi ei ut serviant illi</span></p>
<p id="ecclesiastes-27-7"><span class="verse-num">27:7</span> <span class="verse-body">et servient ei omnes gentes et filio eius et filio filii eius donec veniat tempus terrae eius et ipsius et servient ei gentes multae et reges magni</span></p>
<p id="ecclesiastes-27-8"><span class="verse-num">27:8</span> <span class="verse-body">gens autem et regnum quod non servierit Nabuchodonosor regi Babylonis et quicumque non curvaverit collum suum sub iugo regis Babylonis in gladio et in fame et in peste visitabo super gentem illam ait Dominus donec consumam eos in manu eius</span></p>
<p id="ecclesiastes-27-9"><span class="verse-num">27:9</span> <span class="verse-body">vos ergo nolite audire prophetas vestros et divinos et somniatores et augures et maleficos qui dicunt vobis non servietis regi Babylonis</span></p>
<p id="ecclesiastes-27-10"><span class="verse-num">27:10</span> <span class="verse-body">quia mendacium prophetant vobis ut longe faciant vos de terra vestra et eiciant vos et pereatis</span></p>
<p id="ecclesiastes-27-11"><span class="verse-num">27:11</span> <span class="verse-body">porro gens quae subiecerit cervicem suam sub iugo regis Babylonis et servierit ei dimittam eam in terra sua dicit Dominus et colet eam et habitabit in ea</span></p>
<p id="ecclesiastes-27-12"><span class="verse-num">27:12</span> <span class="verse-body">et ad Sedeciam regem Iuda locutus sum secundum omnia verba haec dicens subicite colla vestra sub iugo regis Babylonis et servite ei et populo eius et vivetis</span></p>
<p id="ecclesiastes-27-13"><span class="verse-num">27:13</span> <span class="verse-body">quare moriemini tu et populus tuus gladio fame et peste sicut locutus est Dominus ad gentem quae servire noluerit regi Babylonis</span></p>
<p id="ecclesiastes-27-14"><span class="verse-num">27:14</span> <span class="verse-body">nolite audire verba prophetarum dicentium vobis non servietis regi Babylonis quia mendacium ipsi loquuntur vobis</span></p>
<p id="ecclesiastes-27-15"><span class="verse-num">27:15</span> <span class="verse-body">quia non misi eos ait Dominus et ipsi prophetant in nomine meo mendaciter ut eiciant vos et pereatis tam vos quam prophetae qui vaticinantur vobis</span></p>
<p id="ecclesiastes-27-16"><span class="verse-num">27:16</span> <span class="verse-body">et ad sacerdotes et ad populum istum locutus sum dicens haec dicit Dominus nolite audire verba prophetarum vestrorum qui prophetant vobis dicentes ecce vasa Domini revertentur de Babylone nunc cito mendacium enim prophetant vobis</span></p>
<p id="ecclesiastes-27-17"><span class="verse-num">27:17</span> <span class="verse-body">nolite ergo audire eos sed servite regi Babylonis ut vivatis quare datur haec civitas in solitudinem</span></p>
<p id="ecclesiastes-27-18"><span class="verse-num">27:18</span> <span class="verse-body">et si prophetae sunt et est verbum Domini in eis occurrant Domino exercituum ut non veniant vasa quae derelicta fuerant in domum Domini et in domum regis Iuda et in Hierusalem in Babylonem</span></p>
<p id="ecclesiastes-27-19"><span class="verse-num">27:19</span> <span class="verse-body">quia haec dicit Dominus exercituum ad columnas et ad mare et ad bases et ad reliqua vasorum quae remanserunt in civitate hac</span></p>
<p id="ecclesiastes-27-20"><span class="verse-num">27:20</span> <span class="verse-body">quae non tulit Nabuchodonosor rex Babylonis cum transferret Iechoniam filium Ioachim regem Iuda de Hierusalem in Babylonem et omnes optimates Iuda et Hierusalem</span></p>
<p id="ecclesiastes-27-21"><span class="verse-num">27:21</span> <span class="verse-body">quia haec dicit Dominus exercituum Deus Israhel ad vasa quae derelicta sunt in domum Domini et in domum regis Iuda et Hierusalem</span></p>
<p id="ecclesiastes-27-22"><span class="verse-num">27:22</span> <span class="verse-body">in Babylonem transferentur et ibi erunt usque ad diem visitationis suae dicit Dominus et adferri faciam ea et restitui in loco isto __________________________________________________________________</span></p>
<h2 id="ecclesiastes-ch-28">Chapter 28</h2>
<p class="verses"><a href="#ecclesiastes-28-1">1</a> <a href="#ecclesiastes-28-2">2</a> <a href="#ecclesiastes-28-3">3</a> <a href="#ecclesiastes-28-4">4</a> <a href="#ecclesiastes-28-5">5</a> <a href="#ecclesiastes-28-6">6</a> <a href="#ecclesiastes-28-7">7</a> <a href="#ecclesiastes-28-8">8</a> <a href="#ecclesiastes-28-9">9</a> <a href="#ecclesiastes-28-10">10</a> <a href="#ecclesiastes-28-11">11</a> <a href="#ecclesiastes-28-12">12</a> <a href="#ecclesiastes-28-13">13</a> <a href="#ecclesiastes-28-14">14</a> <a href="#ecclesiastes-28-15">15</a> <a href="#ecclesiastes-28-16">16</a> <a href="#ecclesiastes-28-17">17</a></p>
<p id="ecclesiastes-28-1"><span class="verse-num">28:1</span> <span class="verse-body">et factum est in anno illo in principio regni Sedeciae regis Iuda in anno quarto in mense quinto dixit ad me Ananias filius Azur propheta de Gabaon in domo Domini coram sacerdotibus et omni populo dicens</span></p>
<p id="ecclesiastes-28-2"><span class="verse-num">28:2</span> <span class="verse-body">haec dicit Dominus exercituum Deus Israhel contrivi iugum regis Babylonis</span></p>
<p id="ecclesiastes-28-3"><span class="verse-num">28:3</span> <span class="verse-body">adhuc duo anni dierum et ego referri faciam ad locum istum omnia vasa Domini quae tulit Nabuchodonosor rex Babylonis de loco isto et transtulit ea in Babylonem</span></p>
<p id="ecclesiastes-28-4"><span class="verse-num">28:4</span> <span class="verse-body">et Iechoniam filium Ioachim regem Iuda et omnem transmigrationem Iudae qui ingressi sunt in Babylonem ego convertam ad locum istum ait Dominus conteram enim iugum regis Babylonis</span></p>
<p id="ecclesiastes-28-5"><span class="verse-num">28:5</span> <span class="verse-body">et dixit Hieremias propheta ad Ananiam prophetam in oculis sacerdotum et in oculis omnis populi qui stabant in domo Domini</span></p>
<p id="ecclesiastes-28-6"><span class="verse-num">28:6</span> <span class="verse-body">et ait Hieremias propheta amen sic faciat Dominus suscitet Dominus verba tua quae prophetasti ut referantur vasa in domum Domini et omnis transmigratio de Babylone ad locum istum</span></p>
<p id="ecclesiastes-28-7"><span class="verse-num">28:7</span> <span class="verse-body">verumtamen audi verbum hoc quod ego loquor in auribus tuis et in auribus universi populi</span></p>
<p id="ecclesiastes-28-8"><span class="verse-num">28:8</span> <span class="verse-body">prophetae qui fuerunt ante me et te ab initio et prophetaverunt super terras multas et super regna magna de proelio et de adflictione et de fame</span></p>
<p id="ecclesiastes-28-9"><span class="verse-num">28:9</span> <span class="verse-body">propheta qui vaticinatus est pacem cum venerit verbum eius scietur propheta quem misit Dominus in veritate</span></p>
<p id="ecclesiastes-28-10"><span class="verse-num">28:10</span> <span class="verse-body">et tulit Ananias propheta catenam de collo Hieremiae prophetae et confregit eam</span></p>
<p id="ecclesiastes-28-11"><span class="verse-num">28:11</span> <span class="verse-body">et ait Ananias in conspectu omnis populi dicens haec dicit Dominus sic confringam iugum Nabuchodonosor regis Babylonis post duos annos dierum de collo omnium gentium</span></p>
<p id="ecclesiastes-28-12"><span class="verse-num">28:12</span> <span class="verse-body">et abiit Hieremias prophetes in viam suam et factum est verbum Domini ad Hieremiam postquam confregit Ananias propheta catenam de collo Hieremiae prophetae dicens</span></p>
<p id="ecclesiastes-28-13"><span class="verse-num">28:13</span> <span class="verse-body">vade et dices Ananiae haec dicit Dominus catenas ligneas contrivisti et facies pro eis catenas ferreas</span></p>
<p id="ecclesiastes-28-14"><span class="verse-num">28:14</span> <span class="verse-body">quia haec dicit Dominus exercituum Deus Israhel iugum ferreum posui super collum cunctarum gentium istarum ut serviant Nabuchodonosor regi Babylonis et servient ei insuper et bestias terrae dedi ei</span></p>
<p id="ecclesiastes-28-15"><span class="verse-num">28:15</span> <span class="verse-body">et dixit Hieremias propheta ad Ananiam prophetam audi Anania non misit te Dominus et tu confidere fecisti populum istum in mendacio</span></p>
<p id="ecclesiastes-28-16"><span class="verse-num">28:16</span> <span class="verse-body">idcirco haec dicit Dominus ecce emittam te a facie terrae hoc anno morieris adversum Dominum enim locutus es</span></p>
<p id="ecclesiastes-28-17"><span class="verse-num">28:17</span> <span class="verse-body">et mortuus est Ananias propheta in anno illo mense septimo __________________________________________________________________</span></p>
<h2 id="ecclesiastes-ch-29">Chapter 29</h2>
<p class="verses"><a href="#ecclesiastes-29-1">1</a> <a href="#ecclesiastes-29-2">2</a> <a href="#ecclesiastes-29-3">3</a> <a href="#ecclesiastes-29-4">4</a> <a href="#ecclesiastes-29-5">5</a> <a href="#ecclesiastes-29-6">6</a> <a href="#ecclesiastes-29-7">7</a> <a href="#ecclesiastes-29-8">8</a> <a href="#ecclesiastes-29-9">9</a> <a href="#ecclesiastes-29-10">10</a> <a href="#ecclesiastes-29-11">11</a> <a href="#ecclesiastes-29-12">12</a> <a href="#ecclesiastes-29-13">13</a> <a href="#ecclesiastes-29-14">14</a> <a href="#ecclesiastes-29-15">15</a> <a href="#ecclesiastes-29-16">16</a> <a href="#ecclesiastes-29-17">17</a> <a href="#ecclesiastes-29-18">18</a> <a href="#ecclesiastes-29-19">19</a> <a href="#ecclesiastes-29-20">20</a> <a href="#ecclesiastes-29-21">21</a> <a href="#ecclesiastes-29-22">22</a> <a href="#ecclesiastes-29-23">23</a> <a href="#ecclesiastes-29-24">24</a> <a href="#ecclesiastes-29-25">25</a> <a href="#ecclesiastes-29-26">26</a> <a href="#ecclesiastes-29-27">27</a> <a href="#ecclesiastes-29-28">28</a></p>
<p id="ecclesiastes-29-1"><span class="verse-num">29:1</span> <span class="verse-body">et haec sunt verba libri quae misit Hieremias propheta de Hierusalem ad reliquias seniorum transmigrationis et ad sacerdotes et ad prophetas et ad omnem populum quem transduxerat Nabuchodonosor de Hierusalem in Babylonem</span></p>
<p id="ecclesiastes-29-2"><span class="verse-num">29:2</span> <span class="verse-body">postquam egressus est Iechonias rex et domina et eunuchi et principes Iuda et Hierusalem et faber et inclusor de Hierusalem</span></p>
<p id="ecclesiastes-29-3"><span class="verse-num">29:3</span> <span class="verse-body">in manu Ellasa filii Saphan et Gamaliae filii Helciae quos misit Sedecias rex Iuda ad Nabuchodonosor regem Babylonis in Babylonem dicens</span></p>
<p id="ecclesiastes-29-4"><span class="verse-num">29:4</span> <span class="verse-body">haec dicit Dominus exercituum Deus Israhel omni transmigrationi quam transtuli de Hierusalem in Babylonem</span></p>
<p id="ecclesiastes-29-5"><span class="verse-num">29:5</span> <span class="verse-body">aedificate domos et habitate et plantate hortos et comedite fructum eorum</span></p>
<p id="ecclesiastes-29-6"><span class="verse-num">29:6</span> <span class="verse-body">accipite uxores et generate filios et filias date filiis vestris uxores et filias vestras date viris et pariant filios et filias et multiplicamini ibi et nolite esse pauci numero</span></p>
<p id="ecclesiastes-29-7"><span class="verse-num">29:7</span> <span class="verse-body">et quaerite pacem civitatis ad quam transmigrare vos feci et orate pro ea ad Dominum quia in pace illius erit pax vobis</span></p>
<p id="ecclesiastes-29-8"><span class="verse-num">29:8</span> <span class="verse-body">haec enim dicit Dominus exercituum Deus Israhel non vos inducant prophetae vestri qui sunt in medio vestrum et divini vestri et ne adtendatis ad somnia vestra quae vos somniatis</span></p>
<p id="ecclesiastes-29-9"><span class="verse-num">29:9</span> <span class="verse-body">quia falso ipsi prophetant vobis in nomine meo et non misi eos dicit Dominus</span></p>
<p id="ecclesiastes-29-10"><span class="verse-num">29:10</span> <span class="verse-body">quia haec dicit Dominus cum coeperint impleri in Babylone septuaginta anni visitabo vos et suscitabo super vos verbum meum bonum ut reducam vos ad locum istum</span></p>
<p id="ecclesiastes-29-11"><span class="verse-num">29:11</span> <span class="verse-body">ego enim scio cogitationes quas cogito super vos ait Dominus cogitationes pacis et non adflictionis ut dem vobis finem et patientiam</span></p>
<p id="ecclesiastes-29-12"><span class="verse-num">29:12</span> <span class="verse-body">et invocabitis me et ibitis et orabitis me et exaudiam vos</span></p>
<p id="ecclesiastes-29-13"><span class="verse-num">29:13</span> <span class="verse-body">quaeretis me et invenietis cum quaesieritis me in toto corde vestro</span></p>
<p id="ecclesiastes-29-14"><span class="verse-num">29:14</span> <span class="verse-body">et inveniar a vobis ait Dominus et reducam captivitatem vestram et congregabo vos de universis gentibus et de cunctis locis ad quae expuli vos dicit Dominus et reverti vos faciam de loco ad quem transmigrare vos feci</span></p>
<p id="ecclesiastes-29-15"><span class="verse-num">29:15</span> <span class="verse-body">quia dixistis suscitavit nobis Dominus prophetas in Babylone</span></p>
<p id="ecclesiastes-29-16"><span class="verse-num">29:16</span> <span class="verse-body">quia haec dicit Dominus ad regem qui sedet super solium David et ad omnem populum habitatorem urbis huius ad fratres vestros qui non sunt egressi vobiscum in transmigrationem</span></p>
<p id="ecclesiastes-29-17"><span class="verse-num">29:17</span> <span class="verse-body">haec dicit Dominus exercituum ecce mittam in eis gladium et famem et pestem et ponam eos quasi ficus malas quae comedi non possunt eo quod pessimae sint</span></p>
<p id="ecclesiastes-29-18"><span class="verse-num">29:18</span> <span class="verse-body">et persequar eos in gladio in fame et in pestilentia et dabo eos in vexationem universis regnis terrae in maledictionem et in stuporem et in sibilum et in obprobrium cunctis gentibus ad quas ego eieci eos</span></p>
<p id="ecclesiastes-29-19"><span class="verse-num">29:19</span> <span class="verse-body">eo quod non audierint verba mea dicit Dominus quae misi ad eos per servos meos prophetas de nocte consurgens et mittens et non audistis dicit Dominus</span></p>
<p id="ecclesiastes-29-20"><span class="verse-num">29:20</span> <span class="verse-body">vos ergo audite verbum Domini omnis transmigratio quam emisi de Hierusalem in Babylonem</span></p>
<p id="ecclesiastes-29-21"><span class="verse-num">29:21</span> <span class="verse-body">haec dicit Dominus exercituum Deus Israhel ad Ahab filium Culia et ad Sedeciam filium Maasiae qui prophetant vobis in nomine meo mendaciter ecce ego tradam eos in manu Nabuchodonosor regis Babylonis et percutiet eos in oculis vestris</span></p>
<p id="ecclesiastes-29-22"><span class="verse-num">29:22</span> <span class="verse-body">et adsumetur ex eis maledictio omni transmigrationi Iuda quae est in Babylone dicentium ponat te Dominus sicut Sedeciam et sicut Ahab quos frixit rex Babylonis in igne</span></p>
<p id="ecclesiastes-29-23"><span class="verse-num">29:23</span> <span class="verse-body">pro eo quod fecerint stultitiam in Israhel et moechati sunt in uxores amicorum suorum et locuti sunt verbum in nomine meo mendaciter quod non mandavi eis ego sum iudex et testis dicit Dominus</span></p>
<p id="ecclesiastes-29-24"><span class="verse-num">29:24</span> <span class="verse-body">et ad Semeiam Neelamiten dices</span></p>
<p id="ecclesiastes-29-25"><span class="verse-num">29:25</span> <span class="verse-body">haec dicit Dominus exercituum Deus Israhel pro eo quod misisti in nomine tuo libros ad omnem populum qui est in Hierusalem et ad Sophoniam filium Maasiae sacerdotem et ad universos sacerdotes dicens</span></p>
<p id="ecclesiastes-29-26"><span class="verse-num">29:26</span> <span class="verse-body">Dominus dedit te sacerdotem pro Ioiadae sacerdote ut sis dux in domo Domini super omnem virum arrepticium et prophetantem ut mittas eum in nervum et in carcerem</span></p>
<p id="ecclesiastes-29-27"><span class="verse-num">29:27</span> <span class="verse-body">et nunc quare non increpasti Hieremiam Anathothiten qui prophetat vobis</span></p>
<p id="ecclesiastes-29-28"><span class="verse-num">29:28</span> <span class="verse-body">quia super hoc misit ad nos in Babylonem dicens longum est aedificate domos et habitate et plantate hortos et comedite fructum eorum</span></p>
