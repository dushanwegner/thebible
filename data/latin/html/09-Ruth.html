<h1>Ruth</h1>
<p class="chapters"><a href="#ruth-ch-1">1</a> <a href="#ruth-ch-2">2</a> <a href="#ruth-ch-3">3</a> <a href="#ruth-ch-4">4</a> <a href="#ruth-ch-1">1</a> <a href="#ruth-ch-2">2</a> <a href="#ruth-ch-3">3</a> <a href="#ruth-ch-4">4</a> <a href="#ruth-ch-5">5</a> <a href="#ruth-ch-6">6</a> <a href="#ruth-ch-7">7</a> <a href="#ruth-ch-8">8</a> <a href="#ruth-ch-9">9</a> <a href="#ruth-ch-10">10</a> <a href="#ruth-ch-11">11</a> <a href="#ruth-ch-12">12</a> <a href="#ruth-ch-13">13</a> <a href="#ruth-ch-14">14</a> <a href="#ruth-ch-15">15</a> <a href="#ruth-ch-16">16</a> <a href="#ruth-ch-17">17</a> <a href="#ruth-ch-18">18</a> <a href="#ruth-ch-19">19</a> <a href="#ruth-ch-20">20</a> <a href="#ruth-ch-21">21</a> <a href="#ruth-ch-22">22</a> <a href="#ruth-ch-23">23</a> <a href="#ruth-ch-24">24</a> <a href="#ruth-ch-25">25</a> <a href="#ruth-ch-26">26</a> <a href="#ruth-ch-27">27</a> <a href="#ruth-ch-28">28</a> <a href="#ruth-ch-29">29</a> <a href="#ruth-ch-30">30</a> <a href="#ruth-ch-31">31</a> <a href="#ruth-ch-1">1</a> <a href="#ruth-ch-2">2</a> <a href="#ruth-ch-3">3</a> <a href="#ruth-ch-4">4</a> <a href="#ruth-ch-5">5</a> <a href="#ruth-ch-6">6</a> <a href="#ruth-ch-7">7</a> <a href="#ruth-ch-8">8</a> <a href="#ruth-ch-9">9</a> <a href="#ruth-ch-10">10</a> <a href="#ruth-ch-11">11</a> <a href="#ruth-ch-12">12</a> <a href="#ruth-ch-13">13</a> <a href="#ruth-ch-14">14</a> <a href="#ruth-ch-15">15</a> <a href="#ruth-ch-16">16</a> <a href="#ruth-ch-17">17</a> <a href="#ruth-ch-18">18</a> <a href="#ruth-ch-19">19</a> <a href="#ruth-ch-20">20</a> <a href="#ruth-ch-21">21</a> <a href="#ruth-ch-22">22</a> <a href="#ruth-ch-23">23</a> <a href="#ruth-ch-24">24</a> <a href="#ruth-ch-1">1</a> <a href="#ruth-ch-2">2</a> <a href="#ruth-ch-3">3</a> <a href="#ruth-ch-4">4</a> <a href="#ruth-ch-5">5</a> <a href="#ruth-ch-6">6</a> <a href="#ruth-ch-7">7</a> <a href="#ruth-ch-8">8</a> <a href="#ruth-ch-9">9</a> <a href="#ruth-ch-10">10</a> <a href="#ruth-ch-11">11</a> <a href="#ruth-ch-12">12</a> <a href="#ruth-ch-13">13</a> <a href="#ruth-ch-14">14</a> <a href="#ruth-ch-15">15</a> <a href="#ruth-ch-16">16</a> <a href="#ruth-ch-17">17</a> <a href="#ruth-ch-18">18</a></p>
<h2 id="ruth-ch-1">Chapter 1</h2>
<p class="verses"><a href="#ruth-1-1">1</a> <a href="#ruth-1-2">2</a> <a href="#ruth-1-3">3</a> <a href="#ruth-1-4">4</a> <a href="#ruth-1-5">5</a> <a href="#ruth-1-6">6</a> <a href="#ruth-1-7">7</a> <a href="#ruth-1-8">8</a> <a href="#ruth-1-9">9</a> <a href="#ruth-1-10">10</a> <a href="#ruth-1-11">11</a> <a href="#ruth-1-12">12</a> <a href="#ruth-1-13">13</a> <a href="#ruth-1-14">14</a> <a href="#ruth-1-15">15</a> <a href="#ruth-1-16">16</a> <a href="#ruth-1-17">17</a> <a href="#ruth-1-18">18</a> <a href="#ruth-1-19">19</a> <a href="#ruth-1-20">20</a> <a href="#ruth-1-21">21</a> <a href="#ruth-1-22">22</a></p>
<p id="ruth-1-1"><span class="verse-num">1:1</span> <span class="verse-body">in diebus unius iudicis quando iudices praeerant facta est fames in terra abiitque homo de Bethleem Iuda ut peregrinaretur in regione moabitide cum uxore sua ac duobus liberis</span></p>
<p id="ruth-1-2"><span class="verse-num">1:2</span> <span class="verse-body">ipse vocabatur Helimelech uxor eius Noemi e duobus filiis alter Maalon et alter Chellion Ephrathei de Bethleem Iuda ingressique regionem moabitidem morabantur ibi</span></p>
<p id="ruth-1-3"><span class="verse-num">1:3</span> <span class="verse-body">et mortuus est Helimelech maritus Noemi remansitque ipsa cum filiis</span></p>
<p id="ruth-1-4"><span class="verse-num">1:4</span> <span class="verse-body">qui acceperunt uxores moabitidas quarum una vocabatur Orpha altera Ruth manseruntque ibi decem annis</span></p>
<p id="ruth-1-5"><span class="verse-num">1:5</span> <span class="verse-body">et ambo mortui sunt Maalon videlicet et Chellion remansitque mulier orbata duobus liberis ac marito</span></p>
<p id="ruth-1-6"><span class="verse-num">1:6</span> <span class="verse-body">et surrexit ut in patriam pergeret cum utraque nuru sua de regione moabitide audierat enim quod respexisset Dominus populum suum et dedisset eis escas</span></p>
<p id="ruth-1-7"><span class="verse-num">1:7</span> <span class="verse-body">egressa est itaque de loco peregrinationis suae cum utraque nuru et iam in via posita revertendi in terram Iuda</span></p>
<p id="ruth-1-8"><span class="verse-num">1:8</span> <span class="verse-body">dixit ad eas ite in domum matris vestrae faciat Dominus vobiscum misericordiam sicut fecistis cum mortuis et mecum</span></p>
<p id="ruth-1-9"><span class="verse-num">1:9</span> <span class="verse-body">det vobis invenire requiem in domibus virorum quos sortiturae estis et osculata est eas quae elevata voce flere coeperunt</span></p>
<p id="ruth-1-10"><span class="verse-num">1:10</span> <span class="verse-body">et dicere tecum pergemus ad populum tuum</span></p>
<p id="ruth-1-11"><span class="verse-num">1:11</span> <span class="verse-body">quibus illa respondit revertimini filiae mi cur venitis mecum num ultra habeo filios in utero meo ut viros ex me sperare possitis</span></p>
<p id="ruth-1-12"><span class="verse-num">1:12</span> <span class="verse-body">revertimini filiae mi abite iam enim senectute confecta sum nec apta vinculo coniugali etiam si possem hac nocte concipere et parere filios</span></p>
<p id="ruth-1-13"><span class="verse-num">1:13</span> <span class="verse-body">si eos expectare velitis donec crescant et annos impleant pubertatis ante eritis vetulae quam nubatis nolite quaeso filiae mi quia vestra angustia me magis premit et egressa est manus Domini contra me</span></p>
<p id="ruth-1-14"><span class="verse-num">1:14</span> <span class="verse-body">elevata igitur voce rursum flere coeperunt Orpha osculata socrum est ac reversa Ruth adhesit socrui suae</span></p>
<p id="ruth-1-15"><span class="verse-num">1:15</span> <span class="verse-body">cui dixit Noemi en reversa est cognata tua ad populum suum et ad deos suos vade cum ea</span></p>
<p id="ruth-1-16"><span class="verse-num">1:16</span> <span class="verse-body">quae respondit ne adverseris mihi ut relinquam te et abeam quocumque perrexeris pergam ubi morata fueris et ego pariter morabor populus tuus populus meus et Deus tuus Deus meus</span></p>
<p id="ruth-1-17"><span class="verse-num">1:17</span> <span class="verse-body">quae te morientem terra susceperit in ea moriar ibique locum accipiam sepulturae haec mihi faciat Deus et haec addat si non sola mors me et te separaverit</span></p>
<p id="ruth-1-18"><span class="verse-num">1:18</span> <span class="verse-body">videns ergo Noemi quod obstinato Ruth animo decrevisset secum pergere adversari noluit nec ultra ad suos reditum persuadere</span></p>
<p id="ruth-1-19"><span class="verse-num">1:19</span> <span class="verse-body">profectaeque sunt simul et venerunt in Bethleem quibus urbem ingressis velox apud cunctos fama percrebuit dicebantque mulieres haec est illa Noemi</span></p>
<p id="ruth-1-20"><span class="verse-num">1:20</span> <span class="verse-body">quibus ait ne vocetis me Noemi id est pulchram sed vocate me Mara hoc est amaram quia valde me amaritudine replevit Omnipotens</span></p>
<p id="ruth-1-21"><span class="verse-num">1:21</span> <span class="verse-body">egressa sum plena et vacuam reduxit me Dominus cur igitur vocatis me Noemi quam humiliavit Dominus et adflixit Omnipotens</span></p>
<p id="ruth-1-22"><span class="verse-num">1:22</span> <span class="verse-body">venit ergo Noemi cum Ruth Moabitide nuru sua de terra peregrinationis suae ac reversa est in Bethleem quando primum hordea metebantur __________________________________________________________________</span></p>
<h2 id="ruth-ch-2">Chapter 2</h2>
<p class="verses"><a href="#ruth-2-1">1</a> <a href="#ruth-2-2">2</a> <a href="#ruth-2-3">3</a> <a href="#ruth-2-4">4</a> <a href="#ruth-2-5">5</a> <a href="#ruth-2-6">6</a> <a href="#ruth-2-7">7</a> <a href="#ruth-2-8">8</a> <a href="#ruth-2-9">9</a> <a href="#ruth-2-10">10</a> <a href="#ruth-2-11">11</a> <a href="#ruth-2-12">12</a> <a href="#ruth-2-13">13</a> <a href="#ruth-2-14">14</a> <a href="#ruth-2-15">15</a> <a href="#ruth-2-16">16</a> <a href="#ruth-2-17">17</a> <a href="#ruth-2-18">18</a> <a href="#ruth-2-19">19</a> <a href="#ruth-2-20">20</a> <a href="#ruth-2-21">21</a> <a href="#ruth-2-22">22</a> <a href="#ruth-2-23">23</a></p>
<p id="ruth-2-1"><span class="verse-num">2:1</span> <span class="verse-body">erat autem vir Helimelech consanguineus homo potens et magnarum opum nomine Booz</span></p>
<p id="ruth-2-2"><span class="verse-num">2:2</span> <span class="verse-body">dixitque Ruth Moabitis ad socrum suam si iubes vadam in agrum et colligam spicas quae metentium fugerint manus ubicumque clementis in me patris familias repperero gratiam cui illa respondit vade filia mi</span></p>
<p id="ruth-2-3"><span class="verse-num">2:3</span> <span class="verse-body">abiit itaque et colligebat spicas post terga metentium accidit autem ut ager ille haberet dominum Booz qui erat de cognatione Helimelech</span></p>
<p id="ruth-2-4"><span class="verse-num">2:4</span> <span class="verse-body">et ecce ipse veniebat de Bethleem dixitque messoribus Dominus vobiscum qui responderunt ei benedicat tibi Dominus</span></p>
<p id="ruth-2-5"><span class="verse-num">2:5</span> <span class="verse-body">dixitque Booz iuveni qui messoribus praeerat cuius est haec puella</span></p>
<p id="ruth-2-6"><span class="verse-num">2:6</span> <span class="verse-body">qui respondit haec est Moabitis quae venit cum Noemi de regione moabitide</span></p>
<p id="ruth-2-7"><span class="verse-num">2:7</span> <span class="verse-body">et rogavit ut spicas colligeret remanentes sequens messorum vestigia et de mane usque nunc stat in agro et ne ad momentum quidem domum reversa est</span></p>
<p id="ruth-2-8"><span class="verse-num">2:8</span> <span class="verse-body">et ait Booz ad Ruth audi filia ne vadas ad colligendum in alterum agrum nec recedas ab hoc loco sed iungere puellis meis</span></p>
<p id="ruth-2-9"><span class="verse-num">2:9</span> <span class="verse-body">et ubi messuerint sequere mandavi enim pueris meis ut nemo tibi molestus sit sed etiam si sitieris vade ad sarcinulas et bibe aquas de quibus et pueri bibunt</span></p>
<p id="ruth-2-10"><span class="verse-num">2:10</span> <span class="verse-body">quae cadens in faciem suam et adorans super terram dixit ad eum unde mihi hoc ut invenirem gratiam ante oculos tuos et nosse me dignareris peregrinam mulierem</span></p>
<p id="ruth-2-11"><span class="verse-num">2:11</span> <span class="verse-body">cui ille respondit nuntiata sunt mihi omnia quae feceris socrui tuae post mortem viri tui et quod dereliqueris parentes tuos et terram in qua nata es et veneris ad populum quem ante nesciebas</span></p>
<p id="ruth-2-12"><span class="verse-num">2:12</span> <span class="verse-body">reddat tibi Dominus pro opere tuo et plenam mercedem recipias a Domino Deo Israhel ad quem venisti et sub cuius confugisti alas</span></p>
<p id="ruth-2-13"><span class="verse-num">2:13</span> <span class="verse-body">quae ait inveni gratiam ante oculos tuos domine mi qui consolatus es me et locutus es ad cor ancillae tuae quae non sum similis unius puellarum tuarum</span></p>
<p id="ruth-2-14"><span class="verse-num">2:14</span> <span class="verse-body">dixitque ad eam Booz quando hora vescendi fuerit veni huc et comede panem et intingue buccellam tuam in aceto sedit itaque ad messorum latus et congessit pulentam sibi comeditque et saturata est et tulit reliquias</span></p>
<p id="ruth-2-15"><span class="verse-num">2:15</span> <span class="verse-body">atque inde surrexit ut spicas ex more colligeret praecepit autem Booz pueris suis dicens etiam si vobiscum metere voluerit ne prohibeatis eam</span></p>
<p id="ruth-2-16"><span class="verse-num">2:16</span> <span class="verse-body">et de vestris quoque manipulis proicite de industria et remanere permittite ut absque rubore colligat et colligentem nemo corripiat</span></p>
<p id="ruth-2-17"><span class="verse-num">2:17</span> <span class="verse-body">collegit ergo in agro usque ad vesperam et quae collegerat virga caedens et excutiens invenit hordei quasi oephi mensuram id est tres modios</span></p>
<p id="ruth-2-18"><span class="verse-num">2:18</span> <span class="verse-body">quos portans reversa est in civitatem et ostendit socrui suae insuper protulit et dedit ei de reliquiis cibi sui quo saturata fuerat</span></p>
<p id="ruth-2-19"><span class="verse-num">2:19</span> <span class="verse-body">dixitque ei socrus ubi hodie collegisti et ubi fecisti opus sit benedictus qui misertus est tui indicavitque ei apud quem esset operata et nomen dixit viri quod Booz vocaretur</span></p>
<p id="ruth-2-20"><span class="verse-num">2:20</span> <span class="verse-body">cui respondit Noemi benedictus sit a Domino quoniam eandem gratiam quam praebuerat vivis servavit et mortuis rursumque propinquus ait noster est homo</span></p>
<p id="ruth-2-21"><span class="verse-num">2:21</span> <span class="verse-body">et Ruth hoc quoque inquit praecepit mihi ut tamdiu messoribus eius iungerer donec omnes segetes meterentur</span></p>
<p id="ruth-2-22"><span class="verse-num">2:22</span> <span class="verse-body">cui dixit socrus melius est filia mi ut cum puellis eius exeas ad metendum ne in alieno agro quispiam resistat tibi</span></p>
<p id="ruth-2-23"><span class="verse-num">2:23</span> <span class="verse-body">iuncta est itaque puellis Booz et tamdiu cum eis messuit donec hordea et triticum in horreis conderentur __________________________________________________________________</span></p>
<h2 id="ruth-ch-3">Chapter 3</h2>
<p class="verses"><a href="#ruth-3-1">1</a> <a href="#ruth-3-2">2</a> <a href="#ruth-3-3">3</a> <a href="#ruth-3-4">4</a> <a href="#ruth-3-5">5</a> <a href="#ruth-3-6">6</a> <a href="#ruth-3-7">7</a> <a href="#ruth-3-8">8</a> <a href="#ruth-3-9">9</a> <a href="#ruth-3-10">10</a> <a href="#ruth-3-11">11</a> <a href="#ruth-3-12">12</a> <a href="#ruth-3-13">13</a> <a href="#ruth-3-14">14</a> <a href="#ruth-3-15">15</a> <a href="#ruth-3-16">16</a> <a href="#ruth-3-17">17</a> <a href="#ruth-3-18">18</a></p>
<p id="ruth-3-1"><span class="verse-num">3:1</span> <span class="verse-body">postquam autem reversa est ad socrum suam audivit ab ea filia mi quaeram tibi requiem et providebo ut bene sit tibi</span></p>
<p id="ruth-3-2"><span class="verse-num">3:2</span> <span class="verse-body">Booz iste cuius puellis in agro iuncta es propinquus est noster et hac nocte aream hordei ventilat</span></p>
<p id="ruth-3-3"><span class="verse-num">3:3</span> <span class="verse-body">lava igitur et unguere et induere cultioribus vestimentis ac descende in aream non te videat homo donec esum potumque finierit</span></p>
<p id="ruth-3-4"><span class="verse-num">3:4</span> <span class="verse-body">quando autem ierit ad dormiendum nota locum in quo dormiat veniesque et discoperies pallium quo operitur a parte pedum et proicies te et ibi iacebis ipse autem dicet tibi quid agere debeas</span></p>
<p id="ruth-3-5"><span class="verse-num">3:5</span> <span class="verse-body">quae respondit quicquid praeceperis faciam</span></p>
<p id="ruth-3-6"><span class="verse-num">3:6</span> <span class="verse-body">descenditque in aream et fecit omnia quae sibi imperaverat socrus</span></p>
<p id="ruth-3-7"><span class="verse-num">3:7</span> <span class="verse-body">cumque comedisset Booz et bibisset et factus esset hilarior issetque ad dormiendum iuxta acervum manipulorum venit abscondite et discoperto a pedibus eius pallio se proiecit</span></p>
<p id="ruth-3-8"><span class="verse-num">3:8</span> <span class="verse-body">et ecce nocte iam media expavit homo et conturbatus est viditque mulierem iacentem ad pedes suos</span></p>
<p id="ruth-3-9"><span class="verse-num">3:9</span> <span class="verse-body">et ait illi quae es illaque respondit ego sum Ruth ancilla tua expande pallium tuum super famulam tuam quia propinquus es</span></p>
<p id="ruth-3-10"><span class="verse-num">3:10</span> <span class="verse-body">et ille benedicta inquit es Domino filia et priorem misericordiam posteriore superasti quia non es secuta iuvenes pauperes sive divites</span></p>
<p id="ruth-3-11"><span class="verse-num">3:11</span> <span class="verse-body">noli ergo metuere sed quicquid dixeris mihi faciam tibi scit enim omnis populus qui habitat intra portas urbis meae mulierem te esse virtutis</span></p>
<p id="ruth-3-12"><span class="verse-num">3:12</span> <span class="verse-body">nec abnuo me propinquum sed est alius me propinquior</span></p>
<p id="ruth-3-13"><span class="verse-num">3:13</span> <span class="verse-body">quiesce hac nocte et facto mane si te voluerit propinquitatis iure retinere bene res acta est sin autem ille noluerit ego te absque ulla dubitatione suscipiam vivit Dominus dormi usque mane</span></p>
<p id="ruth-3-14"><span class="verse-num">3:14</span> <span class="verse-body">dormivit itaque ad pedes eius usque ad noctis abscessum surrexitque antequam homines se cognoscerent mutuo et dixit Booz cave ne quis noverit quod huc veneris</span></p>
<p id="ruth-3-15"><span class="verse-num">3:15</span> <span class="verse-body">et rursum expande inquit palliolum tuum quo operiris et tene utraque manu qua extendente et tenente mensus est sex modios hordei et posuit super eam quae portans ingressa est civitatem</span></p>
<p id="ruth-3-16"><span class="verse-num">3:16</span> <span class="verse-body">et venit ad socrum suam quae dixit ei quid egisti filia narravitque ei omnia quae sibi fecisset homo</span></p>
<p id="ruth-3-17"><span class="verse-num">3:17</span> <span class="verse-body">et ait ecce sex modios hordei dedit mihi et ait nolo vacuam te reverti ad socrum tuam</span></p>
<p id="ruth-3-18"><span class="verse-num">3:18</span> <span class="verse-body">dixitque Noemi expecta filia donec videamus quem res exitum habeat neque enim cessabit homo nisi conpleverit quod locutus est __________________________________________________________________</span></p>
<h2 id="ruth-ch-4">Chapter 4</h2>
<p class="verses"><a href="#ruth-4-1">1</a> <a href="#ruth-4-2">2</a> <a href="#ruth-4-3">3</a> <a href="#ruth-4-4">4</a> <a href="#ruth-4-5">5</a> <a href="#ruth-4-6">6</a> <a href="#ruth-4-7">7</a> <a href="#ruth-4-8">8</a> <a href="#ruth-4-9">9</a> <a href="#ruth-4-10">10</a> <a href="#ruth-4-11">11</a> <a href="#ruth-4-12">12</a> <a href="#ruth-4-13">13</a> <a href="#ruth-4-14">14</a> <a href="#ruth-4-15">15</a> <a href="#ruth-4-16">16</a> <a href="#ruth-4-17">17</a> <a href="#ruth-4-18">18</a> <a href="#ruth-4-19">19</a> <a href="#ruth-4-20">20</a> <a href="#ruth-4-21">21</a></p>
<p id="ruth-4-1"><span class="verse-num">4:1</span> <span class="verse-body">ascendit ergo Booz ad portam et sedit ibi cumque vidisset propinquum praeterire de quo prius sermo habitus est dixit ad eum declina paulisper et sede hic vocans eum nomine suo qui devertit et sedit</span></p>
<p id="ruth-4-2"><span class="verse-num">4:2</span> <span class="verse-body">tollens autem Booz decem viros de senioribus civitatis dixit ad eos sedete hic</span></p>
<p id="ruth-4-3"><span class="verse-num">4:3</span> <span class="verse-body">quibus residentibus locutus est ad propinquum partem agri fratris nostri Helimelech vendit Noemi quae reversa est de regione moabitide</span></p>
<p id="ruth-4-4"><span class="verse-num">4:4</span> <span class="verse-body">quod audire te volui et tibi dicere coram cunctis sedentibus et maioribus natu de populo meo si vis possidere iure propinquitatis eme et posside sin autem tibi displicet hoc ipsum indica mihi ut sciam quid facere debeam nullus est enim propinquus excepto te qui prior es et me qui secundus sum at ille respondit ego agrum emam</span></p>
<p id="ruth-4-5"><span class="verse-num">4:5</span> <span class="verse-body">cui dixit Booz quando emeris agrum de manu mulieris Ruth quoque Moabitidem quae uxor defuncti fuit debes accipere ut suscites nomen propinqui tui in hereditate sua</span></p>
<p id="ruth-4-6"><span class="verse-num">4:6</span> <span class="verse-body">qui respondit cedo iure propinquitatis neque enim posteritatem familiae meae delere debeo tu meo utere privilegio quo me libenter carere profiteor</span></p>
<p id="ruth-4-7"><span class="verse-num">4:7</span> <span class="verse-body">hic autem erat mos antiquitus in Israhel inter propinquos et si quando alter alteri suo iure cedebat ut esset firma concessio solvebat homo calciamentum suum et dabat proximo suo hoc erat testimonium cessionis in Israhel</span></p>
<p id="ruth-4-8"><span class="verse-num">4:8</span> <span class="verse-body">dixit ergo propinquus Booz tolle calciamentum quod statim solvit de pede suo</span></p>
<p id="ruth-4-9"><span class="verse-num">4:9</span> <span class="verse-body">at ille maioribus natu et universo populo testes inquit vos estis hodie quod possederim omnia quae fuerunt Helimelech et Chellion et Maalon tradente Noemi</span></p>
<p id="ruth-4-10"><span class="verse-num">4:10</span> <span class="verse-body">et Ruth Moabitidem uxorem Maalon in coniugium sumpserim ut suscitem nomen defuncti in hereditate sua ne vocabulum eius de familia sua ac fratribus et populo deleatur vos inquam huius rei testes estis</span></p>
<p id="ruth-4-11"><span class="verse-num">4:11</span> <span class="verse-body">respondit omnis populus qui erat in porta et maiores natu nos testes sumus faciat Dominus hanc mulierem quae ingreditur domum tuam sicut Rachel et Liam quae aedificaverunt domum Israhel ut sit exemplum virtutis in Ephrata et habeat celebre nomen in Bethleem</span></p>
<p id="ruth-4-12"><span class="verse-num">4:12</span> <span class="verse-body">fiatque domus tua sicut domus Phares quem Thamar peperit Iudae de semine quod dederit Dominus tibi ex hac puella</span></p>
<p id="ruth-4-13"><span class="verse-num">4:13</span> <span class="verse-body">tulit itaque Booz Ruth et accepit uxorem ingressusque est ad eam et dedit illi Dominus ut conciperet et pareret filium</span></p>
<p id="ruth-4-14"><span class="verse-num">4:14</span> <span class="verse-body">dixeruntque mulieres ad Noemi benedictus Dominus qui non est passus ut deficeret successor familiae tuae et vocaretur nomen eius in Israhel</span></p>
<p id="ruth-4-15"><span class="verse-num">4:15</span> <span class="verse-body">et habeas qui consoletur animam tuam et enutriat senectutem de nuru enim tua natus est quae te diligit et multo tibi est melior quam si septem haberes filios</span></p>
<p id="ruth-4-16"><span class="verse-num">4:16</span> <span class="verse-body">susceptumque Noemi puerum posuit in sinu suo et nutricis ac gerulae officio fungebatur</span></p>
<p id="ruth-4-17"><span class="verse-num">4:17</span> <span class="verse-body">vicinae autem mulieres congratulantes ei et dicentes natus est filius Noemi vocaverunt nomen eius Obed hic est pater Isai patris David</span></p>
<p id="ruth-4-18"><span class="verse-num">4:18</span> <span class="verse-body">hae sunt generationes Phares Phares genuit Esrom</span></p>
<p id="ruth-4-19"><span class="verse-num">4:19</span> <span class="verse-body">Esrom genuit Aram Aram genuit Aminadab</span></p>
<p id="ruth-4-20"><span class="verse-num">4:20</span> <span class="verse-body">Aminadab genuit Naasson Naasson genuit Salma</span></p>
<p id="ruth-4-21"><span class="verse-num">4:21</span> <span class="verse-body">Salma genuit Booz Booz genuit Obed __________________________________________________________________ 1 Samuel __________________________________________________________________</span></p>
<h2 id="ruth-ch-1">Chapter 1</h2>
<p class="verses"><a href="#ruth-1-1">1</a> <a href="#ruth-1-2">2</a> <a href="#ruth-1-3">3</a> <a href="#ruth-1-4">4</a> <a href="#ruth-1-5">5</a> <a href="#ruth-1-6">6</a> <a href="#ruth-1-7">7</a> <a href="#ruth-1-8">8</a> <a href="#ruth-1-9">9</a> <a href="#ruth-1-10">10</a> <a href="#ruth-1-11">11</a> <a href="#ruth-1-12">12</a> <a href="#ruth-1-13">13</a> <a href="#ruth-1-14">14</a> <a href="#ruth-1-15">15</a> <a href="#ruth-1-16">16</a> <a href="#ruth-1-17">17</a> <a href="#ruth-1-18">18</a> <a href="#ruth-1-19">19</a> <a href="#ruth-1-20">20</a> <a href="#ruth-1-21">21</a> <a href="#ruth-1-22">22</a> <a href="#ruth-1-23">23</a> <a href="#ruth-1-24">24</a> <a href="#ruth-1-25">25</a> <a href="#ruth-1-26">26</a> <a href="#ruth-1-27">27</a> <a href="#ruth-1-28">28</a></p>
<p id="ruth-1-1"><span class="verse-num">1:1</span> <span class="verse-body">fuit vir unus de Ramathaimsophim de monte Ephraim et nomen eius Helcana filius Hieroam filii Heliu filii Thau filii Suph Ephratheus</span></p>
<p id="ruth-1-2"><span class="verse-num">1:2</span> <span class="verse-body">et habuit duas uxores nomen uni Anna et nomen secundae Fenenna fueruntque Fenennae filii Annae autem non erant liberi</span></p>
<p id="ruth-1-3"><span class="verse-num">1:3</span> <span class="verse-body">et ascendebat vir ille de civitate sua statutis diebus ut adoraret et sacrificaret Domino exercituum in Silo erant autem ibi duo filii Heli Ofni et Finees sacerdotes Domini</span></p>
<p id="ruth-1-4"><span class="verse-num">1:4</span> <span class="verse-body">venit ergo dies et immolavit Helcana deditque Fenennae uxori suae et cunctis filiis eius et filiabus partes</span></p>
<p id="ruth-1-5"><span class="verse-num">1:5</span> <span class="verse-body">Annae autem dedit partem unam tristis quia Annam diligebat Dominus autem concluserat vulvam eius</span></p>
<p id="ruth-1-6"><span class="verse-num">1:6</span> <span class="verse-body">adfligebat quoque eam aemula eius et vehementer angebat in tantum ut exprobraret quod conclusisset Dominus vulvam eius</span></p>
<p id="ruth-1-7"><span class="verse-num">1:7</span> <span class="verse-body">sicque faciebat per singulos annos cum redeunte tempore ascenderent templum Domini et sic provocabat eam porro illa flebat et non capiebat cibum</span></p>
<p id="ruth-1-8"><span class="verse-num">1:8</span> <span class="verse-body">dixit ergo ei Helcana vir suus Anna cur fles et quare non comedis et quam ob rem adfligitur cor tuum numquid non ego melior sum tibi quam decem filii</span></p>
<p id="ruth-1-9"><span class="verse-num">1:9</span> <span class="verse-body">surrexit autem Anna postquam comederat in Silo et biberat et Heli sacerdote sedente super sellam ante postes templi Domini</span></p>
<p id="ruth-1-10"><span class="verse-num">1:10</span> <span class="verse-body">cum esset amaro animo oravit Dominum flens largiter</span></p>
<p id="ruth-1-11"><span class="verse-num">1:11</span> <span class="verse-body">et votum vovit dicens Domine exercituum si respiciens videris adflictionem famulae tuae et recordatus mei fueris nec oblitus ancillae tuae dederisque servae tuae sexum virilem dabo eum Domino omnes dies vitae eius et novacula non ascendet super caput eius</span></p>
<p id="ruth-1-12"><span class="verse-num">1:12</span> <span class="verse-body">factum est ergo cum illa multiplicaret preces coram Domino ut Heli observaret os eius</span></p>
<p id="ruth-1-13"><span class="verse-num">1:13</span> <span class="verse-body">porro Anna loquebatur in corde suo tantumque labia illius movebantur et vox penitus non audiebatur aestimavit igitur eam Heli temulentam</span></p>
<p id="ruth-1-14"><span class="verse-num">1:14</span> <span class="verse-body">dixitque ei usquequo ebria eris digere paulisper vinum quo mades</span></p>
<p id="ruth-1-15"><span class="verse-num">1:15</span> <span class="verse-body">respondens Anna nequaquam inquit domine mi nam mulier infelix nimis ego sum vinumque et omne quod inebriare potest non bibi sed effudi animam meam in conspectu Domini</span></p>
<p id="ruth-1-16"><span class="verse-num">1:16</span> <span class="verse-body">ne reputes ancillam tuam quasi unam de filiabus Belial quia ex multitudine doloris et maeroris mei locuta sum usque in praesens</span></p>
<p id="ruth-1-17"><span class="verse-num">1:17</span> <span class="verse-body">tunc Heli ait ei vade in pace et Deus Israhel det tibi petitionem quam rogasti eum</span></p>
<p id="ruth-1-18"><span class="verse-num">1:18</span> <span class="verse-body">et illa dixit utinam inveniat ancilla tua gratiam in oculis tuis et abiit mulier in viam suam et comedit vultusque eius non sunt amplius in diversa mutati</span></p>
<p id="ruth-1-19"><span class="verse-num">1:19</span> <span class="verse-body">et surrexerunt mane et adoraverunt coram Domino reversique sunt et venerunt in domum suam Ramatha cognovit autem Helcana Annam uxorem suam et recordatus est eius Dominus</span></p>
<p id="ruth-1-20"><span class="verse-num">1:20</span> <span class="verse-body">et factum est post circulum dierum concepit Anna et peperit filium vocavitque nomen eius Samuhel eo quod a Domino postulasset eum</span></p>
<p id="ruth-1-21"><span class="verse-num">1:21</span> <span class="verse-body">ascendit autem vir Helcana et omnis domus eius ut immolaret Domino hostiam sollemnem et votum suum</span></p>
<p id="ruth-1-22"><span class="verse-num">1:22</span> <span class="verse-body">et Anna non ascendit dixit enim viro suo non vadam donec ablactetur infans et ducam eum et appareat ante conspectum Domini et maneat ibi iugiter</span></p>
<p id="ruth-1-23"><span class="verse-num">1:23</span> <span class="verse-body">et ait ei Helcana vir suus fac quod bonum tibi videtur et mane donec ablactes eum precorque ut impleat Dominus verbum suum mansit ergo mulier et lactavit filium suum donec amoveret eum a lacte</span></p>
<p id="ruth-1-24"><span class="verse-num">1:24</span> <span class="verse-body">et adduxit eum secum postquam ablactaverat in vitulis tribus et tribus modiis farinae et amphora vini et adduxit eum ad domum Domini in Silo puer autem erat adhuc infantulus</span></p>
<p id="ruth-1-25"><span class="verse-num">1:25</span> <span class="verse-body">et immolaverunt vitulum et obtulerunt puerum Heli</span></p>
<p id="ruth-1-26"><span class="verse-num">1:26</span> <span class="verse-body">et ait obsecro mi domine vivit anima tua domine ego sum illa mulier quae steti coram te hic orans Dominum</span></p>
<p id="ruth-1-27"><span class="verse-num">1:27</span> <span class="verse-body">pro puero isto oravi et dedit Dominus mihi petitionem meam quam postulavi eum</span></p>
<p id="ruth-1-28"><span class="verse-num">1:28</span> <span class="verse-body">idcirco et ego commodavi eum Domino cunctis diebus quibus fuerit accommodatus Domino et adoraverunt ibi Dominum et oravit Anna et ait __________________________________________________________________</span></p>
<h2 id="ruth-ch-2">Chapter 2</h2>
<p class="verses"><a href="#ruth-2-1">1</a> <a href="#ruth-2-2">2</a> <a href="#ruth-2-3">3</a> <a href="#ruth-2-4">4</a> <a href="#ruth-2-5">5</a> <a href="#ruth-2-6">6</a> <a href="#ruth-2-7">7</a> <a href="#ruth-2-8">8</a> <a href="#ruth-2-9">9</a> <a href="#ruth-2-10">10</a> <a href="#ruth-2-11">11</a> <a href="#ruth-2-12">12</a> <a href="#ruth-2-13">13</a> <a href="#ruth-2-14">14</a> <a href="#ruth-2-15">15</a> <a href="#ruth-2-16">16</a> <a href="#ruth-2-17">17</a> <a href="#ruth-2-18">18</a> <a href="#ruth-2-19">19</a> <a href="#ruth-2-20">20</a> <a href="#ruth-2-21">21</a> <a href="#ruth-2-22">22</a> <a href="#ruth-2-23">23</a> <a href="#ruth-2-24">24</a> <a href="#ruth-2-25">25</a> <a href="#ruth-2-26">26</a> <a href="#ruth-2-27">27</a> <a href="#ruth-2-28">28</a> <a href="#ruth-2-29">29</a> <a href="#ruth-2-30">30</a> <a href="#ruth-2-31">31</a> <a href="#ruth-2-32">32</a> <a href="#ruth-2-33">33</a> <a href="#ruth-2-34">34</a> <a href="#ruth-2-35">35</a> <a href="#ruth-2-36">36</a></p>
<p id="ruth-2-1"><span class="verse-num">2:1</span> <span class="verse-body">exultavit cor meum in Domino exaltatum est cornu meum in Domino dilatatum est os meum super inimicos meos quia laetata sum in salutari tuo</span></p>
<p id="ruth-2-2"><span class="verse-num">2:2</span> <span class="verse-body">non est sanctus ut est Dominus neque enim est alius extra te et non est fortis sicut Deus noster</span></p>
<p id="ruth-2-3"><span class="verse-num">2:3</span> <span class="verse-body">nolite multiplicare loqui sublimia gloriantes recedant vetera de ore vestro quoniam Deus scientiarum Dominus est et ipsi praeparantur cogitationes</span></p>
<p id="ruth-2-4"><span class="verse-num">2:4</span> <span class="verse-body">arcus fortium superatus est et infirmi accincti sunt robore</span></p>
<p id="ruth-2-5"><span class="verse-num">2:5</span> <span class="verse-body">saturati prius pro pane se locaverunt et famelici saturati sunt donec sterilis peperit plurimos et quae multos habebat filios infirmata est</span></p>
<p id="ruth-2-6"><span class="verse-num">2:6</span> <span class="verse-body">Dominus mortificat et vivificat deducit ad infernum et reducit</span></p>
<p id="ruth-2-7"><span class="verse-num">2:7</span> <span class="verse-body">Dominus pauperem facit et ditat humiliat et sublevat</span></p>
<p id="ruth-2-8"><span class="verse-num">2:8</span> <span class="verse-body">suscitat de pulvere egenum et de stercore elevat pauperem ut sedeat cum principibus et solium gloriae teneat Domini enim sunt cardines terrae et posuit super eos orbem</span></p>
<p id="ruth-2-9"><span class="verse-num">2:9</span> <span class="verse-body">pedes sanctorum suorum servabit et impii in tenebris conticescent quia non in fortitudine roborabitur vir</span></p>
<p id="ruth-2-10"><span class="verse-num">2:10</span> <span class="verse-body">Dominum formidabunt adversarii eius super ipsos in caelis tonabit Dominus iudicabit fines terrae et dabit imperium regi suo et sublimabit cornu christi sui</span></p>
<p id="ruth-2-11"><span class="verse-num">2:11</span> <span class="verse-body">et abiit Helcana Ramatha in domum suam puer autem erat minister in conspectu Domini ante faciem Heli sacerdotis</span></p>
<p id="ruth-2-12"><span class="verse-num">2:12</span> <span class="verse-body">porro filii Heli filii Belial nescientes Dominum</span></p>
<p id="ruth-2-13"><span class="verse-num">2:13</span> <span class="verse-body">neque officium sacerdotum ad populum sed quicumque immolasset victimam veniebat puer sacerdotis dum coquerentur carnes et habebat fuscinulam tridentem in manu sua</span></p>
<p id="ruth-2-14"><span class="verse-num">2:14</span> <span class="verse-body">et mittebat eam in lebetem vel in caldariam aut in ollam sive in caccabum et omne quod levabat fuscinula tollebat sacerdos sibi sic faciebant universo Israheli venientium in Silo</span></p>
<p id="ruth-2-15"><span class="verse-num">2:15</span> <span class="verse-body">etiam antequam adolerent adipem veniebat puer sacerdotis et dicebat immolanti da mihi carnem ut coquam sacerdoti non enim accipiam a te carnem coctam sed crudam</span></p>
<p id="ruth-2-16"><span class="verse-num">2:16</span> <span class="verse-body">dicebatque illi immolans incendatur primum iuxta morem hodie adeps et tolle tibi quantumcumque desiderat anima tua qui respondens aiebat ei nequaquam nunc enim dabis alioquin tollam vi</span></p>
<p id="ruth-2-17"><span class="verse-num">2:17</span> <span class="verse-body">erat ergo peccatum puerorum grande nimis coram Domino quia detrahebant homines sacrificio Domini</span></p>
<p id="ruth-2-18"><span class="verse-num">2:18</span> <span class="verse-body">Samuhel autem ministrabat ante faciem Domini puer accinctus ephod lineo</span></p>
<p id="ruth-2-19"><span class="verse-num">2:19</span> <span class="verse-body">et tunicam parvam faciebat ei mater sua quam adferebat statutis diebus ascendens cum viro suo ut immolaret hostiam sollemnem</span></p>
<p id="ruth-2-20"><span class="verse-num">2:20</span> <span class="verse-body">et benedixit Heli Helcanae et uxori eius dixitque reddat Dominus tibi semen de muliere hac pro fenore quod commodasti Domino et abierunt in locum suum</span></p>
<p id="ruth-2-21"><span class="verse-num">2:21</span> <span class="verse-body">visitavit ergo Dominus Annam et concepit et peperit tres filios et duas filias et magnificatus est puer Samuhel apud Dominum</span></p>
<p id="ruth-2-22"><span class="verse-num">2:22</span> <span class="verse-body">Heli autem erat senex valde et audivit omnia quae faciebant filii sui universo Israheli et quomodo dormiebant cum mulieribus quae observabant ad ostium tabernaculi</span></p>
<p id="ruth-2-23"><span class="verse-num">2:23</span> <span class="verse-body">et dixit eis quare facitis res huiuscemodi quas ego audio res pessimas ab omni populo</span></p>
<p id="ruth-2-24"><span class="verse-num">2:24</span> <span class="verse-body">nolite filii mi non enim est bona fama quam ego audio ut transgredi faciatis populum Domini</span></p>
<p id="ruth-2-25"><span class="verse-num">2:25</span> <span class="verse-body">si peccaverit vir in virum placari ei potest Deus si autem in Domino peccaverit vir quis orabit pro eo et non audierunt vocem patris sui quia voluit Dominus occidere eos</span></p>
<p id="ruth-2-26"><span class="verse-num">2:26</span> <span class="verse-body">puer autem Samuhel proficiebat atque crescebat et placebat tam Deo quam hominibus</span></p>
<p id="ruth-2-27"><span class="verse-num">2:27</span> <span class="verse-body">venit autem vir Dei ad Heli et ait ad eum haec dicit Dominus numquid non aperte revelatus sum domui patris tui cum essent in Aegypto in domo Pharaonis</span></p>
<p id="ruth-2-28"><span class="verse-num">2:28</span> <span class="verse-body">et elegi eum ex omnibus tribubus Israhel mihi in sacerdotem ut ascenderet altare meum et adoleret mihi incensum et portaret ephod coram me et dedi domui patris tui omnia de sacrificiis filiorum Israhel</span></p>
<p id="ruth-2-29"><span class="verse-num">2:29</span> <span class="verse-body">quare calce abicitis victimam meam et munera mea quae praecepi ut offerrentur in templo et magis honorasti filios tuos quam me ut comederetis primitias omnis sacrificii Israhel populi mei</span></p>
<p id="ruth-2-30"><span class="verse-num">2:30</span> <span class="verse-body">propterea ait Dominus Deus Israhel loquens locutus sum ut domus tua et domus patris tui ministraret in conspectu meo usque in sempiternum nunc autem dicit Dominus absit hoc a me sed quicumque glorificaverit me glorificabo eum qui autem contemnunt me erunt ignobiles</span></p>
<p id="ruth-2-31"><span class="verse-num">2:31</span> <span class="verse-body">ecce dies veniunt et praecidam brachium tuum et brachium domus patris tui ut non sit senex in domo tua</span></p>
<p id="ruth-2-32"><span class="verse-num">2:32</span> <span class="verse-body">et videbis aemulum tuum in templo in universis prosperis Israhel et non erit senex in domo tua omnibus diebus</span></p>
<p id="ruth-2-33"><span class="verse-num">2:33</span> <span class="verse-body">verumtamen non auferam penitus virum ex te ab altari meo sed ut deficiant oculi tui et tabescat anima tua et pars magna domus tuae morietur cum ad virilem aetatem venerit</span></p>
<p id="ruth-2-34"><span class="verse-num">2:34</span> <span class="verse-body">hoc autem erit tibi signum quod venturum est duobus filiis tuis Ofni et Finees in die uno morientur ambo</span></p>
<p id="ruth-2-35"><span class="verse-num">2:35</span> <span class="verse-body">et suscitabo mihi sacerdotem fidelem qui iuxta cor meum et animam meam faciat et aedificabo ei domum fidelem et ambulabit coram christo meo cunctis diebus</span></p>
<p id="ruth-2-36"><span class="verse-num">2:36</span> <span class="verse-body">futurum est autem ut quicumque remanserit in domo tua veniat ut oretur pro eo et offerat nummum argenteum et tortam panis dicatque dimitte me obsecro ad unam partem sacerdotalem ut comedam buccellam panis __________________________________________________________________</span></p>
<h2 id="ruth-ch-3">Chapter 3</h2>
<p class="verses"><a href="#ruth-3-1">1</a> <a href="#ruth-3-2">2</a> <a href="#ruth-3-3">3</a> <a href="#ruth-3-4">4</a> <a href="#ruth-3-5">5</a> <a href="#ruth-3-6">6</a> <a href="#ruth-3-7">7</a> <a href="#ruth-3-8">8</a> <a href="#ruth-3-9">9</a> <a href="#ruth-3-10">10</a> <a href="#ruth-3-11">11</a> <a href="#ruth-3-12">12</a> <a href="#ruth-3-13">13</a> <a href="#ruth-3-14">14</a> <a href="#ruth-3-15">15</a> <a href="#ruth-3-16">16</a> <a href="#ruth-3-17">17</a> <a href="#ruth-3-18">18</a> <a href="#ruth-3-19">19</a> <a href="#ruth-3-20">20</a> <a href="#ruth-3-21">21</a></p>
<p id="ruth-3-1"><span class="verse-num">3:1</span> <span class="verse-body">puer autem Samuhel ministrabat Domino coram Heli et sermo Domini erat pretiosus in diebus illis non erat visio manifesta</span></p>
<p id="ruth-3-2"><span class="verse-num">3:2</span> <span class="verse-body">factum est ergo in die quadam Heli iacebat in loco suo et oculi eius caligaverant nec poterat videre</span></p>
<p id="ruth-3-3"><span class="verse-num">3:3</span> <span class="verse-body">lucerna Dei antequam extingueretur Samuhel autem dormiebat in templo Domini ubi erat arca Dei</span></p>
<p id="ruth-3-4"><span class="verse-num">3:4</span> <span class="verse-body">et vocavit Dominus Samuhel qui respondens ait ecce ego</span></p>
<p id="ruth-3-5"><span class="verse-num">3:5</span> <span class="verse-body">et cucurrit ad Heli et dixit ecce ego vocasti enim me qui dixit non vocavi revertere dormi et abiit et dormivit</span></p>
<p id="ruth-3-6"><span class="verse-num">3:6</span> <span class="verse-body">et adiecit Dominus vocare rursum Samuhel consurgensque Samuhel abiit ad Heli et dixit ecce ego quia vocasti me qui respondit non vocavi te fili mi revertere et dormi</span></p>
<p id="ruth-3-7"><span class="verse-num">3:7</span> <span class="verse-body">porro Samuhel necdum sciebat Dominum neque revelatus fuerat ei sermo Domini</span></p>
<p id="ruth-3-8"><span class="verse-num">3:8</span> <span class="verse-body">et adiecit Dominus et vocavit adhuc Samuhel tertio qui consurgens abiit ad Heli</span></p>
<p id="ruth-3-9"><span class="verse-num">3:9</span> <span class="verse-body">et ait ecce ego quia vocasti me intellexit igitur Heli quia Dominus vocaret puerum et ait ad Samuhel vade et dormi et si deinceps vocaverit te dices loquere Domine quia audit servus tuus abiit ergo Samuhel et dormivit in loco suo</span></p>
<p id="ruth-3-10"><span class="verse-num">3:10</span> <span class="verse-body">et venit Dominus et stetit et vocavit sicut vocaverat secundo Samuhel Samuhel et ait Samuhel loquere quia audit servus tuus</span></p>
<p id="ruth-3-11"><span class="verse-num">3:11</span> <span class="verse-body">et dixit Dominus ad Samuhel ecce ego facio verbum in Israhel quod quicumque audierit tinnient ambae aures eius</span></p>
<p id="ruth-3-12"><span class="verse-num">3:12</span> <span class="verse-body">in die illo suscitabo adversum Heli omnia quae locutus sum super domum eius incipiam et conplebo</span></p>
<p id="ruth-3-13"><span class="verse-num">3:13</span> <span class="verse-body">praedixi enim ei quod iudicaturus essem domum eius in aeternum propter iniquitatem eo quod noverat indigne agere filios suos et non corripuit eos</span></p>
<p id="ruth-3-14"><span class="verse-num">3:14</span> <span class="verse-body">idcirco iuravi domui Heli quod non expietur iniquitas domus eius victimis et muneribus usque in aeternum</span></p>
<p id="ruth-3-15"><span class="verse-num">3:15</span> <span class="verse-body">dormivit autem Samuhel usque mane aperuitque ostia domus Domini et Samuhel timebat indicare visionem Heli</span></p>
<p id="ruth-3-16"><span class="verse-num">3:16</span> <span class="verse-body">vocavit ergo Heli Samuhelem et dixit Samuhel fili mi qui respondens ait praesto sum</span></p>
<p id="ruth-3-17"><span class="verse-num">3:17</span> <span class="verse-body">et interrogavit eum quis est sermo quem locutus est ad te oro te ne celaveris me haec faciat tibi Deus et haec addat si absconderis a me sermonem ex omnibus verbis quae dicta sunt tibi</span></p>
<p id="ruth-3-18"><span class="verse-num">3:18</span> <span class="verse-body">indicavit itaque ei Samuhel universos sermones et non abscondit ab eo et ille respondit Dominus est quod bonum est in oculis suis faciat</span></p>
<p id="ruth-3-19"><span class="verse-num">3:19</span> <span class="verse-body">crevit autem Samuhel et Dominus erat cum eo et non cecidit ex omnibus verbis eius in terram</span></p>
<p id="ruth-3-20"><span class="verse-num">3:20</span> <span class="verse-body">et cognovit universus Israhel a Dan usque Bersabee quod fidelis Samuhel propheta esset Domini</span></p>
<p id="ruth-3-21"><span class="verse-num">3:21</span> <span class="verse-body">et addidit Dominus ut appareret in Silo quoniam revelatus fuerat Dominus Samuheli in Silo iuxta verbum Domini et evenit sermo Samuhelis universo Israheli __________________________________________________________________</span></p>
<h2 id="ruth-ch-4">Chapter 4</h2>
<p class="verses"><a href="#ruth-4-1">1</a> <a href="#ruth-4-2">2</a> <a href="#ruth-4-3">3</a> <a href="#ruth-4-4">4</a> <a href="#ruth-4-5">5</a> <a href="#ruth-4-6">6</a> <a href="#ruth-4-7">7</a> <a href="#ruth-4-8">8</a> <a href="#ruth-4-9">9</a> <a href="#ruth-4-10">10</a> <a href="#ruth-4-11">11</a> <a href="#ruth-4-12">12</a> <a href="#ruth-4-13">13</a> <a href="#ruth-4-14">14</a> <a href="#ruth-4-15">15</a> <a href="#ruth-4-16">16</a> <a href="#ruth-4-17">17</a> <a href="#ruth-4-18">18</a> <a href="#ruth-4-19">19</a> <a href="#ruth-4-20">20</a> <a href="#ruth-4-21">21</a> <a href="#ruth-4-22">22</a></p>
<p id="ruth-4-1"><span class="verse-num">4:1</span> <span class="verse-body">egressus est namque Israhel obviam Philisthim in proelium et castrametatus est iuxta lapidem Adiutorii porro Philisthim venerunt in Afec</span></p>
<p id="ruth-4-2"><span class="verse-num">4:2</span> <span class="verse-body">et instruxerunt aciem contra Israhel inito autem certamine terga vertit Israhel Philistheis et caesa sunt in illo certamine passim per agros quasi quattuor milia virorum</span></p>
<p id="ruth-4-3"><span class="verse-num">4:3</span> <span class="verse-body">et reversus est populus ad castra dixeruntque maiores natu de Israhel quare percussit nos Dominus hodie coram Philisthim adferamus ad nos de Silo arcam foederis Domini et veniat in medium nostri ut salvet nos de manu inimicorum nostrorum</span></p>
<p id="ruth-4-4"><span class="verse-num">4:4</span> <span class="verse-body">misit ergo populus in Silo et tulerunt inde arcam foederis Domini exercituum sedentis super cherubin erantque duo filii Heli cum arca foederis Domini Ofni et Finees</span></p>
<p id="ruth-4-5"><span class="verse-num">4:5</span> <span class="verse-body">cumque venisset arca foederis Domini in castra vociferatus est omnis Israhel clamore grandi et personuit terra</span></p>
<p id="ruth-4-6"><span class="verse-num">4:6</span> <span class="verse-body">et audierunt Philisthim vocem clamoris dixeruntque quaenam haec est vox clamoris magni in castris Hebraeorum et cognoverunt quod arca Domini venisset in castra</span></p>
<p id="ruth-4-7"><span class="verse-num">4:7</span> <span class="verse-body">timueruntque Philisthim dicentes venit Deus in castra et ingemuerunt</span></p>
<p id="ruth-4-8"><span class="verse-num">4:8</span> <span class="verse-body">vae nobis non enim fuit tanta exultatio heri et nudius tertius vae nobis quis nos servabit de manu deorum sublimium istorum hii sunt dii qui percusserunt Aegyptum omni plaga in deserto</span></p>
<p id="ruth-4-9"><span class="verse-num">4:9</span> <span class="verse-body">confortamini et estote viri Philisthim ne serviatis Hebraeis sicut illi servierunt vobis confortamini et bellate</span></p>
<p id="ruth-4-10"><span class="verse-num">4:10</span> <span class="verse-body">pugnaverunt ergo Philisthim et caesus est Israhel et fugit unusquisque in tabernaculum suum et facta est plaga magna nimis et ceciderunt de Israhel triginta milia peditum</span></p>
<p id="ruth-4-11"><span class="verse-num">4:11</span> <span class="verse-body">et arca Dei capta est duoque filii Heli mortui sunt Ofni et Finees</span></p>
<p id="ruth-4-12"><span class="verse-num">4:12</span> <span class="verse-body">currens autem vir de Beniamin ex acie venit in Silo in die illo scissa veste et conspersus pulvere caput</span></p>
<p id="ruth-4-13"><span class="verse-num">4:13</span> <span class="verse-body">cumque ille venisset Heli sedebat super sellam contra viam aspectans erat enim cor eius pavens pro arca Domini vir autem ille postquam ingressus est nuntiavit urbi et ululavit omnis civitas</span></p>
<p id="ruth-4-14"><span class="verse-num">4:14</span> <span class="verse-body">et audivit Heli sonitum clamoris dixitque quis est hic sonitus tumultus huius at ille festinavit et venit et adnuntiavit Heli</span></p>
<p id="ruth-4-15"><span class="verse-num">4:15</span> <span class="verse-body">Heli autem erat nonaginta et octo annorum et oculi eius caligaverant et videre non poterat</span></p>
<p id="ruth-4-16"><span class="verse-num">4:16</span> <span class="verse-body">et dixit ad Heli ego sum qui veni de proelio et ego qui de acie fugi hodie cui ille ait quid actum est fili mi</span></p>
<p id="ruth-4-17"><span class="verse-num">4:17</span> <span class="verse-body">respondens autem qui nuntiabat fugit inquit Israhel coram Philisthim et ruina magna facta est in populo insuper et duo filii tui mortui sunt Ofni et Finees et arca Dei capta est</span></p>
<p id="ruth-4-18"><span class="verse-num">4:18</span> <span class="verse-body">cumque ille nominasset arcam Dei cecidit de sella retrorsum iuxta ostium et fractis cervicibus mortuus est senex enim erat vir et grandevus et ipse iudicavit Israhel quadraginta annis</span></p>
<p id="ruth-4-19"><span class="verse-num">4:19</span> <span class="verse-body">nurus autem eius uxor Finees praegnans erat vicinaque partui et audito nuntio quod capta esset arca Dei et mortuus socer suus et vir suus incurvavit se et peperit inruerant enim in eam dolores subiti</span></p>
<p id="ruth-4-20"><span class="verse-num">4:20</span> <span class="verse-body">in ipso autem momento mortis eius dixerunt ei quae stabant circa eam ne timeas quia filium peperisti quae non respondit eis neque animadvertit</span></p>
<p id="ruth-4-21"><span class="verse-num">4:21</span> <span class="verse-body">et vocavit puerum Hicabod dicens translata est gloria de Israhel quia capta est arca Dei et pro socero suo et pro viro suo</span></p>
<p id="ruth-4-22"><span class="verse-num">4:22</span> <span class="verse-body">et ait translata est gloria ab Israhel eo quod capta esset arca Dei __________________________________________________________________</span></p>
<h2 id="ruth-ch-5">Chapter 5</h2>
<p class="verses"><a href="#ruth-5-1">1</a> <a href="#ruth-5-2">2</a> <a href="#ruth-5-3">3</a> <a href="#ruth-5-4">4</a> <a href="#ruth-5-5">5</a> <a href="#ruth-5-6">6</a> <a href="#ruth-5-7">7</a> <a href="#ruth-5-8">8</a> <a href="#ruth-5-9">9</a> <a href="#ruth-5-10">10</a> <a href="#ruth-5-11">11</a> <a href="#ruth-5-12">12</a></p>
<p id="ruth-5-1"><span class="verse-num">5:1</span> <span class="verse-body">Philisthim autem tulerunt arcam Dei et asportaverunt eam a lapide Adiutorii in Azotum</span></p>
<p id="ruth-5-2"><span class="verse-num">5:2</span> <span class="verse-body">tulerunt Philisthim arcam Dei et intulerunt eam in templum Dagon et statuerunt eam iuxta Dagon</span></p>
<p id="ruth-5-3"><span class="verse-num">5:3</span> <span class="verse-body">cumque surrexissent diluculo Azotii altera die ecce Dagon iacebat pronus in terram ante arcam Domini et tulerunt Dagon et restituerunt eum in loco suo</span></p>
<p id="ruth-5-4"><span class="verse-num">5:4</span> <span class="verse-body">rursumque mane die alio consurgentes invenerunt Dagon iacentem super faciem suam in terram coram arca Domini caput autem Dagon et duae palmae manuum eius abscisae erant super limen</span></p>
<p id="ruth-5-5"><span class="verse-num">5:5</span> <span class="verse-body">porro Dagon truncus solus remanserat in loco suo propter hanc causam non calcant sacerdotes Dagon et omnes qui ingrediuntur templum eius super limen Dagon in Azoto usque in hodiernum diem</span></p>
<p id="ruth-5-6"><span class="verse-num">5:6</span> <span class="verse-body">adgravata autem est manus Domini super Azotios et demolitus est eos et percussit in secretiori parte natium Azotum et fines eius</span></p>
<p id="ruth-5-7"><span class="verse-num">5:7</span> <span class="verse-body">videntes autem viri azotii huiuscemodi plagam dixerunt non maneat arca Dei Israhel apud nos quoniam dura est manus eius super nos et super Dagon deum nostrum</span></p>
<p id="ruth-5-8"><span class="verse-num">5:8</span> <span class="verse-body">et mittentes congregaverunt omnes satrapas Philisthinorum ad se et dixerunt quid faciemus de arca Dei Israhel responderuntque Getthei circumducatur arca Dei Israhel et circumduxerunt arcam Dei Israhel</span></p>
<p id="ruth-5-9"><span class="verse-num">5:9</span> <span class="verse-body">illis autem circumducentibus eam fiebat manus Dei per singulas civitates interfectionis magnae nimis et percutiebat viros uniuscuiusque urbis a parvo usque ad maiorem et conputrescebant prominentes extales eorum</span></p>
<p id="ruth-5-10"><span class="verse-num">5:10</span> <span class="verse-body">miserunt ergo arcam Dei in Accaron cumque venisset arca Dei in Accaron exclamaverunt Accaronitae dicentes adduxerunt ad nos arcam Dei Israhel ut interficiat nos et populum nostrum</span></p>
<p id="ruth-5-11"><span class="verse-num">5:11</span> <span class="verse-body">miserunt itaque et congregaverunt omnes satrapas Philisthinorum qui dixerunt dimittite arcam Dei Israhel et revertatur in locum suum et non interficiat nos cum populo nostro</span></p>
<p id="ruth-5-12"><span class="verse-num">5:12</span> <span class="verse-body">fiebat enim pavor mortis in singulis urbibus et gravissima valde manus Dei viri quoque qui mortui non fuerant percutiebantur in secretiori parte natium et ascendebat ululatus uniuscuiusque civitatis in caelum __________________________________________________________________</span></p>
<h2 id="ruth-ch-6">Chapter 6</h2>
<p class="verses"><a href="#ruth-6-1">1</a> <a href="#ruth-6-2">2</a> <a href="#ruth-6-3">3</a> <a href="#ruth-6-4">4</a> <a href="#ruth-6-5">5</a> <a href="#ruth-6-6">6</a> <a href="#ruth-6-7">7</a> <a href="#ruth-6-8">8</a> <a href="#ruth-6-9">9</a> <a href="#ruth-6-10">10</a> <a href="#ruth-6-11">11</a> <a href="#ruth-6-12">12</a> <a href="#ruth-6-13">13</a> <a href="#ruth-6-14">14</a> <a href="#ruth-6-15">15</a> <a href="#ruth-6-16">16</a> <a href="#ruth-6-17">17</a> <a href="#ruth-6-18">18</a> <a href="#ruth-6-19">19</a> <a href="#ruth-6-20">20</a> <a href="#ruth-6-21">21</a></p>
<p id="ruth-6-1"><span class="verse-num">6:1</span> <span class="verse-body">fuit ergo arca Domini in regione Philisthinorum septem mensibus</span></p>
<p id="ruth-6-2"><span class="verse-num">6:2</span> <span class="verse-body">et vocaverunt Philisthim sacerdotes et divinos dicentes quid faciemus de arca Dei indicate nobis quomodo remittemus eam in locum suum qui dixerunt</span></p>
<p id="ruth-6-3"><span class="verse-num">6:3</span> <span class="verse-body">si remittitis arcam Dei Israhel nolite dimittere eam vacuam sed quod debetis reddite ei pro peccato et tunc curabimini et scietis quare non recedat manus eius a vobis</span></p>
<p id="ruth-6-4"><span class="verse-num">6:4</span> <span class="verse-body">qui dixerunt quid est quod pro delicto reddere debeamus ei responderuntque illi</span></p>
<p id="ruth-6-5"><span class="verse-num">6:5</span> <span class="verse-body">iuxta numerum provinciarum Philisthim quinque anos aureos facietis et quinque mures aureos quia plaga una fuit omnibus vobis et satrapis vestris facietisque similitudines anorum vestrorum et similitudines murium qui demoliti sunt terram et dabitis Deo Israhel gloriam si forte relevet manum suam a vobis et a diis vestris et a terra vestra</span></p>
<p id="ruth-6-6"><span class="verse-num">6:6</span> <span class="verse-body">quare gravatis corda vestra sicut adgravavit Aegyptus et Pharao cor suum nonne postquam percussus est tunc dimisit eos et abierunt</span></p>
<p id="ruth-6-7"><span class="verse-num">6:7</span> <span class="verse-body">nunc ergo arripite et facite plaustrum novum unum et duas vaccas fetas quibus non est inpositum iugum iungite in plaustro et recludite vitulos earum domi</span></p>
<p id="ruth-6-8"><span class="verse-num">6:8</span> <span class="verse-body">tolletisque arcam Domini et ponetis in plaustro et vasa aurea quae exsolvistis ei pro delicto ponetis in capsella ad latus eius et dimittite eam ut vadat</span></p>
<p id="ruth-6-9"><span class="verse-num">6:9</span> <span class="verse-body">et aspicietis et si quidem per viam finium suorum ascenderit contra Bethsames ipse fecit nobis malum hoc grande sin autem minime sciemus quia nequaquam manus eius tetigit nos sed casu accidit</span></p>
<p id="ruth-6-10"><span class="verse-num">6:10</span> <span class="verse-body">fecerunt ergo illi hoc modo et tollentes duas vaccas quae lactabant vitulos iunxerunt ad plaustrum vitulosque earum concluserunt domi</span></p>
<p id="ruth-6-11"><span class="verse-num">6:11</span> <span class="verse-body">et posuerunt arcam Dei super plaustrum et capsellam quae habebat mures aureos et similitudinem anorum</span></p>
<p id="ruth-6-12"><span class="verse-num">6:12</span> <span class="verse-body">ibant autem in directum vaccae per viam quae ducit Bethsames et itinere uno gradiebantur pergentes et mugientes et non declinabant neque ad dextram neque ad sinistram sed et satrapae Philisthinorum sequebantur usque ad terminos Bethsames</span></p>
<p id="ruth-6-13"><span class="verse-num">6:13</span> <span class="verse-body">porro Bethsamitae metebant triticum in valle et elevantes oculos viderunt arcam et gavisi sunt cum vidissent</span></p>
<p id="ruth-6-14"><span class="verse-num">6:14</span> <span class="verse-body">et plaustrum venit in agrum Iosue Bethsamitae et stetit ibi erat autem ibi lapis magnus et conciderunt ligna plaustri vaccasque inposuerunt super ea holocaustum Domino</span></p>
<p id="ruth-6-15"><span class="verse-num">6:15</span> <span class="verse-body">Levitae autem deposuerunt arcam Dei et capsellam quae erat iuxta eam in qua erant vasa aurea et posuerunt super lapidem grandem viri autem bethsamitae obtulerunt holocausta et immolaverunt victimas in die illa Domino</span></p>
<p id="ruth-6-16"><span class="verse-num">6:16</span> <span class="verse-body">et quinque satrapae Philisthinorum viderunt et reversi sunt in Accaron in die illa</span></p>
<p id="ruth-6-17"><span class="verse-num">6:17</span> <span class="verse-body">hii sunt autem ani aurei quos reddiderunt Philisthim pro delicto Domino Azotus unum Gaza unum Ascalon unum Geth unum Accaron unum</span></p>
<p id="ruth-6-18"><span class="verse-num">6:18</span> <span class="verse-body">et mures aureos secundum numerum urbium Philisthim quinque provinciarum ab urbe murata usque ad villam quae erat absque muro et usque ad Abel magnum super quem posuerunt arcam Domini quae erat usque in illa die in agro Iosue Bethsamitis</span></p>
<p id="ruth-6-19"><span class="verse-num">6:19</span> <span class="verse-body">percussit autem de viris bethsamitibus eo quod vidissent arcam Domini et percussit de populo septuaginta viros et quinquaginta milia plebis luxitque populus quod percussisset Dominus plebem plaga magna</span></p>
<p id="ruth-6-20"><span class="verse-num">6:20</span> <span class="verse-body">et dixerunt viri bethsamitae quis poterit stare in conspectu Domini Dei sancti huius et ad quem ascendet a nobis</span></p>
<p id="ruth-6-21"><span class="verse-num">6:21</span> <span class="verse-body">miseruntque nuntios ad habitatores Cariathiarim dicentes reduxerunt Philisthim arcam Domini descendite et ducite eam ad vos __________________________________________________________________</span></p>
<h2 id="ruth-ch-7">Chapter 7</h2>
<p class="verses"><a href="#ruth-7-1">1</a> <a href="#ruth-7-2">2</a> <a href="#ruth-7-3">3</a> <a href="#ruth-7-4">4</a> <a href="#ruth-7-5">5</a> <a href="#ruth-7-6">6</a> <a href="#ruth-7-7">7</a> <a href="#ruth-7-8">8</a> <a href="#ruth-7-9">9</a> <a href="#ruth-7-10">10</a> <a href="#ruth-7-11">11</a> <a href="#ruth-7-12">12</a> <a href="#ruth-7-13">13</a> <a href="#ruth-7-14">14</a> <a href="#ruth-7-15">15</a> <a href="#ruth-7-16">16</a> <a href="#ruth-7-17">17</a></p>
<p id="ruth-7-1"><span class="verse-num">7:1</span> <span class="verse-body">venerunt ergo viri Cariathiarim et duxerunt arcam Domini et intulerunt eam in domum Abinadab in Gabaa Eleazarum autem filium eius sanctificaverunt ut custodiret arcam Domini</span></p>
<p id="ruth-7-2"><span class="verse-num">7:2</span> <span class="verse-body">et factum est ex qua die mansit arca in Cariathiarim multiplicati sunt dies erat quippe iam annus vicesimus et requievit omnis domus Israhel post Dominum</span></p>
<p id="ruth-7-3"><span class="verse-num">7:3</span> <span class="verse-body">ait autem Samuhel ad universam domum Israhel dicens si in toto corde vestro revertimini ad Dominum auferte deos alienos de medio vestrum et Astharoth et praeparate corda vestra Domino et servite ei soli et eruet vos de manu Philisthim</span></p>
<p id="ruth-7-4"><span class="verse-num">7:4</span> <span class="verse-body">abstulerunt ergo filii Israhel Baalim et Astharoth et servierunt Domino soli</span></p>
<p id="ruth-7-5"><span class="verse-num">7:5</span> <span class="verse-body">dixit autem Samuhel congregate universum Israhel in Masphat ut orem pro vobis Dominum</span></p>
<p id="ruth-7-6"><span class="verse-num">7:6</span> <span class="verse-body">et convenerunt in Masphat hauseruntque aquam et effuderunt in conspectu Domini et ieiunaverunt in die illa et dixerunt ibi peccavimus Domino iudicavitque Samuhel filios Israhel in Masphat</span></p>
<p id="ruth-7-7"><span class="verse-num">7:7</span> <span class="verse-body">et audierunt Philisthim quod congregati essent filii Israhel in Masphat et ascenderunt satrapae Philisthinorum ad Israhel quod cum audissent filii Israhel timuerunt a facie Philisthinorum</span></p>
<p id="ruth-7-8"><span class="verse-num">7:8</span> <span class="verse-body">dixeruntque ad Samuhel ne cesses pro nobis clamare ad Dominum Deum nostrum ut salvet nos de manu Philisthinorum</span></p>
<p id="ruth-7-9"><span class="verse-num">7:9</span> <span class="verse-body">tulit autem Samuhel agnum lactantem unum et obtulit illum holocaustum integrum Domino et clamavit Samuhel ad Dominum pro Israhel et exaudivit eum Dominus</span></p>
<p id="ruth-7-10"><span class="verse-num">7:10</span> <span class="verse-body">factum est ergo cum Samuhel offerret holocaustum Philistheos inire proelium contra Israhel intonuit autem Dominus fragore magno in die illa super Philisthim et exterruit eos et caesi sunt a filiis Israhel</span></p>
<p id="ruth-7-11"><span class="verse-num">7:11</span> <span class="verse-body">egressique viri Israhel de Masphat persecuti sunt Philistheos et percusserunt eos usque ad locum qui erat subter Bethchar</span></p>
<p id="ruth-7-12"><span class="verse-num">7:12</span> <span class="verse-body">tulit autem Samuhel lapidem unum et posuit eum inter Masphat et inter Sen et vocavit nomen eius lapis Adiutorii dixitque hucusque auxiliatus est nobis Dominus</span></p>
<p id="ruth-7-13"><span class="verse-num">7:13</span> <span class="verse-body">et humiliati sunt Philisthim nec adposuerunt ultra ut venirent in terminos Israhel facta est itaque manus Domini super Philistheos cunctis diebus Samuhel</span></p>
<p id="ruth-7-14"><span class="verse-num">7:14</span> <span class="verse-body">et redditae sunt urbes quas tulerant Philisthim ab Israhel Israheli ab Accaron usque Geth et terminos suos liberavit Israhel de manu Philisthinorum eratque pax inter Israhel et Amorreum</span></p>
<p id="ruth-7-15"><span class="verse-num">7:15</span> <span class="verse-body">iudicabat quoque Samuhel Israhel cunctis diebus vitae suae</span></p>
<p id="ruth-7-16"><span class="verse-num">7:16</span> <span class="verse-body">et ibat per singulos annos circumiens Bethel et Galgal et Masphat et iudicabat Israhelem in supradictis locis</span></p>
<p id="ruth-7-17"><span class="verse-num">7:17</span> <span class="verse-body">revertebaturque in Ramatha ibi enim erat domus eius et ibi iudicabat Israhelem aedificavit etiam ibi altare Domino __________________________________________________________________</span></p>
<h2 id="ruth-ch-8">Chapter 8</h2>
<p class="verses"><a href="#ruth-8-1">1</a> <a href="#ruth-8-2">2</a> <a href="#ruth-8-3">3</a> <a href="#ruth-8-4">4</a> <a href="#ruth-8-5">5</a> <a href="#ruth-8-6">6</a> <a href="#ruth-8-7">7</a> <a href="#ruth-8-8">8</a> <a href="#ruth-8-9">9</a> <a href="#ruth-8-10">10</a> <a href="#ruth-8-11">11</a> <a href="#ruth-8-12">12</a> <a href="#ruth-8-13">13</a> <a href="#ruth-8-14">14</a> <a href="#ruth-8-15">15</a> <a href="#ruth-8-16">16</a> <a href="#ruth-8-17">17</a> <a href="#ruth-8-18">18</a> <a href="#ruth-8-19">19</a> <a href="#ruth-8-20">20</a> <a href="#ruth-8-21">21</a> <a href="#ruth-8-22">22</a></p>
<p id="ruth-8-1"><span class="verse-num">8:1</span> <span class="verse-body">factum est autem cum senuisset Samuhel posuit filios suos iudices Israhel</span></p>
<p id="ruth-8-2"><span class="verse-num">8:2</span> <span class="verse-body">fuitque nomen filii eius primogeniti Iohel et nomen secundi Abia iudicum in Bersabee</span></p>
<p id="ruth-8-3"><span class="verse-num">8:3</span> <span class="verse-body">et non ambulaverunt filii illius in viis eius sed declinaverunt post avaritiam acceperuntque munera et perverterunt iudicium</span></p>
<p id="ruth-8-4"><span class="verse-num">8:4</span> <span class="verse-body">congregati ergo universi maiores natu Israhel venerunt ad Samuhel in Ramatha</span></p>
<p id="ruth-8-5"><span class="verse-num">8:5</span> <span class="verse-body">dixeruntque ei ecce tu senuisti et filii tui non ambulant in viis tuis constitue nobis regem ut iudicet nos sicut universae habent nationes</span></p>
<p id="ruth-8-6"><span class="verse-num">8:6</span> <span class="verse-body">displicuitque sermo in oculis Samuhelis eo quod dixissent da nobis regem ut iudicet nos et oravit Samuhel Dominum</span></p>
<p id="ruth-8-7"><span class="verse-num">8:7</span> <span class="verse-body">dixit autem Dominus ad Samuhel audi vocem populi in omnibus quae loquuntur tibi non enim te abiecerunt sed me ne regnem super eos</span></p>
<p id="ruth-8-8"><span class="verse-num">8:8</span> <span class="verse-body">iuxta omnia opera sua quae fecerunt a die qua eduxi eos de Aegypto usque ad diem hanc sicut dereliquerunt me et servierunt diis alienis sic faciunt etiam tibi</span></p>
<p id="ruth-8-9"><span class="verse-num">8:9</span> <span class="verse-body">nunc ergo audi vocem eorum verumtamen contestare eos et praedic eis ius regis qui regnaturus est super eos</span></p>
<p id="ruth-8-10"><span class="verse-num">8:10</span> <span class="verse-body">dixit itaque Samuhel omnia verba Domini ad populum qui petierat a se regem</span></p>
<p id="ruth-8-11"><span class="verse-num">8:11</span> <span class="verse-body">et ait hoc erit ius regis qui imperaturus est vobis filios vestros tollet et ponet in curribus suis facietque sibi equites et praecursores quadrigarum suarum</span></p>
<p id="ruth-8-12"><span class="verse-num">8:12</span> <span class="verse-body">et constituet sibi tribunos et centuriones et aratores agrorum suorum et messores segetum et fabros armorum et curruum suorum</span></p>
<p id="ruth-8-13"><span class="verse-num">8:13</span> <span class="verse-body">filias quoque vestras faciet sibi unguentarias et focarias et panificas</span></p>
<p id="ruth-8-14"><span class="verse-num">8:14</span> <span class="verse-body">agros quoque vestros et vineas et oliveta optima tollet et dabit servis suis</span></p>
<p id="ruth-8-15"><span class="verse-num">8:15</span> <span class="verse-body">sed et segetes vestras et vinearum reditus addecimabit ut det eunuchis et famulis suis</span></p>
<p id="ruth-8-16"><span class="verse-num">8:16</span> <span class="verse-body">servos etiam vestros et ancillas et iuvenes optimos et asinos auferet et ponet in opere suo</span></p>
<p id="ruth-8-17"><span class="verse-num">8:17</span> <span class="verse-body">greges vestros addecimabit vosque eritis ei servi</span></p>
<p id="ruth-8-18"><span class="verse-num">8:18</span> <span class="verse-body">et clamabitis in die illa a facie regis vestri quem elegistis vobis et non exaudiet vos Dominus in die illa</span></p>
<p id="ruth-8-19"><span class="verse-num">8:19</span> <span class="verse-body">noluit autem populus audire vocem Samuhel sed dixerunt nequaquam rex enim erit super nos</span></p>
<p id="ruth-8-20"><span class="verse-num">8:20</span> <span class="verse-body">et erimus nos quoque sicut omnes gentes et iudicabit nos rex noster et egredietur ante nos et pugnabit bella nostra pro nobis</span></p>
<p id="ruth-8-21"><span class="verse-num">8:21</span> <span class="verse-body">et audivit Samuhel omnia verba populi et locutus est ea in auribus Domini</span></p>
<p id="ruth-8-22"><span class="verse-num">8:22</span> <span class="verse-body">dixit autem Dominus ad Samuhel audi vocem eorum et constitue super eos regem et ait Samuhel ad viros Israhel vadat unusquisque in civitatem suam __________________________________________________________________</span></p>
<h2 id="ruth-ch-9">Chapter 9</h2>
<p class="verses"><a href="#ruth-9-1">1</a> <a href="#ruth-9-2">2</a> <a href="#ruth-9-3">3</a> <a href="#ruth-9-4">4</a> <a href="#ruth-9-5">5</a> <a href="#ruth-9-6">6</a> <a href="#ruth-9-7">7</a> <a href="#ruth-9-8">8</a> <a href="#ruth-9-9">9</a> <a href="#ruth-9-10">10</a> <a href="#ruth-9-11">11</a> <a href="#ruth-9-12">12</a> <a href="#ruth-9-13">13</a> <a href="#ruth-9-14">14</a> <a href="#ruth-9-15">15</a> <a href="#ruth-9-16">16</a> <a href="#ruth-9-17">17</a> <a href="#ruth-9-18">18</a> <a href="#ruth-9-19">19</a> <a href="#ruth-9-20">20</a> <a href="#ruth-9-21">21</a> <a href="#ruth-9-22">22</a> <a href="#ruth-9-23">23</a> <a href="#ruth-9-24">24</a> <a href="#ruth-9-25">25</a> <a href="#ruth-9-26">26</a> <a href="#ruth-9-27">27</a></p>
<p id="ruth-9-1"><span class="verse-num">9:1</span> <span class="verse-body">et erat vir de Beniamin nomine Cis filius Abihel filii Seror filii Bechoreth filii Afia filii viri Iemini fortis robore</span></p>
<p id="ruth-9-2"><span class="verse-num">9:2</span> <span class="verse-body">et erat ei filius vocabulo Saul electus et bonus et non erat vir de filiis Israhel melior illo ab umero et sursum eminebat super omnem populum</span></p>
<p id="ruth-9-3"><span class="verse-num">9:3</span> <span class="verse-body">perierant autem asinae Cis patris Saul et dixit Cis ad Saul filium suum tolle tecum unum de pueris et consurgens vade et quaere asinas qui cum transissent per montem Ephraim</span></p>
<p id="ruth-9-4"><span class="verse-num">9:4</span> <span class="verse-body">et per terram Salisa et non invenissent transierunt etiam per terram Salim et non erant sed et per terram Iemini et minime reppererunt</span></p>
<p id="ruth-9-5"><span class="verse-num">9:5</span> <span class="verse-body">cum autem venissent in terram Suph dixit Saul ad puerum suum qui erat cum eo veni et revertamur ne forte dimiserit pater meus asinas et sollicitus sit pro nobis</span></p>
<p id="ruth-9-6"><span class="verse-num">9:6</span> <span class="verse-body">qui ait ei ecce est vir Dei in civitate hac vir nobilis omne quod loquitur absque ambiguitate venit nunc ergo eamus illuc si forte indicet nobis de via nostra propter quam venimus</span></p>
<p id="ruth-9-7"><span class="verse-num">9:7</span> <span class="verse-body">dixitque Saul ad puerum suum ecce ibimus quid feremus ad virum panis defecit in sitarciis nostris et sportulam non habemus ut demus homini Dei nec quicquam aliud</span></p>
<p id="ruth-9-8"><span class="verse-num">9:8</span> <span class="verse-body">rursum puer respondit Sauli et ait ecce inventa est in manu mea quarta pars stateris argenti demus homini Dei ut indicet nobis viam nostram</span></p>
<p id="ruth-9-9"><span class="verse-num">9:9</span> <span class="verse-body">olim in Israhel sic loquebatur unusquisque vadens consulere Deum venite et eamus ad videntem qui enim propheta dicitur hodie vocabatur olim videns</span></p>
<p id="ruth-9-10"><span class="verse-num">9:10</span> <span class="verse-body">et dixit Saul ad puerum suum optimus sermo tuus veni eamus et ierunt in civitatem in qua erat vir Dei</span></p>
<p id="ruth-9-11"><span class="verse-num">9:11</span> <span class="verse-body">cumque ascenderent clivum civitatis invenerunt puellas egredientes ad hauriendam aquam et dixerunt eis num hic est videns</span></p>
<p id="ruth-9-12"><span class="verse-num">9:12</span> <span class="verse-body">quae respondentes dixerunt illis hic est ecce ante te festina nunc hodie enim venit in civitate quia sacrificium est hodie populo in excelso</span></p>
<p id="ruth-9-13"><span class="verse-num">9:13</span> <span class="verse-body">ingredientes urbem statim invenietis eum antequam ascendat excelsum ad vescendum neque enim comesurus est populus donec ille veniat quia ipse benedicit hostiae et deinceps comedunt qui vocati sunt nunc ergo conscendite quia hodie repperietis eum</span></p>
<p id="ruth-9-14"><span class="verse-num">9:14</span> <span class="verse-body">et ascenderunt in civitatem cumque illi ambularent in medio urbis apparuit Samuhel egrediens obviam eis ut ascenderet in excelsum</span></p>
<p id="ruth-9-15"><span class="verse-num">9:15</span> <span class="verse-body">Dominus autem revelaverat auriculam Samuhel ante unam diem quam veniret Saul dicens</span></p>
<p id="ruth-9-16"><span class="verse-num">9:16</span> <span class="verse-body">hac ipsa quae nunc est hora cras mittam ad te virum de terra Beniamin et ungues eum ducem super populum meum Israhel et salvabit populum meum de manu Philisthinorum quia respexi populum meum venit enim clamor eorum ad me</span></p>
<p id="ruth-9-17"><span class="verse-num">9:17</span> <span class="verse-body">cumque aspexisset Samuhel Saulem Dominus ait ei ecce vir quem dixeram tibi iste dominabitur populo meo</span></p>
<p id="ruth-9-18"><span class="verse-num">9:18</span> <span class="verse-body">accessit autem Saul ad Samuhelem in medio portae et ait indica oro mihi ubi est domus videntis</span></p>
<p id="ruth-9-19"><span class="verse-num">9:19</span> <span class="verse-body">et respondit Samuhel Sauli dicens ego sum videns ascende ante me in excelsum ut comedatis mecum hodie et dimittam te mane et omnia quae sunt in corde tuo indicabo tibi</span></p>
<p id="ruth-9-20"><span class="verse-num">9:20</span> <span class="verse-body">et de asinis quas perdidisti nudius tertius ne sollicitus sis quia inventae sunt et cuius erunt optima quaeque Israhel nonne tibi et omni domui patris tui</span></p>
<p id="ruth-9-21"><span class="verse-num">9:21</span> <span class="verse-body">respondens autem Saul ait numquid non filius Iemini ego sum de minima tribu Israhel et cognatio mea novissima inter omnes familias de tribu Beniamin quare ergo locutus es mihi sermonem istum</span></p>
<p id="ruth-9-22"><span class="verse-num">9:22</span> <span class="verse-body">adsumens itaque Samuhel Saulem et puerum eius introduxit eos in triclinium et dedit eis locum in capite eorum qui fuerant invitati erant enim quasi triginta viri</span></p>
<p id="ruth-9-23"><span class="verse-num">9:23</span> <span class="verse-body">dixitque Samuhel coco da partem quam dedi tibi et praecepi ut reponeres seorsum apud te</span></p>
<p id="ruth-9-24"><span class="verse-num">9:24</span> <span class="verse-body">levavit autem cocus armum et posuit ante Saul dixitque Samuhel ecce quod remansit pone ante te et comede quia de industria servatum est tibi quando populum vocavi et comedit Saul cum Samuhel in die illa</span></p>
<p id="ruth-9-25"><span class="verse-num">9:25</span> <span class="verse-body">et descenderunt de excelso in oppidum et locutus est cum Saul in solario</span></p>
<p id="ruth-9-26"><span class="verse-num">9:26</span> <span class="verse-body">cumque mane surrexissent et iam dilucesceret vocavit Samuhel Saul in solarium dicens surge ut dimittam te et surrexit Saul egressique sunt ambo ipse videlicet et Samuhel</span></p>
<p id="ruth-9-27"><span class="verse-num">9:27</span> <span class="verse-body">cumque descenderent in extrema parte civitatis Samuhel dixit ad Saul dic puero ut antecedat nos et transeat tu autem subsiste paulisper ut indicem tibi verbum Domini __________________________________________________________________</span></p>
<h2 id="ruth-ch-10">Chapter 10</h2>
<p class="verses"><a href="#ruth-10-1">1</a> <a href="#ruth-10-2">2</a> <a href="#ruth-10-3">3</a> <a href="#ruth-10-4">4</a> <a href="#ruth-10-5">5</a> <a href="#ruth-10-6">6</a> <a href="#ruth-10-7">7</a> <a href="#ruth-10-8">8</a> <a href="#ruth-10-9">9</a> <a href="#ruth-10-10">10</a> <a href="#ruth-10-11">11</a> <a href="#ruth-10-12">12</a> <a href="#ruth-10-13">13</a> <a href="#ruth-10-14">14</a> <a href="#ruth-10-15">15</a> <a href="#ruth-10-16">16</a> <a href="#ruth-10-17">17</a> <a href="#ruth-10-18">18</a> <a href="#ruth-10-19">19</a> <a href="#ruth-10-20">20</a> <a href="#ruth-10-21">21</a> <a href="#ruth-10-22">22</a> <a href="#ruth-10-23">23</a> <a href="#ruth-10-24">24</a> <a href="#ruth-10-25">25</a> <a href="#ruth-10-26">26</a> <a href="#ruth-10-27">27</a></p>
<p id="ruth-10-1"><span class="verse-num">10:1</span> <span class="verse-body">tulit autem Samuhel lenticulam olei et effudit super caput eius et deosculatus eum ait ecce unxit te Dominus super hereditatem suam in principem</span></p>
<p id="ruth-10-2"><span class="verse-num">10:2</span> <span class="verse-body">cum abieris hodie a me invenies duos viros iuxta sepulchrum Rachel in finibus Beniamin in meridie dicentque tibi inventae sunt asinae ad quas ieras perquirendas et intermissis pater tuus asinis sollicitus est pro vobis et dicit quid faciam de filio meo</span></p>
<p id="ruth-10-3"><span class="verse-num">10:3</span> <span class="verse-body">cumque abieris inde et ultra transieris et veneris ad quercum Thabor invenient te ibi tres viri ascendentes ad Deum in Bethel unus portans tres hedos et alius tres tortas panis et alius portans lagoenam vini</span></p>
<p id="ruth-10-4"><span class="verse-num">10:4</span> <span class="verse-body">cumque te salutaverint dabunt tibi duos panes et accipies de manu eorum</span></p>
<p id="ruth-10-5"><span class="verse-num">10:5</span> <span class="verse-body">post haec venies in collem Domini ubi est statio Philisthinorum et cum ingressus fueris ibi urbem obviam habebis gregem prophetarum descendentium de excelso et ante eos psalterium et tympanum et tibiam et citharam ipsosque prophetantes</span></p>
<p id="ruth-10-6"><span class="verse-num">10:6</span> <span class="verse-body">et insiliet in te spiritus Domini et prophetabis cum eis et mutaberis in virum alium</span></p>
<p id="ruth-10-7"><span class="verse-num">10:7</span> <span class="verse-body">quando ergo evenerint signa haec omnia tibi fac quaecumque invenerit manus tua quia Dominus tecum est</span></p>
<p id="ruth-10-8"><span class="verse-num">10:8</span> <span class="verse-body">et descendes ante me in Galgala ego quippe descendam ad te ut offeras oblationem et immoles victimas pacificas septem diebus expectabis donec veniam ad te et ostendam tibi quae facias</span></p>
<p id="ruth-10-9"><span class="verse-num">10:9</span> <span class="verse-body">itaque cum avertisset umerum suum ut abiret a Samuhele inmutavit ei Deus cor aliud et venerunt omnia signa haec in die illa</span></p>
<p id="ruth-10-10"><span class="verse-num">10:10</span> <span class="verse-body">veneruntque ad praedictum collem et ecce cuneus prophetarum obvius ei et insilivit super eum spiritus Dei et prophetavit in medio eorum</span></p>
<p id="ruth-10-11"><span class="verse-num">10:11</span> <span class="verse-body">videntes autem omnes qui noverant eum heri et nudius tertius quod esset cum prophetis et prophetaret dixerunt ad invicem quaenam res accidit filio Cis num et Saul in prophetis</span></p>
<p id="ruth-10-12"><span class="verse-num">10:12</span> <span class="verse-body">responditque alius ad alterum dicens et quis pater eorum propterea versum est in proverbium num et Saul inter prophetas</span></p>
<p id="ruth-10-13"><span class="verse-num">10:13</span> <span class="verse-body">cessavit autem prophetare et venit ad excelsum</span></p>
<p id="ruth-10-14"><span class="verse-num">10:14</span> <span class="verse-body">dixitque patruus Saul ad eum et ad puerum eius quo abistis qui responderunt quaerere asinas quas cum non repperissemus venimus ad Samuhelem</span></p>
<p id="ruth-10-15"><span class="verse-num">10:15</span> <span class="verse-body">et dixit ei patruus suus indica mihi quid dixerit tibi Samuhel</span></p>
<p id="ruth-10-16"><span class="verse-num">10:16</span> <span class="verse-body">et ait Saul ad patruum suum indicavit nobis quia inventae essent asinae de sermone autem regni non indicavit ei quem locutus illi fuerat Samuhel</span></p>
<p id="ruth-10-17"><span class="verse-num">10:17</span> <span class="verse-body">et convocavit Samuhel populum ad Dominum in Maspha</span></p>
<p id="ruth-10-18"><span class="verse-num">10:18</span> <span class="verse-body">et ait ad filios Israhel haec dicit Dominus Deus Israhel ego eduxi Israhel de Aegypto et erui vos de manu Aegyptiorum et de manu omnium regum qui adfligebant vos</span></p>
<p id="ruth-10-19"><span class="verse-num">10:19</span> <span class="verse-body">vos autem hodie proiecistis Deum vestrum qui solus salvavit vos de universis malis et tribulationibus vestris et dixistis nequaquam sed regem constitue super nos nunc ergo state coram Domino per tribus vestras et per familias</span></p>
<p id="ruth-10-20"><span class="verse-num">10:20</span> <span class="verse-body">et adplicuit Samuhel omnes tribus Israhel et cecidit sors tribus Beniamin</span></p>
<p id="ruth-10-21"><span class="verse-num">10:21</span> <span class="verse-body">et adplicuit tribum Beniamin et cognationes eius et cecidit cognatio Metri et pervenit usque ad Saul filium Cis quaesierunt ergo eum et non est inventus</span></p>
<p id="ruth-10-22"><span class="verse-num">10:22</span> <span class="verse-body">et consuluerunt post haec Dominum utrumnam venturus esset illuc responditque Dominus ecce absconditus est domi</span></p>
<p id="ruth-10-23"><span class="verse-num">10:23</span> <span class="verse-body">cucurrerunt itaque et tulerunt eum inde stetitque in medio populi et altior fuit universo populo ab umero et sursum</span></p>
<p id="ruth-10-24"><span class="verse-num">10:24</span> <span class="verse-body">et ait Samuhel ad omnem populum certe videtis quem elegit Dominus quoniam non sit similis ei in omni populo et clamavit cunctus populus et ait vivat rex</span></p>
<p id="ruth-10-25"><span class="verse-num">10:25</span> <span class="verse-body">locutus est autem Samuhel ad populum legem regni et scripsit in libro et reposuit coram Domino et dimisit Samuhel omnem populum singulos in domum suam</span></p>
<p id="ruth-10-26"><span class="verse-num">10:26</span> <span class="verse-body">sed et Saul abiit in domum suam in Gabaath et abiit cum eo pars exercitus quorum tetigerat Deus corda</span></p>
<p id="ruth-10-27"><span class="verse-num">10:27</span> <span class="verse-body">filii vero Belial dixerunt num salvare nos poterit iste et despexerunt eum et non adtulerunt ei munera ille vero dissimulabat se audire __________________________________________________________________</span></p>
<h2 id="ruth-ch-11">Chapter 11</h2>
<p class="verses"><a href="#ruth-11-1">1</a> <a href="#ruth-11-2">2</a> <a href="#ruth-11-3">3</a> <a href="#ruth-11-4">4</a> <a href="#ruth-11-5">5</a> <a href="#ruth-11-6">6</a> <a href="#ruth-11-7">7</a> <a href="#ruth-11-8">8</a> <a href="#ruth-11-9">9</a> <a href="#ruth-11-10">10</a> <a href="#ruth-11-11">11</a> <a href="#ruth-11-12">12</a> <a href="#ruth-11-13">13</a> <a href="#ruth-11-14">14</a> <a href="#ruth-11-15">15</a></p>
<p id="ruth-11-1"><span class="verse-num">11:1</span> <span class="verse-body">ascendit autem Naas Ammonites et pugnare coepit adversus Iabesgalaad dixeruntque omnes viri Iabes ad Naas habeto nos foederatos et serviemus tibi</span></p>
<p id="ruth-11-2"><span class="verse-num">11:2</span> <span class="verse-body">et respondit ad eos Naas Ammonites in hoc feriam vobiscum foedus ut eruam omnium vestrum oculos dextros ponamque vos obprobrium in universo Israhel</span></p>
<p id="ruth-11-3"><span class="verse-num">11:3</span> <span class="verse-body">et dixerunt ad eum seniores Iabes concede nobis septem dies ut mittamus nuntios in universos terminos Israhel et si non fuerit qui defendat nos egrediemur ad te</span></p>
<p id="ruth-11-4"><span class="verse-num">11:4</span> <span class="verse-body">venerunt ergo nuntii in Gabaath Saulis et locuti sunt verba audiente populo et levavit omnis populus vocem suam et flevit</span></p>
<p id="ruth-11-5"><span class="verse-num">11:5</span> <span class="verse-body">et ecce Saul veniebat sequens boves de agro et ait quid habet populus quod plorat et narraverunt ei verba virorum Iabes</span></p>
<p id="ruth-11-6"><span class="verse-num">11:6</span> <span class="verse-body">et insilivit spiritus Domini in Saul cum audisset verba haec et iratus est furor eius nimis</span></p>
<p id="ruth-11-7"><span class="verse-num">11:7</span> <span class="verse-body">et adsumens utrumque bovem concidit in frusta misitque in omnes terminos Israhel per manum nuntiorum dicens quicumque non exierit secutusque fuerit Saul et Samuhelem sic fiet bubus eius invasit ergo timor Domini populum et egressi sunt quasi vir unus</span></p>
<p id="ruth-11-8"><span class="verse-num">11:8</span> <span class="verse-body">et recensuit eos in Bezec fueruntque filiorum Israhel trecenta milia virorum autem Iuda triginta milia</span></p>
<p id="ruth-11-9"><span class="verse-num">11:9</span> <span class="verse-body">et dixerunt nuntiis qui venerant sic dicetis viris qui sunt in Iabesgalaad cras erit vobis salus cum incaluerit sol venerunt ergo nuntii et adnuntiaverunt viris Iabes qui laetati sunt</span></p>
<p id="ruth-11-10"><span class="verse-num">11:10</span> <span class="verse-body">et dixerunt mane exibimus ad vos et facietis nobis omne quod placuerit vobis</span></p>
<p id="ruth-11-11"><span class="verse-num">11:11</span> <span class="verse-body">et factum est cum venisset dies crastinus constituit Saul populum in tres partes et ingressus est media castra in vigilia matutina et percussit Ammon usque dum incalesceret dies reliqui autem dispersi sunt ita ut non relinquerentur in eis duo pariter</span></p>
<p id="ruth-11-12"><span class="verse-num">11:12</span> <span class="verse-body">et ait populus ad Samuhel quis est iste qui dixit Saul non regnabit super nos date viros et interficiemus eos</span></p>
<p id="ruth-11-13"><span class="verse-num">11:13</span> <span class="verse-body">et ait Saul non occidetur quisquam in die hac quia hodie fecit Dominus salutem in Israhel</span></p>
<p id="ruth-11-14"><span class="verse-num">11:14</span> <span class="verse-body">dixit autem Samuhel ad populum venite et eamus in Galgala et innovemus ibi regnum</span></p>
<p id="ruth-11-15"><span class="verse-num">11:15</span> <span class="verse-body">et perrexit omnis populus in Galgala et fecerunt ibi regem Saul coram Domino in Galgala et immolaverunt ibi victimas pacificas coram Domino et laetatus est ibi Saul et cuncti viri Israhel nimis __________________________________________________________________</span></p>
<h2 id="ruth-ch-12">Chapter 12</h2>
<p class="verses"><a href="#ruth-12-1">1</a> <a href="#ruth-12-2">2</a> <a href="#ruth-12-3">3</a> <a href="#ruth-12-4">4</a> <a href="#ruth-12-5">5</a> <a href="#ruth-12-6">6</a> <a href="#ruth-12-7">7</a> <a href="#ruth-12-8">8</a> <a href="#ruth-12-9">9</a> <a href="#ruth-12-10">10</a> <a href="#ruth-12-11">11</a> <a href="#ruth-12-12">12</a> <a href="#ruth-12-13">13</a> <a href="#ruth-12-14">14</a> <a href="#ruth-12-15">15</a> <a href="#ruth-12-16">16</a> <a href="#ruth-12-17">17</a> <a href="#ruth-12-18">18</a> <a href="#ruth-12-19">19</a> <a href="#ruth-12-20">20</a> <a href="#ruth-12-21">21</a> <a href="#ruth-12-22">22</a> <a href="#ruth-12-23">23</a> <a href="#ruth-12-24">24</a> <a href="#ruth-12-25">25</a></p>
<p id="ruth-12-1"><span class="verse-num">12:1</span> <span class="verse-body">dixit autem Samuhel ad universum Israhel ecce audivi vocem vestram iuxta omnia quae locuti estis ad me et constitui super vos regem</span></p>
<p id="ruth-12-2"><span class="verse-num">12:2</span> <span class="verse-body">et nunc rex graditur ante vos ego autem senui et incanui porro filii mei vobiscum sunt itaque conversatus coram vobis ab adulescentia mea usque ad diem hanc ecce praesto sum</span></p>
<p id="ruth-12-3"><span class="verse-num">12:3</span> <span class="verse-body">loquimini de me coram Domino et coram christo eius utrum bovem cuiusquam tulerim an asinum si quempiam calumniatus sum si oppressi aliquem si de manu cuiusquam munus accepi et contemnam illud hodie restituamque vobis</span></p>
<p id="ruth-12-4"><span class="verse-num">12:4</span> <span class="verse-body">et dixerunt non es calumniatus nos neque oppressisti neque tulisti de manu alicuius quippiam</span></p>
<p id="ruth-12-5"><span class="verse-num">12:5</span> <span class="verse-body">dixitque ad eos testis Dominus adversus vos et testis christus eius in die hac quia non inveneritis in manu mea quippiam et dixerunt testis</span></p>
<p id="ruth-12-6"><span class="verse-num">12:6</span> <span class="verse-body">et ait Samuhel ad populum Dominus qui fecit Mosen et Aaron et eduxit patres nostros de terra Aegypti</span></p>
<p id="ruth-12-7"><span class="verse-num">12:7</span> <span class="verse-body">nunc ergo state ut iudicio contendam adversum vos coram Domino de omnibus misericordiis Domini quas fecit vobiscum et cum patribus vestris</span></p>
<p id="ruth-12-8"><span class="verse-num">12:8</span> <span class="verse-body">quomodo ingressus est Iacob in Aegyptum et clamaverunt patres vestri ad Dominum et misit Dominus Mosen et Aaron et eduxit patres vestros ex Aegypto et conlocavit eos in loco hoc</span></p>
<p id="ruth-12-9"><span class="verse-num">12:9</span> <span class="verse-body">qui obliti sunt Domini Dei sui et tradidit eos in manu Sisarae magistri militiae Asor et in manu Philisthinorum et in manu regis Moab et pugnaverunt adversum eos</span></p>
<p id="ruth-12-10"><span class="verse-num">12:10</span> <span class="verse-body">postea autem clamaverunt ad Dominum et dixerunt peccavimus quia dereliquimus Dominum et servivimus Baalim et Astharoth nunc ergo erue nos de manu inimicorum nostrorum et serviemus tibi</span></p>
<p id="ruth-12-11"><span class="verse-num">12:11</span> <span class="verse-body">et misit Dominus Hierobaal et Bedan et Ieptha et Samuhel et eruit vos de manu inimicorum vestrorum per circuitum et habitastis confidenter</span></p>
<p id="ruth-12-12"><span class="verse-num">12:12</span> <span class="verse-body">videntes autem quod Naas rex filiorum Ammon venisset adversum vos dixistis mihi nequaquam sed rex imperabit nobis cum Dominus Deus vester regnaret in vobis</span></p>
<p id="ruth-12-13"><span class="verse-num">12:13</span> <span class="verse-body">nunc ergo praesto est rex vester quem elegistis et petistis ecce dedit vobis Dominus regem</span></p>
<p id="ruth-12-14"><span class="verse-num">12:14</span> <span class="verse-body">si timueritis Dominum et servieritis ei et audieritis vocem eius et non exasperaveritis os Domini eritis et vos et rex qui imperat vobis sequentes Dominum Deum vestrum</span></p>
<p id="ruth-12-15"><span class="verse-num">12:15</span> <span class="verse-body">si autem non audieritis vocem Domini sed exasperaveritis sermonem Domini erit manus Domini super vos et super patres vestros</span></p>
<p id="ruth-12-16"><span class="verse-num">12:16</span> <span class="verse-body">sed et nunc state et videte rem istam grandem quam facturus est Dominus in conspectu vestro</span></p>
<p id="ruth-12-17"><span class="verse-num">12:17</span> <span class="verse-body">numquid non messis tritici est hodie invocabo Dominum et dabit voces et pluvias et scietis et videbitis quia grande malum feceritis vobis in conspectu Domini petentes super vos regem</span></p>
<p id="ruth-12-18"><span class="verse-num">12:18</span> <span class="verse-body">et clamavit Samuhel ad Dominum et dedit Dominus voces et pluviam in die illa</span></p>
<p id="ruth-12-19"><span class="verse-num">12:19</span> <span class="verse-body">et timuit omnis populus nimis Dominum et Samuhelem dixitque universus populus ad Samuhel ora pro servis tuis ad Dominum Deum tuum ut non moriamur addidimus enim universis peccatis nostris malum ut peteremus nobis regem</span></p>
<p id="ruth-12-20"><span class="verse-num">12:20</span> <span class="verse-body">dixit autem Samuhel ad populum nolite timere vos fecistis universum malum hoc verumtamen nolite recedere a tergo Domini et servite Domino in omni corde vestro</span></p>
<p id="ruth-12-21"><span class="verse-num">12:21</span> <span class="verse-body">et nolite declinare post vana quae non proderunt vobis neque eruent vos quia vana sunt</span></p>
<p id="ruth-12-22"><span class="verse-num">12:22</span> <span class="verse-body">et non derelinquet Dominus populum suum propter nomen suum magnum quia iuravit Dominus facere vos sibi populum</span></p>
<p id="ruth-12-23"><span class="verse-num">12:23</span> <span class="verse-body">absit autem a me hoc peccatum in Domino ut cessem orare pro vobis et docebo vos viam bonam et rectam</span></p>
<p id="ruth-12-24"><span class="verse-num">12:24</span> <span class="verse-body">igitur timete Dominum et servite ei in veritate et ex toto corde vestro vidistis enim magnifica quae in vobis gesserit</span></p>
<p id="ruth-12-25"><span class="verse-num">12:25</span> <span class="verse-body">quod si perseveraveritis in malitia et vos et rex vester pariter peribitis __________________________________________________________________</span></p>
<h2 id="ruth-ch-13">Chapter 13</h2>
<p class="verses"><a href="#ruth-13-1">1</a> <a href="#ruth-13-2">2</a> <a href="#ruth-13-3">3</a> <a href="#ruth-13-4">4</a> <a href="#ruth-13-5">5</a> <a href="#ruth-13-6">6</a> <a href="#ruth-13-7">7</a> <a href="#ruth-13-8">8</a> <a href="#ruth-13-9">9</a> <a href="#ruth-13-10">10</a> <a href="#ruth-13-11">11</a> <a href="#ruth-13-12">12</a> <a href="#ruth-13-13">13</a> <a href="#ruth-13-14">14</a> <a href="#ruth-13-15">15</a> <a href="#ruth-13-16">16</a> <a href="#ruth-13-17">17</a> <a href="#ruth-13-18">18</a> <a href="#ruth-13-19">19</a> <a href="#ruth-13-20">20</a> <a href="#ruth-13-21">21</a> <a href="#ruth-13-22">22</a> <a href="#ruth-13-23">23</a></p>
<p id="ruth-13-1"><span class="verse-num">13:1</span> <span class="verse-body">filius unius anni Saul cum regnare coepisset duobus autem annis regnavit super Israhel</span></p>
<p id="ruth-13-2"><span class="verse-num">13:2</span> <span class="verse-body">et elegit sibi Saul tria milia de Israhel et erant cum Saul duo milia in Machmas et in monte Bethel mille autem cum Ionathan in Gabaath Beniamin porro ceterum populum remisit unumquemque in tabernacula sua</span></p>
<p id="ruth-13-3"><span class="verse-num">13:3</span> <span class="verse-body">et percussit Ionathan stationem Philisthim quae erat in Gabaa quod cum audissent Philisthim Saul cecinit bucina in omni terra dicens audiant Hebraei</span></p>
<p id="ruth-13-4"><span class="verse-num">13:4</span> <span class="verse-body">et universus Israhel audivit huiuscemodi famam percussit Saul stationem Philisthinorum et erexit se Israhel adversum Philisthim clamavit ergo populus post Saul in Galgala</span></p>
<p id="ruth-13-5"><span class="verse-num">13:5</span> <span class="verse-body">et Philisthim congregati sunt ad proeliandum contra Israhel triginta milia curruum et sex milia equitum et reliquum vulgus sicut harena quae est in litore maris plurima et ascendentes castrametati sunt in Machmas ad orientem Bethaven</span></p>
<p id="ruth-13-6"><span class="verse-num">13:6</span> <span class="verse-body">quod cum vidissent viri Israhel se in arto sitos adflictus est enim populus absconderunt se in speluncis et in abditis in petris quoque et in antris et in cisternis</span></p>
<p id="ruth-13-7"><span class="verse-num">13:7</span> <span class="verse-body">Hebraei autem transierunt Iordanem terram Gad et Galaad cumque adhuc esset Saul in Galgal universus populus perterritus est qui sequebatur eum</span></p>
<p id="ruth-13-8"><span class="verse-num">13:8</span> <span class="verse-body">et expectavit septem diebus iuxta placitum Samuhel et non venit Samuhel in Galgala dilapsusque est populus ab eo</span></p>
<p id="ruth-13-9"><span class="verse-num">13:9</span> <span class="verse-body">ait ergo Saul adferte mihi holocaustum et pacifica et obtulit holocaustum</span></p>
<p id="ruth-13-10"><span class="verse-num">13:10</span> <span class="verse-body">cumque conplesset offerens holocaustum ecce Samuhel veniebat et egressus est Saul obviam ei ut salutaret eum</span></p>
<p id="ruth-13-11"><span class="verse-num">13:11</span> <span class="verse-body">locutusque est ad eum Samuhel quid fecisti respondit Saul quia vidi quod dilaberetur populus a me et tu non veneras iuxta placitos dies porro Philisthim congregati fuerant in Machmas</span></p>
<p id="ruth-13-12"><span class="verse-num">13:12</span> <span class="verse-body">dixi nunc descendent Philisthim ad me in Galgala et faciem Domini non placavi necessitate conpulsus obtuli holocaustum</span></p>
<p id="ruth-13-13"><span class="verse-num">13:13</span> <span class="verse-body">dixitque Samuhel ad Saul stulte egisti nec custodisti mandata Domini Dei tui quae praecepit tibi quod si non fecisses iam nunc praeparasset Dominus regnum tuum super Israhel in sempiternum</span></p>
<p id="ruth-13-14"><span class="verse-num">13:14</span> <span class="verse-body">sed nequaquam regnum tuum ultra consurget quaesivit sibi Dominus virum iuxta cor suum et praecepit ei Dominus ut esset dux super populum suum eo quod non servaveris quae praecepit Dominus</span></p>
<p id="ruth-13-15"><span class="verse-num">13:15</span> <span class="verse-body">surrexit autem Samuhel et ascendit de Galgalis in Gabaa Beniamin et recensuit Saul populum qui inventi fuerant cum eo quasi sescentos viros</span></p>
<p id="ruth-13-16"><span class="verse-num">13:16</span> <span class="verse-body">et Saul et Ionathan filius eius populusque qui inventus fuerat cum eis erat in Gabaa Beniamin porro Philisthim consederant in Machmas</span></p>
<p id="ruth-13-17"><span class="verse-num">13:17</span> <span class="verse-body">et egressi sunt ad praedandum de castris Philisthim tres cunei unus cuneus pergebat contra viam Ephra ad terram Saul</span></p>
<p id="ruth-13-18"><span class="verse-num">13:18</span> <span class="verse-body">porro alius ingrediebatur per viam Bethoron tertius autem verterat se ad iter termini inminentis valli Seboim contra desertum</span></p>
<p id="ruth-13-19"><span class="verse-num">13:19</span> <span class="verse-body">porro faber ferrarius non inveniebatur in omni terra Israhel caverant enim Philisthim ne forte facerent Hebraei gladium aut lanceam</span></p>
<p id="ruth-13-20"><span class="verse-num">13:20</span> <span class="verse-body">descendebat ergo omnis Israhel ad Philisthim ut exacueret unusquisque vomerem suum et ligonem et securim et sarculum</span></p>
<p id="ruth-13-21"><span class="verse-num">13:21</span> <span class="verse-body">retunsae itaque erant acies vomerum et ligonum et tridentum et securium usque ad stimulum corrigendum</span></p>
<p id="ruth-13-22"><span class="verse-num">13:22</span> <span class="verse-body">cumque venisset dies proelii non est inventus ensis et lancea in manu totius populi qui erat cum Saul et cum Ionathan excepto Saul et Ionathan filio eius</span></p>
<p id="ruth-13-23"><span class="verse-num">13:23</span> <span class="verse-body">egressa est autem statio Philisthim ut transcenderet in Machmas __________________________________________________________________</span></p>
<h2 id="ruth-ch-14">Chapter 14</h2>
<p class="verses"><a href="#ruth-14-1">1</a> <a href="#ruth-14-2">2</a> <a href="#ruth-14-3">3</a> <a href="#ruth-14-4">4</a> <a href="#ruth-14-5">5</a> <a href="#ruth-14-6">6</a> <a href="#ruth-14-7">7</a> <a href="#ruth-14-8">8</a> <a href="#ruth-14-9">9</a> <a href="#ruth-14-10">10</a> <a href="#ruth-14-11">11</a> <a href="#ruth-14-12">12</a> <a href="#ruth-14-13">13</a> <a href="#ruth-14-14">14</a> <a href="#ruth-14-15">15</a> <a href="#ruth-14-16">16</a> <a href="#ruth-14-17">17</a> <a href="#ruth-14-18">18</a> <a href="#ruth-14-19">19</a> <a href="#ruth-14-20">20</a> <a href="#ruth-14-21">21</a> <a href="#ruth-14-22">22</a> <a href="#ruth-14-23">23</a> <a href="#ruth-14-24">24</a> <a href="#ruth-14-25">25</a> <a href="#ruth-14-26">26</a> <a href="#ruth-14-27">27</a> <a href="#ruth-14-28">28</a> <a href="#ruth-14-29">29</a> <a href="#ruth-14-30">30</a> <a href="#ruth-14-31">31</a> <a href="#ruth-14-32">32</a> <a href="#ruth-14-33">33</a> <a href="#ruth-14-34">34</a> <a href="#ruth-14-35">35</a> <a href="#ruth-14-36">36</a> <a href="#ruth-14-37">37</a> <a href="#ruth-14-38">38</a> <a href="#ruth-14-39">39</a> <a href="#ruth-14-40">40</a> <a href="#ruth-14-41">41</a> <a href="#ruth-14-42">42</a> <a href="#ruth-14-43">43</a> <a href="#ruth-14-44">44</a> <a href="#ruth-14-45">45</a> <a href="#ruth-14-46">46</a> <a href="#ruth-14-47">47</a> <a href="#ruth-14-48">48</a> <a href="#ruth-14-49">49</a> <a href="#ruth-14-50">50</a> <a href="#ruth-14-51">51</a> <a href="#ruth-14-52">52</a></p>
<p id="ruth-14-1"><span class="verse-num">14:1</span> <span class="verse-body">et accidit quadam die ut diceret Ionathan filius Saul ad adulescentem armigerum suum veni et transeamus ad stationem Philisthim quae est trans locum illum patri autem suo hoc ipsum non indicavit</span></p>
<p id="ruth-14-2"><span class="verse-num">14:2</span> <span class="verse-body">porro Saul morabatur in extrema parte Gabaa sub malogranato quae erat in Magron et erat populus cum eo quasi sescentorum virorum</span></p>
<p id="ruth-14-3"><span class="verse-num">14:3</span> <span class="verse-body">et Ahias filius Achitob fratris Ichabod filii Finees qui ortus fuerat ex Heli sacerdote Domini in Silo portabat ephod sed et populus ignorabat quod isset Ionathan</span></p>
<p id="ruth-14-4"><span class="verse-num">14:4</span> <span class="verse-body">erant autem inter ascensus per quos nitebatur Ionathan transire ad stationem Philisthinorum eminentes petrae ex utraque parte et quasi in modum dentium scopuli hinc inde praerupti nomen uni Boses et nomen alteri Sene</span></p>
<p id="ruth-14-5"><span class="verse-num">14:5</span> <span class="verse-body">unus scopulus prominens ad aquilonem ex adverso Machmas et alter a meridie contra Gabaa</span></p>
<p id="ruth-14-6"><span class="verse-num">14:6</span> <span class="verse-body">dixit autem Ionathan ad adulescentem armigerum suum veni transeamus ad stationem incircumcisorum horum si forte faciat Dominus pro nobis quia non est Domino difficile salvare vel in multitudine vel in paucis</span></p>
<p id="ruth-14-7"><span class="verse-num">14:7</span> <span class="verse-body">dixitque ei armiger suus fac omnia quae placent animo tuo perge quo cupis ero tecum ubicumque volueris</span></p>
<p id="ruth-14-8"><span class="verse-num">14:8</span> <span class="verse-body">et ait Ionathan ecce nos transimus ad viros istos cumque apparuerimus eis</span></p>
<p id="ruth-14-9"><span class="verse-num">14:9</span> <span class="verse-body">si taliter locuti fuerint ad nos manete donec veniamus ad vos stemus in loco nostro nec ascendamus ad eos</span></p>
<p id="ruth-14-10"><span class="verse-num">14:10</span> <span class="verse-body">si autem dixerint ascendite ad nos ascendamus quia tradidit eos Dominus in manibus nostris hoc erit nobis signum</span></p>
<p id="ruth-14-11"><span class="verse-num">14:11</span> <span class="verse-body">apparuit igitur uterque stationi Philisthinorum dixeruntque Philisthim en Hebraei egrediuntur de cavernis in quibus absconditi fuerant</span></p>
<p id="ruth-14-12"><span class="verse-num">14:12</span> <span class="verse-body">et locuti sunt viri de statione ad Ionathan et ad armigerum eius dixeruntque ascendite ad nos et ostendimus vobis rem et ait Ionathan ad armigerum suum ascendamus sequere me tradidit enim eos Dominus in manu Israhel</span></p>
<p id="ruth-14-13"><span class="verse-num">14:13</span> <span class="verse-body">ascendit autem Ionathan reptans manibus et pedibus et armiger eius post eum itaque alii cadebant ante Ionathan alios armiger eius interficiebat sequens eum</span></p>
<p id="ruth-14-14"><span class="verse-num">14:14</span> <span class="verse-body">et facta est plaga prima quam percussit Ionathan et armiger eius quasi viginti virorum in media parte iugeri quam par boum in die arare consuevit</span></p>
<p id="ruth-14-15"><span class="verse-num">14:15</span> <span class="verse-body">et factum est miraculum in castris per agros sed et omnis populus stationis eorum qui ierant ad praedandum obstipuit et conturbata est terra et accidit quasi miraculum a Deo</span></p>
<p id="ruth-14-16"><span class="verse-num">14:16</span> <span class="verse-body">et respexerunt speculatores Saul qui erant in Gabaa Beniamin et ecce multitudo prostrata et huc illucque diffugiens</span></p>
<p id="ruth-14-17"><span class="verse-num">14:17</span> <span class="verse-body">et ait Saul populo qui erat cum eo requirite et videte quis abierit ex nobis cumque requisissent reppertum est non adesse Ionathan et armigerum eius</span></p>
<p id="ruth-14-18"><span class="verse-num">14:18</span> <span class="verse-body">et ait Saul ad Ahiam adplica arcam Dei erat enim ibi arca Dei in die illa cum filiis Israhel</span></p>
<p id="ruth-14-19"><span class="verse-num">14:19</span> <span class="verse-body">cumque loqueretur Saul ad sacerdotem tumultus magnus exortus est in castris Philisthinorum crescebatque paulatim et clarius reboabat et ait Saul ad sacerdotem contrahe manum tuam</span></p>
<p id="ruth-14-20"><span class="verse-num">14:20</span> <span class="verse-body">conclamavit ergo Saul et omnis populus qui erat cum eo et venerunt usque ad locum certaminis et ecce versus fuerat gladius uniuscuiusque ad proximum suum et caedes magna nimis</span></p>
<p id="ruth-14-21"><span class="verse-num">14:21</span> <span class="verse-body">sed et Hebraei qui fuerant cum Philisthim heri et nudius tertius ascenderantque cum eis in castris reversi sunt ut essent cum Israhele qui erant cum Saul et Ionathan</span></p>
<p id="ruth-14-22"><span class="verse-num">14:22</span> <span class="verse-body">omnes quoque Israhelitae qui se absconderant in monte Ephraim audientes quod fugissent Philisthim sociaverunt se cum suis in proelio</span></p>
<p id="ruth-14-23"><span class="verse-num">14:23</span> <span class="verse-body">et salvavit Dominus in die illa Israhel pugna autem pervenit usque Bethaven</span></p>
<p id="ruth-14-24"><span class="verse-num">14:24</span> <span class="verse-body">et vir Israhel sociatus sibi est in die illa adiuravit autem Saul populum dicens maledictus vir qui comederit panem usque ad vesperam donec ulciscar de inimicis meis et non manducavit universus populus panem</span></p>
<p id="ruth-14-25"><span class="verse-num">14:25</span> <span class="verse-body">omneque terrae vulgus venit in saltum in quo erat mel super faciem agri</span></p>
<p id="ruth-14-26"><span class="verse-num">14:26</span> <span class="verse-body">ingressus est itaque populus saltum et apparuit fluens mel nullusque adplicuit manum ad os suum timebat enim populus iuramentum</span></p>
<p id="ruth-14-27"><span class="verse-num">14:27</span> <span class="verse-body">porro Ionathan non audierat cum adiuraret pater eius populum extenditque summitatem virgae quam habebat in manu et intinxit in favo mellis et convertit manum suam ad os suum et inluminati sunt oculi eius</span></p>
<p id="ruth-14-28"><span class="verse-num">14:28</span> <span class="verse-body">respondensque unus de populo ait iureiurando constrinxit pater tuus populum dicens maledictus qui comederit panem hodie defecerat autem populus</span></p>
<p id="ruth-14-29"><span class="verse-num">14:29</span> <span class="verse-body">dixitque Ionathan turbavit pater meus terram vidistis ipsi quia inluminati sunt oculi mei eo quod gustaverim paululum de melle isto</span></p>
<p id="ruth-14-30"><span class="verse-num">14:30</span> <span class="verse-body">quanto magis si comedisset populus de praeda inimicorum suorum quam repperit nonne maior facta fuisset plaga in Philisthim</span></p>
<p id="ruth-14-31"><span class="verse-num">14:31</span> <span class="verse-body">percusserunt ergo in die illa Philistheos a Machmis usque in Ahialon defatigatus est autem populus nimis</span></p>
<p id="ruth-14-32"><span class="verse-num">14:32</span> <span class="verse-body">et versus ad praedam tulit oves et boves et vitulos et mactaverunt in terra comeditque populus cum sanguine</span></p>
<p id="ruth-14-33"><span class="verse-num">14:33</span> <span class="verse-body">nuntiaverunt autem Saul dicentes quod populus peccasset Domino comedens cum sanguine qui ait praevaricati estis volvite ad me iam nunc saxum grande</span></p>
<p id="ruth-14-34"><span class="verse-num">14:34</span> <span class="verse-body">et dixit Saul dispergimini in vulgus et dicite eis ut adducat ad me unusquisque bovem suum et arietem et occidite super istud et vescimini et non peccabitis Domino comedentes cum sanguine adduxit itaque omnis populus unusquisque bovem in manu sua usque ad noctem et occiderunt ibi</span></p>
<p id="ruth-14-35"><span class="verse-num">14:35</span> <span class="verse-body">aedificavit autem Saul altare Domini tuncque primum coepit aedificare altare Domini</span></p>
<p id="ruth-14-36"><span class="verse-num">14:36</span> <span class="verse-body">et dixit Saul inruamus super Philisthim nocte et vastemus eos usque dum inlucescat mane nec relinquamus de eis virum dixitque populus omne quod bonum videtur in oculis tuis fac et ait sacerdos accedamus huc ad Deum</span></p>
<p id="ruth-14-37"><span class="verse-num">14:37</span> <span class="verse-body">et consuluit Saul Deum num persequar Philisthim si trades eos in manu Israhel et non respondit ei in die illa</span></p>
<p id="ruth-14-38"><span class="verse-num">14:38</span> <span class="verse-body">dixitque Saul adplicate huc universos angulos populi et scitote et videte per quem acciderit peccatum hoc hodie</span></p>
<p id="ruth-14-39"><span class="verse-num">14:39</span> <span class="verse-body">vivit Dominus salvator Israhel quia si per Ionathan filium meum factum est absque retractatione morietur ad quod nullus contradixit ei de omni populo</span></p>
<p id="ruth-14-40"><span class="verse-num">14:40</span> <span class="verse-body">et ait ad universum Israhel separamini vos in partem unam et ego cum Ionathan filio meo ero in parte una respondit populus ad Saul quod bonum videtur in oculis tuis fac</span></p>
<p id="ruth-14-41"><span class="verse-num">14:41</span> <span class="verse-body">et dixit Saul ad Dominum Deum Israhel da indicium et deprehensus est Ionathan et Saul populus autem exivit</span></p>
<p id="ruth-14-42"><span class="verse-num">14:42</span> <span class="verse-body">et ait Saul mittite sortem inter me et inter Ionathan filium meum et captus est Ionathan</span></p>
<p id="ruth-14-43"><span class="verse-num">14:43</span> <span class="verse-body">dixit autem Saul ad Ionathan indica mihi quid feceris et indicavit ei Ionathan et ait gustans gustavi in summitate virgae quae erat in manu mea paululum mellis et ecce ego morior</span></p>
<p id="ruth-14-44"><span class="verse-num">14:44</span> <span class="verse-body">et ait Saul haec faciat mihi Deus et haec addat quia morte morieris Ionathan</span></p>
<p id="ruth-14-45"><span class="verse-num">14:45</span> <span class="verse-body">dixitque populus ad Saul ergone Ionathan morietur qui fecit salutem hanc magnam in Israhel hoc nefas est vivit Dominus si ceciderit capillus de capite eius in terram quia cum Deo operatus est hodie liberavit ergo populus Ionathan ut non moreretur</span></p>
<p id="ruth-14-46"><span class="verse-num">14:46</span> <span class="verse-body">recessitque Saul nec persecutus est Philisthim porro Philisthim abierunt in loca sua</span></p>
<p id="ruth-14-47"><span class="verse-num">14:47</span> <span class="verse-body">at Saul confirmato regno super Israhel pugnabat per circuitum adversum omnes inimicos eius contra Moab et filios Ammon et Edom et reges Suba et Philistheos et quocumque se verterat superabat</span></p>
<p id="ruth-14-48"><span class="verse-num">14:48</span> <span class="verse-body">congregatoque exercitu percussit Amalech et eruit Israhel de manu vastatorum eius</span></p>
<p id="ruth-14-49"><span class="verse-num">14:49</span> <span class="verse-body">fuerunt autem filii Saul Ionathan et Iesui et Melchisua nomina duarum filiarum eius nomen primogenitae Merob et nomen minoris Michol</span></p>
<p id="ruth-14-50"><span class="verse-num">14:50</span> <span class="verse-body">et nomen uxoris Saul Ahinoem filia Ahimaas et nomina principum militiae eius Abner filius Ner patruelis Saul</span></p>
<p id="ruth-14-51"><span class="verse-num">14:51</span> <span class="verse-body">Cis fuerat pater Saul et Ner pater Abner filius Abihel</span></p>
<p id="ruth-14-52"><span class="verse-num">14:52</span> <span class="verse-body">erat autem bellum potens adversum Philistheos omnibus diebus Saul nam quemcumque viderat Saul virum fortem et aptum ad proelium sociabat eum sibi __________________________________________________________________</span></p>
<h2 id="ruth-ch-15">Chapter 15</h2>
<p class="verses"><a href="#ruth-15-1">1</a> <a href="#ruth-15-2">2</a> <a href="#ruth-15-3">3</a> <a href="#ruth-15-4">4</a> <a href="#ruth-15-5">5</a> <a href="#ruth-15-6">6</a> <a href="#ruth-15-7">7</a> <a href="#ruth-15-8">8</a> <a href="#ruth-15-9">9</a> <a href="#ruth-15-10">10</a> <a href="#ruth-15-11">11</a> <a href="#ruth-15-12">12</a> <a href="#ruth-15-13">13</a> <a href="#ruth-15-14">14</a> <a href="#ruth-15-15">15</a> <a href="#ruth-15-16">16</a> <a href="#ruth-15-17">17</a> <a href="#ruth-15-18">18</a> <a href="#ruth-15-19">19</a> <a href="#ruth-15-20">20</a> <a href="#ruth-15-21">21</a> <a href="#ruth-15-22">22</a> <a href="#ruth-15-23">23</a> <a href="#ruth-15-24">24</a> <a href="#ruth-15-25">25</a> <a href="#ruth-15-26">26</a> <a href="#ruth-15-27">27</a> <a href="#ruth-15-28">28</a> <a href="#ruth-15-29">29</a> <a href="#ruth-15-30">30</a> <a href="#ruth-15-31">31</a> <a href="#ruth-15-32">32</a> <a href="#ruth-15-33">33</a> <a href="#ruth-15-34">34</a> <a href="#ruth-15-35">35</a></p>
<p id="ruth-15-1"><span class="verse-num">15:1</span> <span class="verse-body">et dixit Samuhel ad Saul me misit Dominus ut unguerem te in regem super populum eius Israhel nunc ergo audi vocem Domini</span></p>
<p id="ruth-15-2"><span class="verse-num">15:2</span> <span class="verse-body">haec dicit Dominus exercituum recensui quaecumque fecit Amalech Israheli quomodo restitit ei in via cum ascenderet de Aegypto</span></p>
<p id="ruth-15-3"><span class="verse-num">15:3</span> <span class="verse-body">nunc igitur vade et percute Amalech et demolire universa eius non parcas ei sed interfice a viro usque ad mulierem et parvulum atque lactantem bovem et ovem camelum et asinum</span></p>
<p id="ruth-15-4"><span class="verse-num">15:4</span> <span class="verse-body">praecepit itaque Saul populo et recensuit eos quasi agnos ducenta milia peditum et decem milia virorum Iuda</span></p>
<p id="ruth-15-5"><span class="verse-num">15:5</span> <span class="verse-body">cumque venisset Saul usque ad civitatem Amalech tetendit insidias in torrente</span></p>
<p id="ruth-15-6"><span class="verse-num">15:6</span> <span class="verse-body">dixitque Saul Cineo abite recedite atque descendite ab Amalech ne forte involvam te cum eo tu enim fecisti misericordiam cum omnibus filiis Israhel cum ascenderent de Aegypto et recessit Cineus de medio Amalech</span></p>
<p id="ruth-15-7"><span class="verse-num">15:7</span> <span class="verse-body">percussitque Saul Amalech ab Evila donec venias Sur quae est e regione Aegypti</span></p>
<p id="ruth-15-8"><span class="verse-num">15:8</span> <span class="verse-body">et adprehendit Agag regem Amalech vivum omne autem vulgus interfecit in ore gladii</span></p>
<p id="ruth-15-9"><span class="verse-num">15:9</span> <span class="verse-body">et pepercit Saul et populus Agag et optimis gregibus ovium et armentorum et vestibus et arietibus et universis quae pulchra erant nec voluerunt disperdere ea quicquid vero vile fuit et reprobum hoc demoliti sunt</span></p>
<p id="ruth-15-10"><span class="verse-num">15:10</span> <span class="verse-body">factum est autem verbum Domini ad Samuhel dicens</span></p>
<p id="ruth-15-11"><span class="verse-num">15:11</span> <span class="verse-body">paenitet me quod constituerim Saul regem quia dereliquit me et verba mea opere non implevit contristatusque est Samuhel et clamavit ad Dominum tota nocte</span></p>
<p id="ruth-15-12"><span class="verse-num">15:12</span> <span class="verse-body">cumque de nocte surrexisset Samuhel ut iret ad Saul mane nuntiatum est Samuheli eo quod venisset Saul in Carmelum et erexisset sibi fornicem triumphalem et reversus transisset descendissetque in Galgala venit ergo Samuhel ad Saul et</span></p>
<p id="ruth-15-13"><span class="verse-num">15:13</span> <span class="verse-body">dixit ei Saul benedictus tu Domino implevi verbum Domini</span></p>
<p id="ruth-15-14"><span class="verse-num">15:14</span> <span class="verse-body">dixitque Samuhel et quae est haec vox gregum quae resonat in auribus meis et armentorum quam ego audio</span></p>
<p id="ruth-15-15"><span class="verse-num">15:15</span> <span class="verse-body">et ait Saul de Amalech adduxerunt ea pepercit enim populus melioribus ovibus et armentis ut immolarentur Domino Deo tuo reliqua vero occidimus</span></p>
<p id="ruth-15-16"><span class="verse-num">15:16</span> <span class="verse-body">dixit autem Samuhel ad Saul sine me et indicabo tibi quae locutus sit Dominus ad me nocte dixitque ei loquere</span></p>
<p id="ruth-15-17"><span class="verse-num">15:17</span> <span class="verse-body">et ait Samuhel nonne cum parvulus esses in oculis tuis caput in tribubus Israhel factus es unxitque te Dominus regem super Israhel</span></p>
<p id="ruth-15-18"><span class="verse-num">15:18</span> <span class="verse-body">et misit te Dominus in via et ait vade et interfice peccatores Amalech et pugnabis contra eos usque ad internicionem eorum</span></p>
<p id="ruth-15-19"><span class="verse-num">15:19</span> <span class="verse-body">quare ergo non audisti vocem Domini sed versus ad praedam es et fecisti malum in oculis Domini</span></p>
<p id="ruth-15-20"><span class="verse-num">15:20</span> <span class="verse-body">et ait Saul ad Samuhelem immo audivi vocem Domini et ambulavi in via per quam misit me Dominus et adduxi Agag regem Amalech et Amalech interfeci</span></p>
<p id="ruth-15-21"><span class="verse-num">15:21</span> <span class="verse-body">tulit autem populus de praeda oves et boves primitias eorum quae caesa sunt ut immolet Domino Deo suo in Galgalis</span></p>
<p id="ruth-15-22"><span class="verse-num">15:22</span> <span class="verse-body">et ait Samuhel numquid vult Dominus holocausta aut victimas et non potius ut oboediatur voci Domini melior est enim oboedientia quam victimae et auscultare magis quam offerre adipem arietum</span></p>
<p id="ruth-15-23"><span class="verse-num">15:23</span> <span class="verse-body">quoniam quasi peccatum ariolandi est repugnare et quasi scelus idolatriae nolle adquiescere pro eo ergo quod abiecisti sermonem Domini abiecit te ne sis rex</span></p>
<p id="ruth-15-24"><span class="verse-num">15:24</span> <span class="verse-body">dixitque Saul ad Samuhel peccavi quia praevaricatus sum sermonem Domini et verba tua timens populum et oboediens voci eorum</span></p>
<p id="ruth-15-25"><span class="verse-num">15:25</span> <span class="verse-body">sed nunc porta quaeso peccatum meum et revertere mecum ut adorem Dominum</span></p>
<p id="ruth-15-26"><span class="verse-num">15:26</span> <span class="verse-body">et ait Samuhel ad Saul non revertar tecum quia proiecisti sermonem Domini et proiecit te Dominus ne sis rex super Israhel</span></p>
<p id="ruth-15-27"><span class="verse-num">15:27</span> <span class="verse-body">et conversus est Samuhel ut abiret ille autem adprehendit summitatem pallii eius quae et scissa est</span></p>
<p id="ruth-15-28"><span class="verse-num">15:28</span> <span class="verse-body">et ait ad eum Samuhel scidit Dominus regnum Israhel a te hodie et tradidit illud proximo tuo meliori te</span></p>
<p id="ruth-15-29"><span class="verse-num">15:29</span> <span class="verse-body">porro Triumphator in Israhel non parcet et paenitudine non flectetur neque enim homo est ut agat paenitentiam</span></p>
<p id="ruth-15-30"><span class="verse-num">15:30</span> <span class="verse-body">at ille ait peccavi sed nunc honora me coram senibus populi mei et coram Israhel et revertere mecum ut adorem Dominum Deum tuum</span></p>
<p id="ruth-15-31"><span class="verse-num">15:31</span> <span class="verse-body">reversus ergo Samuhel secutus est Saulem et adoravit Saul Dominum</span></p>
<p id="ruth-15-32"><span class="verse-num">15:32</span> <span class="verse-body">dixitque Samuhel adducite ad me Agag regem Amalech et oblatus est ei Agag pinguissimus et dixit Agag sicine separat amara mors</span></p>
<p id="ruth-15-33"><span class="verse-num">15:33</span> <span class="verse-body">et ait Samuhel sicut fecit absque liberis mulieres gladius tuus sic absque liberis erit inter mulieres mater tua et in frusta concidit Samuhel Agag coram Domino in Galgalis</span></p>
<p id="ruth-15-34"><span class="verse-num">15:34</span> <span class="verse-body">abiit autem Samuhel in Ramatha Saul vero ascendit in domum suam in Gabaath</span></p>
<p id="ruth-15-35"><span class="verse-num">15:35</span> <span class="verse-body">et non vidit Samuhel ultra Saul usque ad diem mortis suae verumtamen lugebat Samuhel Saul quoniam Dominum paenitebat quod constituisset regem Saul super Israhel __________________________________________________________________</span></p>
<h2 id="ruth-ch-16">Chapter 16</h2>
<p class="verses"><a href="#ruth-16-1">1</a> <a href="#ruth-16-2">2</a> <a href="#ruth-16-3">3</a> <a href="#ruth-16-4">4</a> <a href="#ruth-16-5">5</a> <a href="#ruth-16-6">6</a> <a href="#ruth-16-7">7</a> <a href="#ruth-16-8">8</a> <a href="#ruth-16-9">9</a> <a href="#ruth-16-10">10</a> <a href="#ruth-16-11">11</a> <a href="#ruth-16-12">12</a> <a href="#ruth-16-13">13</a> <a href="#ruth-16-14">14</a> <a href="#ruth-16-15">15</a> <a href="#ruth-16-16">16</a> <a href="#ruth-16-17">17</a> <a href="#ruth-16-18">18</a> <a href="#ruth-16-19">19</a> <a href="#ruth-16-20">20</a> <a href="#ruth-16-21">21</a> <a href="#ruth-16-22">22</a> <a href="#ruth-16-23">23</a></p>
<p id="ruth-16-1"><span class="verse-num">16:1</span> <span class="verse-body">dixitque Dominus ad Samuhel usquequo tu luges Saul cum ego proiecerim eum ne regnet super Israhel imple cornu tuum oleo et veni ut mittam te ad Isai Bethleemitem providi enim in filiis eius mihi regem</span></p>
<p id="ruth-16-2"><span class="verse-num">16:2</span> <span class="verse-body">et ait Samuhel quomodo vadam audiet enim Saul et interficiet me et ait Dominus vitulum de armento tolles in manu tua et dices ad immolandum Domino veni</span></p>
<p id="ruth-16-3"><span class="verse-num">16:3</span> <span class="verse-body">et vocabis Isai ad victimam et ego ostendam tibi quid facias et ungues quemcumque monstravero tibi</span></p>
<p id="ruth-16-4"><span class="verse-num">16:4</span> <span class="verse-body">fecit ergo Samuhel sicut locutus est ei Dominus venitque in Bethleem et admirati sunt seniores civitatis occurrentes ei dixeruntque pacificus ingressus tuus</span></p>
<p id="ruth-16-5"><span class="verse-num">16:5</span> <span class="verse-body">et ait pacificus ad immolandum Domino veni sanctificamini et venite mecum ut immolem sanctificavit ergo Isai et filios eius et vocavit eos ad sacrificium</span></p>
<p id="ruth-16-6"><span class="verse-num">16:6</span> <span class="verse-body">cumque ingressi essent vidit Heliab et ait num coram Domino est christus eius</span></p>
<p id="ruth-16-7"><span class="verse-num">16:7</span> <span class="verse-body">et dixit Dominus ad Samuhel ne respicias vultum eius neque altitudinem staturae eius quoniam abieci eum nec iuxta intuitum hominis iudico homo enim videt ea quae parent Dominus autem intuetur cor</span></p>
<p id="ruth-16-8"><span class="verse-num">16:8</span> <span class="verse-body">et vocavit Isai Abinadab et adduxit eum coram Samuhel qui dixit nec hunc elegit Dominus</span></p>
<p id="ruth-16-9"><span class="verse-num">16:9</span> <span class="verse-body">adduxit autem Isai Samma de quo ait etiam hunc non elegit Dominus</span></p>
<p id="ruth-16-10"><span class="verse-num">16:10</span> <span class="verse-body">adduxit itaque Isai septem filios suos coram Samuhel et ait Samuhel ad Isai non elegit Dominus ex istis</span></p>
<p id="ruth-16-11"><span class="verse-num">16:11</span> <span class="verse-body">dixitque Samuhel ad Isai numquid iam conpleti sunt filii qui respondit adhuc reliquus est parvulus et pascit oves et ait Samuhel ad Isai mitte et adduc eum nec enim discumbemus priusquam ille huc venerit</span></p>
<p id="ruth-16-12"><span class="verse-num">16:12</span> <span class="verse-body">misit ergo et adduxit eum erat autem rufus et pulcher aspectu decoraque facie et ait Dominus surge ungue eum ipse est enim</span></p>
<p id="ruth-16-13"><span class="verse-num">16:13</span> <span class="verse-body">tulit igitur Samuhel cornu olei et unxit eum in medio fratrum eius et directus est spiritus Domini in David a die illa et in reliquum surgensque Samuhel abiit in Ramatha</span></p>
<p id="ruth-16-14"><span class="verse-num">16:14</span> <span class="verse-body">spiritus autem Domini recessit a Saul et exagitabat eum spiritus nequam a Domino</span></p>
<p id="ruth-16-15"><span class="verse-num">16:15</span> <span class="verse-body">dixeruntque servi Saul ad eum ecce spiritus Dei malus exagitat te</span></p>
<p id="ruth-16-16"><span class="verse-num">16:16</span> <span class="verse-body">iubeat dominus noster et servi tui qui coram te sunt quaerant hominem scientem psallere cithara ut quando arripuerit te spiritus Dei malus psallat manu sua et levius feras</span></p>
<p id="ruth-16-17"><span class="verse-num">16:17</span> <span class="verse-body">et ait Saul ad servos suos providete mihi aliquem bene psallentem et adducite eum ad me</span></p>
<p id="ruth-16-18"><span class="verse-num">16:18</span> <span class="verse-body">et respondens unus de pueris ait ecce vidi filium Isai Bethleemitem scientem psallere et fortissimum robore et virum bellicosum et prudentem in verbis et virum pulchrum et Dominus est cum eo</span></p>
<p id="ruth-16-19"><span class="verse-num">16:19</span> <span class="verse-body">misit ergo Saul nuntios ad Isai dicens mitte ad me David filium tuum qui est in pascuis</span></p>
<p id="ruth-16-20"><span class="verse-num">16:20</span> <span class="verse-body">tulitque Isai asinum plenum panibus et lagoenam vini et hedum de capris unum et misit per manum David filii sui Saul</span></p>
<p id="ruth-16-21"><span class="verse-num">16:21</span> <span class="verse-body">et venit David ad Saul et stetit coram eo at ille dilexit eum nimis et factus est eius armiger</span></p>
<p id="ruth-16-22"><span class="verse-num">16:22</span> <span class="verse-body">misitque Saul ad Isai dicens stet David in conspectu meo invenit enim gratiam in oculis meis</span></p>
<p id="ruth-16-23"><span class="verse-num">16:23</span> <span class="verse-body">igitur quandocumque spiritus Dei arripiebat Saul tollebat David citharam et percutiebat manu sua et refocilabatur Saul et levius habebat recedebat enim ab eo spiritus malus __________________________________________________________________</span></p>
<h2 id="ruth-ch-17">Chapter 17</h2>
<p class="verses"><a href="#ruth-17-1">1</a> <a href="#ruth-17-2">2</a> <a href="#ruth-17-3">3</a> <a href="#ruth-17-4">4</a> <a href="#ruth-17-5">5</a> <a href="#ruth-17-6">6</a> <a href="#ruth-17-7">7</a> <a href="#ruth-17-8">8</a> <a href="#ruth-17-9">9</a> <a href="#ruth-17-10">10</a> <a href="#ruth-17-11">11</a> <a href="#ruth-17-12">12</a> <a href="#ruth-17-13">13</a> <a href="#ruth-17-14">14</a> <a href="#ruth-17-15">15</a> <a href="#ruth-17-16">16</a> <a href="#ruth-17-17">17</a> <a href="#ruth-17-18">18</a> <a href="#ruth-17-19">19</a> <a href="#ruth-17-20">20</a> <a href="#ruth-17-21">21</a> <a href="#ruth-17-22">22</a> <a href="#ruth-17-23">23</a> <a href="#ruth-17-24">24</a> <a href="#ruth-17-25">25</a> <a href="#ruth-17-26">26</a> <a href="#ruth-17-27">27</a> <a href="#ruth-17-28">28</a> <a href="#ruth-17-29">29</a> <a href="#ruth-17-30">30</a> <a href="#ruth-17-31">31</a> <a href="#ruth-17-32">32</a> <a href="#ruth-17-33">33</a> <a href="#ruth-17-34">34</a> <a href="#ruth-17-35">35</a> <a href="#ruth-17-36">36</a> <a href="#ruth-17-37">37</a> <a href="#ruth-17-38">38</a> <a href="#ruth-17-39">39</a> <a href="#ruth-17-40">40</a> <a href="#ruth-17-41">41</a> <a href="#ruth-17-42">42</a> <a href="#ruth-17-43">43</a> <a href="#ruth-17-44">44</a> <a href="#ruth-17-45">45</a> <a href="#ruth-17-46">46</a> <a href="#ruth-17-47">47</a> <a href="#ruth-17-48">48</a> <a href="#ruth-17-49">49</a> <a href="#ruth-17-50">50</a> <a href="#ruth-17-51">51</a> <a href="#ruth-17-52">52</a> <a href="#ruth-17-53">53</a> <a href="#ruth-17-54">54</a> <a href="#ruth-17-55">55</a> <a href="#ruth-17-56">56</a> <a href="#ruth-17-57">57</a> <a href="#ruth-17-58">58</a></p>
<p id="ruth-17-1"><span class="verse-num">17:1</span> <span class="verse-body">congregantes vero Philisthim agmina sua in proelium convenerunt in Soccho Iudae et castrametati sunt inter Soccho et Azeca in finibus Dommim</span></p>
<p id="ruth-17-2"><span class="verse-num">17:2</span> <span class="verse-body">porro Saul et viri Israhel congregati venerunt in valle Terebinthi et direxerunt aciem ad pugnandum contra Philisthim</span></p>
<p id="ruth-17-3"><span class="verse-num">17:3</span> <span class="verse-body">et Philisthim stabant super montem ex hac parte et Israhel stabat super montem ex altera parte vallisque erat inter eos</span></p>
<p id="ruth-17-4"><span class="verse-num">17:4</span> <span class="verse-body">et egressus est vir spurius de castris Philisthinorum nomine Goliath de Geth altitudinis sex cubitorum et palmo</span></p>
<p id="ruth-17-5"><span class="verse-num">17:5</span> <span class="verse-body">et cassis aerea super caput eius et lorica hamata induebatur porro pondus loricae eius quinque milia siclorum aeris</span></p>
<p id="ruth-17-6"><span class="verse-num">17:6</span> <span class="verse-body">et ocreas aereas habebat in cruribus et clypeus aereus tegebat umeros eius</span></p>
<p id="ruth-17-7"><span class="verse-num">17:7</span> <span class="verse-body">hastile autem hastae eius erat quasi liciatorium texentium ipsum autem ferrum hastae eius sescentos siclos habebat ferri et armiger eius antecedebat eum</span></p>
<p id="ruth-17-8"><span class="verse-num">17:8</span> <span class="verse-body">stansque clamabat adversum falangas Israhel et dicebat eis quare venitis parati ad proelium numquid ego non sum Philistheus et vos servi Saul eligite ex vobis virum et descendat ad singulare certamen</span></p>
<p id="ruth-17-9"><span class="verse-num">17:9</span> <span class="verse-body">si quiverit pugnare mecum et percusserit me erimus vobis servi si autem ego praevaluero et percussero eum vos servi eritis et servietis nobis</span></p>
<p id="ruth-17-10"><span class="verse-num">17:10</span> <span class="verse-body">et aiebat Philistheus ego exprobravi agminibus Israhelis hodie date mihi virum et ineat mecum singulare certamen</span></p>
<p id="ruth-17-11"><span class="verse-num">17:11</span> <span class="verse-body">audiens autem Saul et omnes viri israhelitae sermones Philisthei huiuscemodi stupebant et metuebant nimis</span></p>
<p id="ruth-17-12"><span class="verse-num">17:12</span> <span class="verse-body">David autem erat filius viri ephrathei de quo supra dictum est de Bethleem Iuda cui erat nomen Isai qui habebat octo filios et erat vir in diebus Saul senex et grandevus inter viros</span></p>
<p id="ruth-17-13"><span class="verse-num">17:13</span> <span class="verse-body">abierunt autem tres filii eius maiores post Saul in proelium et nomina trium filiorum eius qui perrexerant ad bellum Heliab primogenitus et secundus Abinadab tertiusque Samma</span></p>
<p id="ruth-17-14"><span class="verse-num">17:14</span> <span class="verse-body">David autem erat minimus tribus ergo maioribus secutis Saulem</span></p>
<p id="ruth-17-15"><span class="verse-num">17:15</span> <span class="verse-body">abiit David et reversus est a Saul ut pasceret gregem patris sui in Bethleem</span></p>
<p id="ruth-17-16"><span class="verse-num">17:16</span> <span class="verse-body">procedebat vero Philistheus mane et vespere et stabat quadraginta diebus</span></p>
<p id="ruth-17-17"><span class="verse-num">17:17</span> <span class="verse-body">dixit autem Isai ad David filium suum accipe fratribus tuis oephi pulentae et decem panes istos et curre in castra ad fratres tuos</span></p>
<p id="ruth-17-18"><span class="verse-num">17:18</span> <span class="verse-body">et decem formellas casei has deferes ad tribunum et fratres tuos visitabis si recte agant et cum quibus ordinati sint disce</span></p>
<p id="ruth-17-19"><span class="verse-num">17:19</span> <span class="verse-body">Saul autem et illi et omnes filii Israhel in valle Terebinthi pugnabant adversum Philisthim</span></p>
<p id="ruth-17-20"><span class="verse-num">17:20</span> <span class="verse-body">surrexit itaque David mane et commendavit gregem custodi et onustus abiit sicut praeceperat ei Isai et venit ad locum Magala et ad exercitum qui egressus ad pugnam vociferatus erat in certamine</span></p>
<p id="ruth-17-21"><span class="verse-num">17:21</span> <span class="verse-body">direxerat enim aciem Israhel sed et Philisthim ex adverso fuerant praeparati</span></p>
<p id="ruth-17-22"><span class="verse-num">17:22</span> <span class="verse-body">derelinquens ergo David vasa quae adtulerat sub manu custodis ad sarcinas cucurrit ad locum certaminis et interrogabat si omnia recte agerentur erga fratres suos</span></p>
<p id="ruth-17-23"><span class="verse-num">17:23</span> <span class="verse-body">cumque adhuc ille loqueretur eis apparuit vir ille spurius ascendens Goliath nomine Philistheus de Geth ex castris Philisthinorum et loquente eo haec eadem verba audivit David</span></p>
<p id="ruth-17-24"><span class="verse-num">17:24</span> <span class="verse-body">omnes autem Israhelitae cum vidissent virum fugerunt a facie eius timentes eum valde</span></p>
<p id="ruth-17-25"><span class="verse-num">17:25</span> <span class="verse-body">et dixit unus quispiam de Israhel num vidisti virum hunc qui ascendit ad exprobrandum enim Israheli ascendit virum ergo qui percusserit eum ditabit rex divitiis magnis et filiam suam dabit ei et domum patris eius faciet absque tributo in Israhel</span></p>
<p id="ruth-17-26"><span class="verse-num">17:26</span> <span class="verse-body">et ait David ad viros qui stabant secum dicens quid dabitur viro qui percusserit Philistheum hunc et tulerit obprobrium de Israhel quis est enim hic Philistheus incircumcisus qui exprobravit acies Dei viventis</span></p>
<p id="ruth-17-27"><span class="verse-num">17:27</span> <span class="verse-body">referebat autem ei populus eundem sermonem dicens haec dabuntur viro qui percusserit eum</span></p>
<p id="ruth-17-28"><span class="verse-num">17:28</span> <span class="verse-body">quod cum audisset Heliab frater eius maior loquente eo cum aliis iratus est contra David et ait quare venisti et quare dereliquisti pauculas oves illas in deserto ego novi superbiam tuam et nequitiam cordis tui quia ut videres proelium descendisti</span></p>
<p id="ruth-17-29"><span class="verse-num">17:29</span> <span class="verse-body">et dixit David quid feci numquid non verbum est</span></p>
<p id="ruth-17-30"><span class="verse-num">17:30</span> <span class="verse-body">et declinavit paululum ab eo ad alium dixitque eundem sermonem et respondit ei populus verbum sicut et prius</span></p>
<p id="ruth-17-31"><span class="verse-num">17:31</span> <span class="verse-body">audita sunt autem verba quae locutus est David et adnuntiata in conspectu Saul</span></p>
<p id="ruth-17-32"><span class="verse-num">17:32</span> <span class="verse-body">ad quem cum fuisset adductus locutus est ei non concidat cor cuiusquam in eo ego servus tuus vadam et pugnabo adversus Philistheum</span></p>
<p id="ruth-17-33"><span class="verse-num">17:33</span> <span class="verse-body">et ait Saul ad David non vales resistere Philistheo isti nec pugnare adversum eum quia puer es hic autem vir bellator ab adulescentia sua</span></p>
<p id="ruth-17-34"><span class="verse-num">17:34</span> <span class="verse-body">dixitque David ad Saul pascebat servus tuus patris sui gregem et veniebat leo vel ursus tollebatque arietem de medio gregis</span></p>
<p id="ruth-17-35"><span class="verse-num">17:35</span> <span class="verse-body">et sequebar eos et percutiebam eruebamque de ore eorum et illi consurgebant adversum me et adprehendebam mentum eorum et suffocabam interficiebamque eos</span></p>
<p id="ruth-17-36"><span class="verse-num">17:36</span> <span class="verse-body">nam et leonem et ursum interfeci ego servus tuus erit igitur et Philistheus hic incircumcisus quasi unus ex eis quia ausus est maledicere exercitum Dei viventis</span></p>
<p id="ruth-17-37"><span class="verse-num">17:37</span> <span class="verse-body">et ait David Dominus qui eruit me de manu leonis et de manu ursi ipse liberabit me de manu Philisthei huius dixit autem Saul ad David vade et Dominus tecum sit</span></p>
<p id="ruth-17-38"><span class="verse-num">17:38</span> <span class="verse-body">et induit Saul David vestimentis suis et inposuit galeam aeream super caput eius et vestivit eum lorica</span></p>
<p id="ruth-17-39"><span class="verse-num">17:39</span> <span class="verse-body">accinctus ergo David gladio eius super veste sua coepit temptare si armatus posset incedere non enim habebat consuetudinem dixitque David ad Saul non possum sic incedere quia nec usum habeo et deposuit ea</span></p>
<p id="ruth-17-40"><span class="verse-num">17:40</span> <span class="verse-body">et tulit baculum suum quem semper habebat in manibus et elegit sibi quinque limpidissimos lapides de torrente et misit eos in peram pastoralem quam habebat secum et fundam manu tulit et processit adversum Philistheum</span></p>
<p id="ruth-17-41"><span class="verse-num">17:41</span> <span class="verse-body">ibat autem Philistheus incedens et adpropinquans adversum David et armiger eius ante eum</span></p>
<p id="ruth-17-42"><span class="verse-num">17:42</span> <span class="verse-body">cumque inspexisset Philistheus et vidisset David despexit eum erat enim adulescens rufus et pulcher aspectu</span></p>
<p id="ruth-17-43"><span class="verse-num">17:43</span> <span class="verse-body">et dixit Philistheus ad David numquid ego canis sum quod tu venis ad me cum baculo et maledixit Philistheus David in diis suis</span></p>
<p id="ruth-17-44"><span class="verse-num">17:44</span> <span class="verse-body">dixitque ad David veni ad me et dabo carnes tuas volatilibus caeli et bestiis terrae</span></p>
<p id="ruth-17-45"><span class="verse-num">17:45</span> <span class="verse-body">dixit autem David ad Philistheum tu venis ad me cum gladio et hasta et clypeo ego autem venio ad te in nomine Domini exercituum Dei agminum Israhel quibus exprobrasti</span></p>
<p id="ruth-17-46"><span class="verse-num">17:46</span> <span class="verse-body">hodie et dabit te Dominus in manu mea et percutiam te et auferam caput tuum a te et dabo cadaver castrorum Philisthim hodie volatilibus caeli et bestiis terrae ut sciat omnis terra quia est Deus in Israhel</span></p>
<p id="ruth-17-47"><span class="verse-num">17:47</span> <span class="verse-body">et noverit universa ecclesia haec quia non in gladio nec in hasta salvat Dominus ipsius est enim bellum et tradet vos in manus nostras</span></p>
<p id="ruth-17-48"><span class="verse-num">17:48</span> <span class="verse-body">cum ergo surrexisset Philistheus et veniret et adpropinquaret contra David festinavit David et cucurrit ad pugnam ex adverso Philisthei</span></p>
<p id="ruth-17-49"><span class="verse-num">17:49</span> <span class="verse-body">et misit manum suam in peram tulitque unum lapidem et funda iecit et percussit Philistheum in fronte et infixus est lapis in fronte eius et cecidit in faciem suam super terram</span></p>
<p id="ruth-17-50"><span class="verse-num">17:50</span> <span class="verse-body">praevaluitque David adversus Philistheum in funda et in lapide percussumque Philistheum interfecit cumque gladium non haberet in manu David</span></p>
<p id="ruth-17-51"><span class="verse-num">17:51</span> <span class="verse-body">cucurrit et stetit super Philistheum et tulit gladium eius et eduxit de vagina sua et interfecit eum praeciditque caput eius videntes autem Philisthim quod mortuus esset fortissimus eorum fugerunt</span></p>
<p id="ruth-17-52"><span class="verse-num">17:52</span> <span class="verse-body">et consurgentes viri Israhel et Iuda vociferati sunt et persecuti Philistheos usque dum venirent in vallem et usque ad portas Accaron cecideruntque vulnerati de Philisthim in via Sarim usque ad Geth et usque Accaron</span></p>
<p id="ruth-17-53"><span class="verse-num">17:53</span> <span class="verse-body">et revertentes filii Israhel postquam persecuti fuerant Philistheos invaserunt castra eorum</span></p>
<p id="ruth-17-54"><span class="verse-num">17:54</span> <span class="verse-body">adsumens autem David caput Philisthei adtulit illud in Hierusalem arma vero eius posuit in tabernaculo suo</span></p>
<p id="ruth-17-55"><span class="verse-num">17:55</span> <span class="verse-body">eo autem tempore quo viderat Saul David egredientem contra Philistheum ait ad Abner principem militiae de qua stirpe descendit hic adulescens Abner dixitque Abner vivit anima tua rex si novi</span></p>
<p id="ruth-17-56"><span class="verse-num">17:56</span> <span class="verse-body">et ait rex interroga tu cuius filius sit iste puer</span></p>
<p id="ruth-17-57"><span class="verse-num">17:57</span> <span class="verse-body">cumque regressus esset David percusso Philistheo tulit eum Abner et introduxit coram Saul caput Philisthei habentem in manu</span></p>
<p id="ruth-17-58"><span class="verse-num">17:58</span> <span class="verse-body">et ait ad eum Saul de qua progenie es o adulescens dixitque David filius servi tui Isai Bethleemitae ego sum __________________________________________________________________</span></p>
<h2 id="ruth-ch-18">Chapter 18</h2>
<p class="verses"><a href="#ruth-18-1">1</a> <a href="#ruth-18-2">2</a> <a href="#ruth-18-3">3</a> <a href="#ruth-18-4">4</a> <a href="#ruth-18-5">5</a> <a href="#ruth-18-6">6</a> <a href="#ruth-18-7">7</a> <a href="#ruth-18-8">8</a> <a href="#ruth-18-9">9</a> <a href="#ruth-18-10">10</a> <a href="#ruth-18-11">11</a> <a href="#ruth-18-12">12</a> <a href="#ruth-18-13">13</a> <a href="#ruth-18-14">14</a> <a href="#ruth-18-15">15</a> <a href="#ruth-18-16">16</a> <a href="#ruth-18-17">17</a> <a href="#ruth-18-18">18</a> <a href="#ruth-18-19">19</a> <a href="#ruth-18-20">20</a> <a href="#ruth-18-21">21</a> <a href="#ruth-18-22">22</a> <a href="#ruth-18-23">23</a> <a href="#ruth-18-24">24</a> <a href="#ruth-18-25">25</a> <a href="#ruth-18-26">26</a> <a href="#ruth-18-27">27</a> <a href="#ruth-18-28">28</a> <a href="#ruth-18-29">29</a> <a href="#ruth-18-30">30</a></p>
<p id="ruth-18-1"><span class="verse-num">18:1</span> <span class="verse-body">et factum est cum conplesset loqui ad Saul anima Ionathan conligata est animae David et dilexit eum Ionathan quasi animam suam</span></p>
<p id="ruth-18-2"><span class="verse-num">18:2</span> <span class="verse-body">tulitque eum Saul in die illa et non concessit ei ut reverteretur in domum patris sui</span></p>
<p id="ruth-18-3"><span class="verse-num">18:3</span> <span class="verse-body">inierunt autem Ionathan et David foedus diligebat enim eum quasi animam suam</span></p>
<p id="ruth-18-4"><span class="verse-num">18:4</span> <span class="verse-body">nam expoliavit se Ionathan tunicam qua erat vestitus et dedit eam David et reliqua vestimenta sua usque ad gladium et arcum suum et usque ad balteum</span></p>
<p id="ruth-18-5"><span class="verse-num">18:5</span> <span class="verse-body">egrediebatur quoque David ad omnia quaecumque misisset eum Saul et prudenter se agebat posuitque eum Saul super viros belli et acceptus erat in oculis universi populi maximeque in conspectu famulorum Saul</span></p>
<p id="ruth-18-6"><span class="verse-num">18:6</span> <span class="verse-body">porro cum reverteretur percusso Philistheo David egressae sunt mulieres de universis urbibus Israhel cantantes chorosque ducentes in occursum Saul regis in tympanis laetitiae et in sistris</span></p>
<p id="ruth-18-7"><span class="verse-num">18:7</span> <span class="verse-body">et praecinebant mulieres ludentes atque dicentes percussit Saul mille et David decem milia</span></p>
<p id="ruth-18-8"><span class="verse-num">18:8</span> <span class="verse-body">iratus est autem Saul nimis et displicuit in oculis eius iste sermo dixitque dederunt David decem milia et mihi dederunt mille quid ei superest nisi solum regnum</span></p>
<p id="ruth-18-9"><span class="verse-num">18:9</span> <span class="verse-body">non rectis ergo oculis Saul aspiciebat David ex die illa et deinceps</span></p>
<p id="ruth-18-10"><span class="verse-num">18:10</span> <span class="verse-body">post diem autem alteram invasit spiritus Dei malus Saul et prophetabat in medio domus suae David autem psallebat manu sua sicut per singulos dies tenebatque Saul lanceam</span></p>
<p id="ruth-18-11"><span class="verse-num">18:11</span> <span class="verse-body">et misit eam putans quod configere posset David cum pariete et declinavit David a facie eius secundo</span></p>
<p id="ruth-18-12"><span class="verse-num">18:12</span> <span class="verse-body">et timuit Saul David eo quod esset Dominus cum eo et a se recessisset</span></p>
<p id="ruth-18-13"><span class="verse-num">18:13</span> <span class="verse-body">amovit ergo eum Saul a se et fecit eum tribunum super mille viros et egrediebatur et intrabat in conspectu populi</span></p>
<p id="ruth-18-14"><span class="verse-num">18:14</span> <span class="verse-body">in omnibus quoque viis suis David prudenter agebat et Dominus erat cum eo</span></p>
<p id="ruth-18-15"><span class="verse-num">18:15</span> <span class="verse-body">vidit itaque Saul quod prudens esset nimis et coepit cavere eum</span></p>
<p id="ruth-18-16"><span class="verse-num">18:16</span> <span class="verse-body">omnis autem Israhel et Iuda diligebat David ipse enim egrediebatur et ingrediebatur ante eos</span></p>
<p id="ruth-18-17"><span class="verse-num">18:17</span> <span class="verse-body">dixit autem Saul ad David ecce filia mea maior Merob ipsam dabo tibi uxorem tantummodo esto vir fortis et proeliare bella Domini Saul autem reputabat dicens non sit manus mea in eo sed sit super illum manus Philisthinorum</span></p>
<p id="ruth-18-18"><span class="verse-num">18:18</span> <span class="verse-body">ait autem David ad Saul quis ego sum aut quae est vita mea aut cognatio patris mei in Israhel ut fiam gener regis</span></p>
<p id="ruth-18-19"><span class="verse-num">18:19</span> <span class="verse-body">factum est autem tempus cum deberet dari Merob filia Saul David data est Hadrihel Molathitae uxor</span></p>
<p id="ruth-18-20"><span class="verse-num">18:20</span> <span class="verse-body">dilexit autem Michol filia Saul altera David et nuntiatum est Saul et placuit ei</span></p>
<p id="ruth-18-21"><span class="verse-num">18:21</span> <span class="verse-body">dixitque Saul dabo eam illi ut fiat ei in scandalum et sit super eum manus Philisthinorum dixit ergo Saul ad David in duabus rebus gener meus eris hodie</span></p>
<p id="ruth-18-22"><span class="verse-num">18:22</span> <span class="verse-body">et mandavit Saul servis suis loquimini ad David clam me dicentes ecce places regi et omnes servi eius diligunt te nunc ergo esto gener regis</span></p>
<p id="ruth-18-23"><span class="verse-num">18:23</span> <span class="verse-body">et locuti sunt servi Saul in auribus David omnia verba haec et ait David num parum vobis videtur generum esse regis ego autem sum vir pauper et tenuis</span></p>
<p id="ruth-18-24"><span class="verse-num">18:24</span> <span class="verse-body">et renuntiaverunt servi Saul dicentes huiuscemodi verba locutus est David</span></p>
<p id="ruth-18-25"><span class="verse-num">18:25</span> <span class="verse-body">dixit autem Saul sic loquimini ad David non habet necesse rex sponsalia nisi tantum centum praeputia Philisthinorum ut fiat ultio de inimicis regis porro Saul cogitabat tradere David in manibus Philisthinorum</span></p>
<p id="ruth-18-26"><span class="verse-num">18:26</span> <span class="verse-body">cumque renuntiassent servi eius David verba quae diximus placuit sermo in oculis David ut fieret gener regis</span></p>
<p id="ruth-18-27"><span class="verse-num">18:27</span> <span class="verse-body">et post dies paucos surgens David abiit cum viris qui sub eo erant et percussis Philisthim ducentis viris adtulit praeputia eorum et adnumeravit ea regi ut esset gener eius dedit itaque ei Saul Michol filiam suam uxorem</span></p>
<p id="ruth-18-28"><span class="verse-num">18:28</span> <span class="verse-body">et vidit Saul et intellexit quia Dominus esset cum David Michol autem filia Saul diligebat eum</span></p>
<p id="ruth-18-29"><span class="verse-num">18:29</span> <span class="verse-body">et Saul magis coepit timere David factusque est Saul inimicus David cunctis diebus</span></p>
<p id="ruth-18-30"><span class="verse-num">18:30</span> <span class="verse-body">et egressi sunt principes Philisthinorum a principio autem egressionis eorum prudentius se gerebat David quam omnes servi Saul et celebre factum est nomen eius nimis __________________________________________________________________</span></p>
<h2 id="ruth-ch-19">Chapter 19</h2>
<p class="verses"><a href="#ruth-19-1">1</a> <a href="#ruth-19-2">2</a> <a href="#ruth-19-3">3</a> <a href="#ruth-19-4">4</a> <a href="#ruth-19-5">5</a> <a href="#ruth-19-6">6</a> <a href="#ruth-19-7">7</a> <a href="#ruth-19-8">8</a> <a href="#ruth-19-9">9</a> <a href="#ruth-19-10">10</a> <a href="#ruth-19-11">11</a> <a href="#ruth-19-12">12</a> <a href="#ruth-19-13">13</a> <a href="#ruth-19-14">14</a> <a href="#ruth-19-15">15</a> <a href="#ruth-19-16">16</a> <a href="#ruth-19-17">17</a> <a href="#ruth-19-18">18</a> <a href="#ruth-19-19">19</a> <a href="#ruth-19-20">20</a> <a href="#ruth-19-21">21</a> <a href="#ruth-19-22">22</a> <a href="#ruth-19-23">23</a> <a href="#ruth-19-24">24</a></p>
<p id="ruth-19-1"><span class="verse-num">19:1</span> <span class="verse-body">locutus est autem Saul ad Ionathan filium suum et ad omnes servos suos ut occiderent David porro Ionathan filius Saul diligebat David valde</span></p>
<p id="ruth-19-2"><span class="verse-num">19:2</span> <span class="verse-body">et indicavit Ionathan David dicens quaerit Saul pater meus occidere te quapropter observa te quaeso mane et manebis clam et absconderis</span></p>
<p id="ruth-19-3"><span class="verse-num">19:3</span> <span class="verse-body">ego autem egrediens stabo iuxta patrem meum in agro ubicumque fueris et ego loquar de te ad patrem meum et quodcumque videro nuntiabo tibi</span></p>
<p id="ruth-19-4"><span class="verse-num">19:4</span> <span class="verse-body">locutus est ergo Ionathan de David bona ad Saul patrem suum dixitque ad eum ne pecces rex in servum tuum David quia non peccavit tibi et opera eius bona sunt tibi valde</span></p>
<p id="ruth-19-5"><span class="verse-num">19:5</span> <span class="verse-body">et posuit animam suam in manu sua et percussit Philistheum et fecit Dominus salutem magnam universo Israhel vidisti et laetatus es quare ergo peccas in sanguine innoxio interficiens David qui est absque culpa</span></p>
<p id="ruth-19-6"><span class="verse-num">19:6</span> <span class="verse-body">quod cum audisset Saul placatus voce Ionathae iuravit vivit Dominus quia non occidetur</span></p>
<p id="ruth-19-7"><span class="verse-num">19:7</span> <span class="verse-body">vocavit itaque Ionathan David et indicavit ei omnia verba haec et introduxit Ionathan David ad Saul et fuit ante eum sicut fuerat heri et nudius tertius</span></p>
<p id="ruth-19-8"><span class="verse-num">19:8</span> <span class="verse-body">motum est autem rursus bellum et egressus David pugnavit adversus Philisthim percussitque eos plaga magna et fugerunt a facie eius</span></p>
<p id="ruth-19-9"><span class="verse-num">19:9</span> <span class="verse-body">et factus est spiritus Domini malus in Saul sedebat autem in domo sua et tenebat lanceam porro David psallebat in manu sua</span></p>
<p id="ruth-19-10"><span class="verse-num">19:10</span> <span class="verse-body">nisusque est Saul configere lancea David in pariete et declinavit David a facie Saul lancea autem casso vulnere perlata est in parietem et David fugit et salvatus est nocte illa</span></p>
<p id="ruth-19-11"><span class="verse-num">19:11</span> <span class="verse-body">misit ergo Saul satellites suos in domum David ut custodirent eum et interficeretur mane quod cum adnuntiasset David Michol uxor sua dicens nisi salvaveris te nocte hac cras morieris</span></p>
<p id="ruth-19-12"><span class="verse-num">19:12</span> <span class="verse-body">deposuit eum per fenestram porro ille abiit et aufugit atque salvatus est</span></p>
<p id="ruth-19-13"><span class="verse-num">19:13</span> <span class="verse-body">tulit autem Michol statuam et posuit eam super lectum et pellem pilosam caprarum posuit ad caput eius et operuit eam vestimentis</span></p>
<p id="ruth-19-14"><span class="verse-num">19:14</span> <span class="verse-body">misit autem Saul apparitores qui raperent David et responsum est quod aegrotaret</span></p>
<p id="ruth-19-15"><span class="verse-num">19:15</span> <span class="verse-body">rursumque misit Saul nuntios ut viderent David dicens adferte eum ad me in lecto ut occidatur</span></p>
<p id="ruth-19-16"><span class="verse-num">19:16</span> <span class="verse-body">cumque venissent nuntii inventum est simulacrum super lectum et pellis caprarum ad caput eius</span></p>
<p id="ruth-19-17"><span class="verse-num">19:17</span> <span class="verse-body">dixitque Saul ad Michol quare sic inlusisti mihi et dimisisti inimicum meum ut fugeret et respondit Michol ad Saul quia ipse locutus est mihi dimitte me alioquin interficiam te</span></p>
<p id="ruth-19-18"><span class="verse-num">19:18</span> <span class="verse-body">David autem fugiens salvatus est et venit ad Samuhel in Ramatha et nuntiavit ei omnia quae fecerat sibi Saul et abierunt ipse et Samuhel et morati sunt in Nahioth</span></p>
<p id="ruth-19-19"><span class="verse-num">19:19</span> <span class="verse-body">nuntiatum est autem Sauli a dicentibus ecce David in Nahioth in Rama</span></p>
<p id="ruth-19-20"><span class="verse-num">19:20</span> <span class="verse-body">misit ergo Saul lictores ut raperent David qui cum vidissent cuneum prophetarum vaticinantium et Samuhel stantem super eos factus est etiam in illis spiritus Domini et prophetare coeperunt etiam ipsi</span></p>
<p id="ruth-19-21"><span class="verse-num">19:21</span> <span class="verse-body">quod cum nuntiatum esset Sauli misit alios nuntios prophetaverunt autem et illi et rursum Saul misit tertios nuntios qui et ipsi prophetaverunt</span></p>
<p id="ruth-19-22"><span class="verse-num">19:22</span> <span class="verse-body">abiit autem etiam ipse in Ramatha et venit usque ad cisternam magnam quae est in Soccho et interrogavit et dixit in quo loco sunt Samuhel et David dictumque est ei ecce in Nahioth sunt in Rama</span></p>
<p id="ruth-19-23"><span class="verse-num">19:23</span> <span class="verse-body">et abiit in Nahioth in Rama et factus est etiam super eum spiritus Dei et ambulabat ingrediens et prophetabat usque dum veniret in Nahioth in Rama</span></p>
<p id="ruth-19-24"><span class="verse-num">19:24</span> <span class="verse-body">et expoliavit se etiam ipse vestimentis suis et prophetavit cum ceteris coram Samuhel et cecidit nudus tota die illa et nocte unde et exivit proverbium num et Saul inter prophetas __________________________________________________________________</span></p>
<h2 id="ruth-ch-20">Chapter 20</h2>
<p class="verses"><a href="#ruth-20-1">1</a> <a href="#ruth-20-2">2</a> <a href="#ruth-20-3">3</a> <a href="#ruth-20-4">4</a> <a href="#ruth-20-5">5</a> <a href="#ruth-20-6">6</a> <a href="#ruth-20-7">7</a> <a href="#ruth-20-8">8</a> <a href="#ruth-20-9">9</a> <a href="#ruth-20-10">10</a> <a href="#ruth-20-11">11</a> <a href="#ruth-20-12">12</a> <a href="#ruth-20-13">13</a> <a href="#ruth-20-14">14</a> <a href="#ruth-20-15">15</a> <a href="#ruth-20-16">16</a> <a href="#ruth-20-17">17</a> <a href="#ruth-20-18">18</a> <a href="#ruth-20-19">19</a> <a href="#ruth-20-20">20</a> <a href="#ruth-20-21">21</a> <a href="#ruth-20-22">22</a> <a href="#ruth-20-23">23</a> <a href="#ruth-20-24">24</a> <a href="#ruth-20-25">25</a> <a href="#ruth-20-26">26</a> <a href="#ruth-20-27">27</a> <a href="#ruth-20-28">28</a> <a href="#ruth-20-29">29</a> <a href="#ruth-20-30">30</a> <a href="#ruth-20-31">31</a> <a href="#ruth-20-32">32</a> <a href="#ruth-20-33">33</a> <a href="#ruth-20-34">34</a> <a href="#ruth-20-35">35</a> <a href="#ruth-20-36">36</a> <a href="#ruth-20-37">37</a> <a href="#ruth-20-38">38</a> <a href="#ruth-20-39">39</a> <a href="#ruth-20-40">40</a> <a href="#ruth-20-41">41</a> <a href="#ruth-20-42">42</a> <a href="#ruth-20-43">43</a></p>
<p id="ruth-20-1"><span class="verse-num">20:1</span> <span class="verse-body">fugit autem David de Nahioth quae erat in Rama veniensque locutus est coram Ionathan quid feci quae est iniquitas mea et quod peccatum meum in patrem tuum quia quaerit animam meam</span></p>
<p id="ruth-20-2"><span class="verse-num">20:2</span> <span class="verse-body">qui dixit ei absit non morieris neque enim faciet pater meus quicquam grande vel parvum nisi prius indicaverit mihi hunc ergo celavit me pater meus sermonem tantummodo nequaquam erit istud</span></p>
<p id="ruth-20-3"><span class="verse-num">20:3</span> <span class="verse-body">et iuravit rursum David et ille ait scit profecto pater tuus quia inveni gratiam in oculis tuis et dicet nesciat hoc Ionathan ne forte tristetur quinimmo vivit Dominus et vivit anima tua quia uno tantum ut ita dicam gradu ego morsque dividimur</span></p>
<p id="ruth-20-4"><span class="verse-num">20:4</span> <span class="verse-body">et ait Ionathan ad David quodcumque dixerit mihi anima tua faciam tibi</span></p>
<p id="ruth-20-5"><span class="verse-num">20:5</span> <span class="verse-body">dixit autem David ad Ionathan ecce kalendae sunt crastino et ego ex more sedere soleo iuxta regem ad vescendum dimitte ergo me ut abscondar in agro usque ad vesperam diei tertiae</span></p>
<p id="ruth-20-6"><span class="verse-num">20:6</span> <span class="verse-body">si requisierit me pater tuus respondebis ei rogavit me David ut iret celeriter in Bethleem civitatem suam quia victimae sollemnes ibi sunt universis contribulibus eius</span></p>
<p id="ruth-20-7"><span class="verse-num">20:7</span> <span class="verse-body">si dixerit bene pax erit servo tuo si autem fuerit iratus scito quia conpleta est malitia eius</span></p>
<p id="ruth-20-8"><span class="verse-num">20:8</span> <span class="verse-body">fac ergo misericordiam in servum tuum quia foedus Domini me famulum tuum tecum inire fecisti si autem est in me aliqua iniquitas tu me interfice et ad patrem tuum ne introducas me</span></p>
<p id="ruth-20-9"><span class="verse-num">20:9</span> <span class="verse-body">et ait Ionathan absit hoc a te neque enim fieri potest ut si certo cognovero conpletam patris mei esse malitiam contra te non adnuntiem tibi</span></p>
<p id="ruth-20-10"><span class="verse-num">20:10</span> <span class="verse-body">responditque David ad Ionathan quis nuntiabit mihi si quid forte responderit tibi pater tuus dure</span></p>
<p id="ruth-20-11"><span class="verse-num">20:11</span> <span class="verse-body">et ait Ionathan ad David veni egrediamur in agrum cumque exissent ambo in agrum</span></p>
<p id="ruth-20-12"><span class="verse-num">20:12</span> <span class="verse-body">ait Ionathan ad David Domine Deus Israhel si investigavero sententiam patris mei crastino vel perendie et aliquid boni fuerit super David et non statim misero ad te et notum tibi fecero</span></p>
<p id="ruth-20-13"><span class="verse-num">20:13</span> <span class="verse-body">haec faciat Dominus Ionathan et haec augeat si autem perseveraverit patris mei malitia adversum te revelabo aurem tuam et dimittam te ut vadas in pace et sit Dominus tecum sicut fuit cum patre meo</span></p>
<p id="ruth-20-14"><span class="verse-num">20:14</span> <span class="verse-body">et si vixero facies mihi misericordiam Domini si vero mortuus fuero</span></p>
<p id="ruth-20-15"><span class="verse-num">20:15</span> <span class="verse-body">non auferas misericordiam tuam a domo mea usque in sempiternum quando eradicaverit Dominus inimicos David unumquemque de terra</span></p>
<p id="ruth-20-16"><span class="verse-num">20:16</span> <span class="verse-body">pepigit ergo foedus Ionathan cum domo David et requisivit Dominus de manu inimicorum David</span></p>
<p id="ruth-20-17"><span class="verse-num">20:17</span> <span class="verse-body">et addidit Ionathan deierare David eo quod diligeret illum sicut animam enim suam ita diligebat eum</span></p>
<p id="ruth-20-18"><span class="verse-num">20:18</span> <span class="verse-body">dixitque ad eum Ionathan cras kalendae sunt et requireris</span></p>
<p id="ruth-20-19"><span class="verse-num">20:19</span> <span class="verse-body">requiretur enim sessio tua usque perendie descendes ergo festinus et venies in locum ubi celandus es in die qua operari licet et sedebis iuxta lapidem cui est nomen Ezel</span></p>
<p id="ruth-20-20"><span class="verse-num">20:20</span> <span class="verse-body">et ego tres sagittas mittam iuxta eum et iaciam quasi exercens me ad signum</span></p>
<p id="ruth-20-21"><span class="verse-num">20:21</span> <span class="verse-body">mittam quoque et puerum dicens ei vade et adfer mihi sagittas</span></p>
<p id="ruth-20-22"><span class="verse-num">20:22</span> <span class="verse-body">si dixero puero ecce sagittae intra te sunt tolle eas tu veni ad me quia pax tibi est et nihil est mali vivit Dominus si autem sic locutus fuero puero ecce sagittae ultra te sunt vade quia dimisit te Dominus</span></p>
<p id="ruth-20-23"><span class="verse-num">20:23</span> <span class="verse-body">de verbo autem quod locuti fuimus ego et tu sit Dominus inter me et te usque in sempiternum</span></p>
<p id="ruth-20-24"><span class="verse-num">20:24</span> <span class="verse-body">absconditus est ergo David in agro et venerunt kalendae et sedit rex ad comedendum panem</span></p>
<p id="ruth-20-25"><span class="verse-num">20:25</span> <span class="verse-body">cumque sedisset rex super cathedram suam secundum consuetudinem quae erat iuxta parietem surrexit Ionathan et sedit Abner ex latere Saul vacuusque apparuit locus David</span></p>
<p id="ruth-20-26"><span class="verse-num">20:26</span> <span class="verse-body">et non est locutus Saul quicquam in die illa cogitabat enim quod forte evenisset ei ut non esset mundus nec purificatus</span></p>
<p id="ruth-20-27"><span class="verse-num">20:27</span> <span class="verse-body">cumque inluxisset dies secunda post kalendas rursum vacuus apparuit locus David dixitque Saul ad Ionathan filium suum cur non venit filius Isai nec heri nec hodie ad vescendum</span></p>
<p id="ruth-20-28"><span class="verse-num">20:28</span> <span class="verse-body">et respondit Ionathan Sauli rogavit me obnixe ut iret in Bethleem</span></p>
<p id="ruth-20-29"><span class="verse-num">20:29</span> <span class="verse-body">et ait dimitte me quoniam sacrificium sollemne est in civitate unus de fratribus meis accersivit me nunc ergo si inveni gratiam in oculis tuis vadam cito et videbo fratres meos ob hanc causam non venit ad mensam regis</span></p>
<p id="ruth-20-30"><span class="verse-num">20:30</span> <span class="verse-body">iratus autem Saul adversus Ionathan dixit ei fili mulieris virum ultro rapientis numquid ignoro quia diligis filium Isai in confusionem tuam et in confusionem ignominiosae matris tuae</span></p>
<p id="ruth-20-31"><span class="verse-num">20:31</span> <span class="verse-body">omnibus enim diebus quibus filius Isai vixerit super terram non stabilieris tu neque regnum tuum itaque iam nunc mitte et adduc eum ad me quia filius mortis est</span></p>
<p id="ruth-20-32"><span class="verse-num">20:32</span> <span class="verse-body">respondens autem Ionathan Sauli patri suo ait quare moritur quid fecit</span></p>
<p id="ruth-20-33"><span class="verse-num">20:33</span> <span class="verse-body">et arripuit Saul lanceam ut percuteret eum et intellexit Ionathan quod definitum esset patri suo ut interficeret David</span></p>
<p id="ruth-20-34"><span class="verse-num">20:34</span> <span class="verse-body">surrexit ergo Ionathan a mensa in ira furoris et non comedit in die kalendarum secunda panem contristatus est enim super David eo quod confudisset eum pater suus</span></p>
<p id="ruth-20-35"><span class="verse-num">20:35</span> <span class="verse-body">cumque inluxisset mane venit Ionathan in agrum iuxta placitum David et puer parvulus cum eo</span></p>
<p id="ruth-20-36"><span class="verse-num">20:36</span> <span class="verse-body">et ait ad puerum suum vade et adfer mihi sagittas quas ego iacio cumque puer cucurrisset iecit aliam sagittam trans puerum</span></p>
<p id="ruth-20-37"><span class="verse-num">20:37</span> <span class="verse-body">venit itaque puer ad locum iaculi quod miserat Ionathan et clamavit Ionathan post tergum pueri et ait ecce ibi est sagitta porro ultra te</span></p>
<p id="ruth-20-38"><span class="verse-num">20:38</span> <span class="verse-body">clamavitque Ionathan post tergum pueri festina velociter ne steteris collegit autem puer Ionathae sagittas et adtulit ad dominum suum</span></p>
<p id="ruth-20-39"><span class="verse-num">20:39</span> <span class="verse-body">et quid ageretur penitus ignorabat tantummodo enim Ionathan et David rem noverant</span></p>
<p id="ruth-20-40"><span class="verse-num">20:40</span> <span class="verse-body">dedit igitur Ionathan arma sua puero et dixit ei vade defer in civitatem</span></p>
<p id="ruth-20-41"><span class="verse-num">20:41</span> <span class="verse-body">cumque abisset puer surrexit David de loco qui vergebat ad austrum et cadens pronus in terram adoravit tertio et osculantes alterutrum fleverunt pariter David autem amplius</span></p>
<p id="ruth-20-42"><span class="verse-num">20:42</span> <span class="verse-body">dixit ergo Ionathan ad David vade in pace quaecumque iuravimus ambo in nomine Domini dicentes Dominus sit inter me et te et inter semen meum et semen tuum usque in sempiternum</span></p>
<p id="ruth-20-43"><span class="verse-num">20:43</span> <span class="verse-body">et surrexit et abiit sed et Ionathan ingressus est civitatem __________________________________________________________________</span></p>
<h2 id="ruth-ch-21">Chapter 21</h2>
<p class="verses"><a href="#ruth-21-1">1</a> <a href="#ruth-21-2">2</a> <a href="#ruth-21-3">3</a> <a href="#ruth-21-4">4</a> <a href="#ruth-21-5">5</a> <a href="#ruth-21-6">6</a> <a href="#ruth-21-7">7</a> <a href="#ruth-21-8">8</a> <a href="#ruth-21-9">9</a> <a href="#ruth-21-10">10</a> <a href="#ruth-21-11">11</a> <a href="#ruth-21-12">12</a> <a href="#ruth-21-13">13</a> <a href="#ruth-21-14">14</a> <a href="#ruth-21-15">15</a></p>
<p id="ruth-21-1"><span class="verse-num">21:1</span> <span class="verse-body">venit autem David in Nobe ad Ahimelech sacerdotem et obstipuit Ahimelech eo quod venisset David et dixit ei quare tu solus et nullus est tecum</span></p>
<p id="ruth-21-2"><span class="verse-num">21:2</span> <span class="verse-body">et ait David ad Ahimelech sacerdotem rex praecepit mihi sermonem et dixit nemo sciat rem propter quam a me missus es et cuiusmodi tibi praecepta dederim nam et pueris condixi in illum et illum locum</span></p>
<p id="ruth-21-3"><span class="verse-num">21:3</span> <span class="verse-body">nunc igitur si quid habes ad manum vel quinque panes da mihi aut quicquid inveneris</span></p>
<p id="ruth-21-4"><span class="verse-num">21:4</span> <span class="verse-body">et respondens sacerdos David ait ei non habeo panes laicos ad manum sed tantum panem sanctum si mundi sunt pueri maxime a mulieribus</span></p>
<p id="ruth-21-5"><span class="verse-num">21:5</span> <span class="verse-body">et respondit David sacerdoti et dixit ei equidem si de mulieribus agitur continuimus nos ab heri et nudius tertius quando egrediebamur et fuerunt vasa puerorum sancta porro via haec polluta est sed et ipsa hodie sanctificabitur in vasis</span></p>
<p id="ruth-21-6"><span class="verse-num">21:6</span> <span class="verse-body">dedit ergo ei sacerdos sanctificatum panem neque enim erat ibi panis nisi tantum panes propositionis qui sublati fuerant a facie Domini ut ponerentur panes calidi</span></p>
<p id="ruth-21-7"><span class="verse-num">21:7</span> <span class="verse-body">erat autem ibi vir de servis Saul in die illa intus in tabernaculo Domini et nomen eius Doec Idumeus potentissimus pastorum Saul</span></p>
<p id="ruth-21-8"><span class="verse-num">21:8</span> <span class="verse-body">dixit autem David ad Ahimelech si habes hic ad manum hastam aut gladium quia gladium meum et arma mea non tuli mecum sermo enim regis urguebat</span></p>
<p id="ruth-21-9"><span class="verse-num">21:9</span> <span class="verse-body">et dixit sacerdos gladius Goliath Philisthei quem percussisti in valle Terebinthi est involutus pallio post ephod si istum vis tollere tolle neque enim est alius hic absque eo et ait David non est huic alter similis da mihi eum</span></p>
<p id="ruth-21-10"><span class="verse-num">21:10</span> <span class="verse-body">surrexit itaque David et fugit in die illa a facie Saul et venit ad Achis regem Geth</span></p>
<p id="ruth-21-11"><span class="verse-num">21:11</span> <span class="verse-body">dixeruntque ei servi Achis numquid non iste est David rex terrae nonne huic cantabant per choros dicentes percussit Saul mille et David decem milia</span></p>
<p id="ruth-21-12"><span class="verse-num">21:12</span> <span class="verse-body">posuit autem David sermones istos in corde suo et extimuit valde a facie Achis regis Geth</span></p>
<p id="ruth-21-13"><span class="verse-num">21:13</span> <span class="verse-body">et inmutavit os suum coram eis et conlabebatur inter manus eorum et inpingebat in ostia portae defluebantque salivae eius in barbam</span></p>
<p id="ruth-21-14"><span class="verse-num">21:14</span> <span class="verse-body">et ait Achis ad servos suos vidistis hominem insanum quare adduxistis eum ad me</span></p>
<p id="ruth-21-15"><span class="verse-num">21:15</span> <span class="verse-body">an desunt nobis furiosi quod introduxistis istum ut fureret me praesente hicine ingredietur domum meam __________________________________________________________________</span></p>
<h2 id="ruth-ch-22">Chapter 22</h2>
<p class="verses"><a href="#ruth-22-1">1</a> <a href="#ruth-22-2">2</a> <a href="#ruth-22-3">3</a> <a href="#ruth-22-4">4</a> <a href="#ruth-22-5">5</a> <a href="#ruth-22-6">6</a> <a href="#ruth-22-7">7</a> <a href="#ruth-22-8">8</a> <a href="#ruth-22-9">9</a> <a href="#ruth-22-10">10</a> <a href="#ruth-22-11">11</a> <a href="#ruth-22-12">12</a> <a href="#ruth-22-13">13</a> <a href="#ruth-22-14">14</a> <a href="#ruth-22-15">15</a> <a href="#ruth-22-16">16</a> <a href="#ruth-22-17">17</a> <a href="#ruth-22-18">18</a> <a href="#ruth-22-19">19</a> <a href="#ruth-22-20">20</a> <a href="#ruth-22-21">21</a> <a href="#ruth-22-22">22</a> <a href="#ruth-22-23">23</a></p>
<p id="ruth-22-1"><span class="verse-num">22:1</span> <span class="verse-body">abiit ergo inde David et fugit in speluncam Odollam quod cum audissent fratres eius et omnis domus patris eius descenderunt ad eum illuc</span></p>
<p id="ruth-22-2"><span class="verse-num">22:2</span> <span class="verse-body">et convenerunt ad eum omnes qui erant in angustia constituti et oppressi aere alieno et amaro animo et factus est eorum princeps fueruntque cum eo quasi quadringenti viri</span></p>
<p id="ruth-22-3"><span class="verse-num">22:3</span> <span class="verse-body">et profectus est David inde in Maspha quae est Moab et dixit ad regem Moab maneat oro pater meus et mater mea vobiscum donec sciam quid faciat mihi Deus</span></p>
<p id="ruth-22-4"><span class="verse-num">22:4</span> <span class="verse-body">et reliquit eos ante faciem regis Moab manseruntque apud eum cunctis diebus quibus David fuit in praesidio</span></p>
<p id="ruth-22-5"><span class="verse-num">22:5</span> <span class="verse-body">dixitque Gad propheta ad David noli manere in praesidio proficiscere et vade in terram Iuda et profectus David venit in saltum Hareth</span></p>
<p id="ruth-22-6"><span class="verse-num">22:6</span> <span class="verse-body">et audivit Saul quod apparuisset David et viri qui erant cum eo Saul autem cum maneret in Gabaa et esset in nemore quod est in Rama hastam manu tenens cunctique socii eius circumstarent eum</span></p>
<p id="ruth-22-7"><span class="verse-num">22:7</span> <span class="verse-body">ait ad servos suos qui adsistebant ei audite filii Iemini numquid omnibus vobis dabit filius Isai agros et vineas et universos vos faciet tribunos et centuriones</span></p>
<p id="ruth-22-8"><span class="verse-num">22:8</span> <span class="verse-body">quoniam coniurastis omnes adversum me et non est qui mihi renuntiet maxime cum et filius meus foedus iunxerit cum filio Isai non est qui vicem meam doleat ex vobis nec qui adnuntiet mihi eo quod suscitaverit filius meus servum meum adversum me insidiantem mihi usque hodie</span></p>
<p id="ruth-22-9"><span class="verse-num">22:9</span> <span class="verse-body">respondens autem Doec Idumeus qui adsistebat et erat primus inter servos Saul vidi inquit filium Isai in Nobe apud Ahimelech filium Achitob</span></p>
<p id="ruth-22-10"><span class="verse-num">22:10</span> <span class="verse-body">qui consuluit pro eo Dominum et cibaria dedit ei sed et gladium Goliath Philisthei dedit illi</span></p>
<p id="ruth-22-11"><span class="verse-num">22:11</span> <span class="verse-body">misit ergo rex ad accersiendum Ahimelech filium Achitob sacerdotem et omnem domum patris eius sacerdotum qui erant in Nobe qui venerunt universi ad regem</span></p>
<p id="ruth-22-12"><span class="verse-num">22:12</span> <span class="verse-body">et ait Saul audi fili Achitob qui respondit praesto sum domine</span></p>
<p id="ruth-22-13"><span class="verse-num">22:13</span> <span class="verse-body">dixitque ad eum Saul quare coniurastis adversum me tu et filius Isai et dedisti ei panes et gladium et consuluisti pro eo Deum ut consurgeret adversum me insidiator usque hodie permanens</span></p>
<p id="ruth-22-14"><span class="verse-num">22:14</span> <span class="verse-body">respondensque Ahimelech regi ait et quis in omnibus servis tuis sicut David fidelis et gener regis et pergens ad imperium tuum et gloriosus in domo tua</span></p>
<p id="ruth-22-15"><span class="verse-num">22:15</span> <span class="verse-body">num hodie coepi consulere pro eo Deum absit hoc a me ne suspicetur rex adversus servum suum rem huiuscemodi in universa domo patris mei non enim scivit servus tuus quicquam super hoc negotio vel modicum vel grande</span></p>
<p id="ruth-22-16"><span class="verse-num">22:16</span> <span class="verse-body">dixitque rex morte morieris Ahimelech tu et omnis domus patris tui</span></p>
<p id="ruth-22-17"><span class="verse-num">22:17</span> <span class="verse-body">et ait rex emissariis qui circumstabant eum convertimini et interficite sacerdotes Domini nam manus eorum cum David est scientes quod fugisset non indicaverunt mihi noluerunt autem servi regis extendere manum suam in sacerdotes Domini</span></p>
<p id="ruth-22-18"><span class="verse-num">22:18</span> <span class="verse-body">et ait rex Doec convertere tu et inrue in sacerdotes conversusque Doec Idumeus inruit in sacerdotes et trucidavit in die illa octoginta quinque viros vestitos ephod lineo</span></p>
<p id="ruth-22-19"><span class="verse-num">22:19</span> <span class="verse-body">Nobe autem civitatem sacerdotum percussit in ore gladii viros et mulieres parvulos et lactantes bovem et asinum et ovem in ore gladii</span></p>
<p id="ruth-22-20"><span class="verse-num">22:20</span> <span class="verse-body">evadens autem unus filius Ahimelech filii Achitob cuius nomen erat Abiathar fugit ad David</span></p>
<p id="ruth-22-21"><span class="verse-num">22:21</span> <span class="verse-body">et adnuntiavit ei quod occidisset Saul sacerdotes Domini</span></p>
<p id="ruth-22-22"><span class="verse-num">22:22</span> <span class="verse-body">et ait David ad Abiathar sciebam in die illa quod cum ibi esset Doec Idumeus procul dubio adnuntiaret Saul ego sum reus omnium animarum patris tui</span></p>
<p id="ruth-22-23"><span class="verse-num">22:23</span> <span class="verse-body">mane mecum ne timeas si quis quaesierit animam meam quaeret et animam tuam mecumque servaberis __________________________________________________________________</span></p>
<h2 id="ruth-ch-23">Chapter 23</h2>
<p class="verses"><a href="#ruth-23-1">1</a> <a href="#ruth-23-2">2</a> <a href="#ruth-23-3">3</a> <a href="#ruth-23-4">4</a> <a href="#ruth-23-5">5</a> <a href="#ruth-23-6">6</a> <a href="#ruth-23-7">7</a> <a href="#ruth-23-8">8</a> <a href="#ruth-23-9">9</a> <a href="#ruth-23-10">10</a> <a href="#ruth-23-11">11</a> <a href="#ruth-23-12">12</a> <a href="#ruth-23-13">13</a> <a href="#ruth-23-14">14</a> <a href="#ruth-23-15">15</a> <a href="#ruth-23-16">16</a> <a href="#ruth-23-17">17</a> <a href="#ruth-23-18">18</a> <a href="#ruth-23-19">19</a> <a href="#ruth-23-20">20</a> <a href="#ruth-23-21">21</a> <a href="#ruth-23-22">22</a> <a href="#ruth-23-23">23</a> <a href="#ruth-23-24">24</a> <a href="#ruth-23-25">25</a> <a href="#ruth-23-26">26</a> <a href="#ruth-23-27">27</a> <a href="#ruth-23-28">28</a></p>
<p id="ruth-23-1"><span class="verse-num">23:1</span> <span class="verse-body">et nuntiaverunt David dicentes ecce Philisthim obpugnant Ceila et diripiunt areas</span></p>
<p id="ruth-23-2"><span class="verse-num">23:2</span> <span class="verse-body">consuluit igitur David Dominum dicens num vadam et percutiam Philistheos istos et ait Dominus ad David vade et percuties Philistheos et salvabis Ceila</span></p>
<p id="ruth-23-3"><span class="verse-num">23:3</span> <span class="verse-body">et dixerunt viri qui erant cum David ad eum ecce nos hic in Iudaea consistentes timemus quanto magis si ierimus in Ceila adversum agmina Philisthinorum</span></p>
<p id="ruth-23-4"><span class="verse-num">23:4</span> <span class="verse-body">rursum ergo David consuluit Dominum qui respondens ei ait surge et vade in Ceila ego enim tradam Philistheos in manu tua</span></p>
<p id="ruth-23-5"><span class="verse-num">23:5</span> <span class="verse-body">abiit David et viri eius in Ceila et pugnavit adversum Philistheos et abegit iumenta eorum et percussit eos plaga magna et salvavit David habitatores Ceilae</span></p>
<p id="ruth-23-6"><span class="verse-num">23:6</span> <span class="verse-body">porro eo tempore quo fugiebat Abiathar filius Ahimelech ad David in Ceila ephod secum habens descenderat</span></p>
<p id="ruth-23-7"><span class="verse-num">23:7</span> <span class="verse-body">nuntiatum est autem Saul quod venisset David in Ceila et ait Saul tradidit eum Deus in manus meas conclususque est introgressus urbem in qua portae et serae</span></p>
<p id="ruth-23-8"><span class="verse-num">23:8</span> <span class="verse-body">et praecepit Saul omni populo ut ad pugnam descenderet in Ceila et obsideret David et viros eius</span></p>
<p id="ruth-23-9"><span class="verse-num">23:9</span> <span class="verse-body">quod cum rescisset David quia praepararet ei Saul clam malum dixit ad Abiathar sacerdotem adplica ephod</span></p>
<p id="ruth-23-10"><span class="verse-num">23:10</span> <span class="verse-body">et ait David Domine Deus Israhel audivit famam servus tuus quod disponat Saul venire ad Ceila ut evertat urbem propter me</span></p>
<p id="ruth-23-11"><span class="verse-num">23:11</span> <span class="verse-body">si tradent me viri Ceila in manus eius et si descendet Saul sicut audivit servus tuus Domine Deus Israhel indica servo tuo et ait Dominus descendet</span></p>
<p id="ruth-23-12"><span class="verse-num">23:12</span> <span class="verse-body">dixitque David si tradent viri Ceilae me et viros qui sunt mecum in manu Saul et dixit Dominus tradent</span></p>
<p id="ruth-23-13"><span class="verse-num">23:13</span> <span class="verse-body">surrexit ergo David et viri eius quasi sescenti et egressi de Ceila huc atque illuc vagabantur incerti nuntiatumque est Saul quod fugisset David de Ceila quam ob rem dissimulavit exire</span></p>
<p id="ruth-23-14"><span class="verse-num">23:14</span> <span class="verse-body">morabatur autem David in deserto in locis firmissimis mansitque in monte solitudinis Ziph quaerebat tamen eum Saul cunctis diebus et non tradidit eum Deus in manus eius</span></p>
<p id="ruth-23-15"><span class="verse-num">23:15</span> <span class="verse-body">et vidit David quod egressus esset Saul ut quaereret animam eius porro David erat in deserto Ziph in silva</span></p>
<p id="ruth-23-16"><span class="verse-num">23:16</span> <span class="verse-body">et surrexit Ionathan filius Saul et abiit ad David in silva et confortavit manus eius in Deo dixitque ei</span></p>
<p id="ruth-23-17"><span class="verse-num">23:17</span> <span class="verse-body">ne timeas neque enim inveniet te manus Saul patris mei et tu regnabis super Israhel et ego ero tibi secundus sed et Saul pater meus scit hoc</span></p>
<p id="ruth-23-18"><span class="verse-num">23:18</span> <span class="verse-body">percussit igitur uterque foedus coram Domino mansitque David in silva Ionathas autem reversus est in domum suam</span></p>
<p id="ruth-23-19"><span class="verse-num">23:19</span> <span class="verse-body">ascenderunt autem Ziphei ad Saul in Gabaa dicentes nonne David latitat apud nos in locis tutissimis silvae in colle Achilae quae est ad dexteram deserti</span></p>
<p id="ruth-23-20"><span class="verse-num">23:20</span> <span class="verse-body">nunc ergo sicut desideravit anima tua ut descenderes descende nostrum autem erit ut tradamus eum in manus regis</span></p>
<p id="ruth-23-21"><span class="verse-num">23:21</span> <span class="verse-body">dixitque Saul benedicti vos a Domino quia doluistis vicem meam</span></p>
<p id="ruth-23-22"><span class="verse-num">23:22</span> <span class="verse-body">abite oro et diligentius praeparate et curiosius agite et considerate locum ubi sit pes eius vel quis viderit eum ibi recogitat enim de me quod callide insidier ei</span></p>
<p id="ruth-23-23"><span class="verse-num">23:23</span> <span class="verse-body">considerate et videte omnia latibula eius in quibus absconditur et revertimini ad me ad rem certam ut vadam vobiscum quod si etiam in terra se abstruserit perscrutabor eum in cunctis milibus Iuda</span></p>
<p id="ruth-23-24"><span class="verse-num">23:24</span> <span class="verse-body">at illi surgentes abierunt in Ziph ante Saul David autem et viri eius erant in deserto Maon in campestribus ad dextram Iesimuth</span></p>
<p id="ruth-23-25"><span class="verse-num">23:25</span> <span class="verse-body">ivit ergo Saul et socii eius ad quaerendum et nuntiatum est David statimque descendit ad petram et versabatur in deserto Maon quod cum audisset Saul persecutus est David in deserto Maon</span></p>
<p id="ruth-23-26"><span class="verse-num">23:26</span> <span class="verse-body">et ibat Saul ad latus montis ex parte una David autem et viri eius erant in latere montis ex parte altera porro David desperabat se posse evadere a facie Saul itaque Saul et viri eius in modum coronae cingebant David et viros eius ut caperent eos</span></p>
<p id="ruth-23-27"><span class="verse-num">23:27</span> <span class="verse-body">et nuntius venit ad Saul dicens festina et veni quoniam infuderunt se Philisthim super terram</span></p>
<p id="ruth-23-28"><span class="verse-num">23:28</span> <span class="verse-body">reversus est ergo Saul desistens persequi David et perrexit in occursum Philisthinorum propter hoc vocaverunt locum illum petram Dividentem __________________________________________________________________</span></p>
<h2 id="ruth-ch-24">Chapter 24</h2>
<p class="verses"><a href="#ruth-24-1">1</a> <a href="#ruth-24-2">2</a> <a href="#ruth-24-3">3</a> <a href="#ruth-24-4">4</a> <a href="#ruth-24-5">5</a> <a href="#ruth-24-6">6</a> <a href="#ruth-24-7">7</a> <a href="#ruth-24-8">8</a> <a href="#ruth-24-9">9</a> <a href="#ruth-24-10">10</a> <a href="#ruth-24-11">11</a> <a href="#ruth-24-12">12</a> <a href="#ruth-24-13">13</a> <a href="#ruth-24-14">14</a> <a href="#ruth-24-15">15</a> <a href="#ruth-24-16">16</a> <a href="#ruth-24-17">17</a> <a href="#ruth-24-18">18</a> <a href="#ruth-24-19">19</a> <a href="#ruth-24-20">20</a> <a href="#ruth-24-21">21</a> <a href="#ruth-24-22">22</a> <a href="#ruth-24-23">23</a></p>
<p id="ruth-24-1"><span class="verse-num">24:1</span> <span class="verse-body">ascendit ergo David inde et habitavit in locis tutissimis Engaddi</span></p>
<p id="ruth-24-2"><span class="verse-num">24:2</span> <span class="verse-body">cumque reversus esset Saul postquam persecutus est Philistheos nuntiaverunt ei dicentes ecce David in deserto est Engaddi</span></p>
<p id="ruth-24-3"><span class="verse-num">24:3</span> <span class="verse-body">adsumens ergo Saul tria milia electorum virorum ex omni Israhel perrexit ad investigandum David et viros eius etiam super abruptissimas petras quae solis hibicibus perviae sunt</span></p>
<p id="ruth-24-4"><span class="verse-num">24:4</span> <span class="verse-body">et venit ad caulas quoque ovium quae se offerebant vianti eratque ibi spelunca quam ingressus est Saul ut purgaret ventrem porro David et viri eius in interiori parte speluncae latebant</span></p>
<p id="ruth-24-5"><span class="verse-num">24:5</span> <span class="verse-body">et dixerunt servi David ad eum ecce dies de qua locutus est Dominus ad te ego tradam tibi inimicum tuum ut facias ei sicut placuerit in oculis tuis surrexit ergo David et praecidit oram clamydis Saul silenter</span></p>
<p id="ruth-24-6"><span class="verse-num">24:6</span> <span class="verse-body">post haec percussit cor suum David eo quod abscidisset oram clamydis Saul</span></p>
<p id="ruth-24-7"><span class="verse-num">24:7</span> <span class="verse-body">dixitque ad viros suos propitius mihi sit Dominus ne faciam hanc rem domino meo christo Domini ut mittam manum meam in eum quoniam christus Domini est</span></p>
<p id="ruth-24-8"><span class="verse-num">24:8</span> <span class="verse-body">et confregit David viros suos sermonibus et non permisit eos ut consurgerent in Saul porro Saul exsurgens de spelunca pergebat coepto itinere</span></p>
<p id="ruth-24-9"><span class="verse-num">24:9</span> <span class="verse-body">surrexit autem et David post eum et egressus de spelunca clamavit post tergum Saul dicens domine mi rex et respexit Saul post se et inclinans se David pronus in terram adoravit</span></p>
<p id="ruth-24-10"><span class="verse-num">24:10</span> <span class="verse-body">dixitque ad Saul quare audis verba hominum loquentium David quaerit malum adversum te</span></p>
<p id="ruth-24-11"><span class="verse-num">24:11</span> <span class="verse-body">ecce hodie viderunt oculi tui quod tradiderit te Dominus in manu mea in spelunca et cogitavi ut occiderem te sed pepercit tibi oculus meus dixi enim non extendam manum meam in domino meo quia christus Domini est</span></p>
<p id="ruth-24-12"><span class="verse-num">24:12</span> <span class="verse-body">quin potius pater mi vide et cognosce oram clamydis tuae in manu mea quoniam cum praeciderem summitatem clamydis tuae nolui extendere manum meam in te animadverte et vide quoniam non est in manu mea malum neque iniquitas neque peccavi in te tu autem insidiaris animae meae ut auferas eam</span></p>
<p id="ruth-24-13"><span class="verse-num">24:13</span> <span class="verse-body">iudicet Dominus inter me et te et ulciscatur me Dominus ex te manus autem mea non sit in te</span></p>
<p id="ruth-24-14"><span class="verse-num">24:14</span> <span class="verse-body">sicut et in proverbio antiquo dicitur ab impiis egredietur impietas manus ergo mea non sit in te</span></p>
<p id="ruth-24-15"><span class="verse-num">24:15</span> <span class="verse-body">quem sequeris rex Israhel quem persequeris canem mortuum sequeris et pulicem unum</span></p>
<p id="ruth-24-16"><span class="verse-num">24:16</span> <span class="verse-body">sit Dominus iudex et iudicet inter me et te et videat et diiudicet causam meam et eruat me de manu tua</span></p>
<p id="ruth-24-17"><span class="verse-num">24:17</span> <span class="verse-body">cum autem conplesset David loquens sermones huiuscemodi ad Saul dixit Saul numquid vox haec tua est fili mi David et levavit Saul vocem suam et flevit</span></p>
<p id="ruth-24-18"><span class="verse-num">24:18</span> <span class="verse-body">dixitque ad David iustior tu es quam ego tu enim tribuisti mihi bona ego autem reddidi tibi mala</span></p>
<p id="ruth-24-19"><span class="verse-num">24:19</span> <span class="verse-body">et tu indicasti hodie quae feceris mihi bona quomodo tradiderit me Dominus in manu tua et non occideris me</span></p>
<p id="ruth-24-20"><span class="verse-num">24:20</span> <span class="verse-body">quis enim cum invenerit inimicum suum dimittet eum in via bona sed Dominus reddat tibi vicissitudinem hanc pro eo quod hodie operatus es in me</span></p>
<p id="ruth-24-21"><span class="verse-num">24:21</span> <span class="verse-body">et nunc quia scio quod certissime regnaturus sis et habiturus in manu tua regnum Israhel</span></p>
<p id="ruth-24-22"><span class="verse-num">24:22</span> <span class="verse-body">iura mihi in Domino ne deleas semen meum post me neque auferas nomen meum de domo patris mei</span></p>
<p id="ruth-24-23"><span class="verse-num">24:23</span> <span class="verse-body">et iuravit David Sauli abiit ergo Saul in domum suam et David et viri eius ascenderunt ad tutiora loca __________________________________________________________________</span></p>
<h2 id="ruth-ch-25">Chapter 25</h2>
<p class="verses"><a href="#ruth-25-1">1</a> <a href="#ruth-25-2">2</a> <a href="#ruth-25-3">3</a> <a href="#ruth-25-4">4</a> <a href="#ruth-25-5">5</a> <a href="#ruth-25-6">6</a> <a href="#ruth-25-7">7</a> <a href="#ruth-25-8">8</a> <a href="#ruth-25-9">9</a> <a href="#ruth-25-10">10</a> <a href="#ruth-25-11">11</a> <a href="#ruth-25-12">12</a> <a href="#ruth-25-13">13</a> <a href="#ruth-25-14">14</a> <a href="#ruth-25-15">15</a> <a href="#ruth-25-16">16</a> <a href="#ruth-25-17">17</a> <a href="#ruth-25-18">18</a> <a href="#ruth-25-19">19</a> <a href="#ruth-25-20">20</a> <a href="#ruth-25-21">21</a> <a href="#ruth-25-22">22</a> <a href="#ruth-25-23">23</a> <a href="#ruth-25-24">24</a> <a href="#ruth-25-25">25</a> <a href="#ruth-25-26">26</a> <a href="#ruth-25-27">27</a> <a href="#ruth-25-28">28</a> <a href="#ruth-25-29">29</a> <a href="#ruth-25-30">30</a> <a href="#ruth-25-31">31</a> <a href="#ruth-25-32">32</a> <a href="#ruth-25-33">33</a> <a href="#ruth-25-34">34</a> <a href="#ruth-25-35">35</a> <a href="#ruth-25-36">36</a> <a href="#ruth-25-37">37</a> <a href="#ruth-25-38">38</a> <a href="#ruth-25-39">39</a> <a href="#ruth-25-40">40</a> <a href="#ruth-25-41">41</a> <a href="#ruth-25-42">42</a> <a href="#ruth-25-43">43</a> <a href="#ruth-25-44">44</a></p>
<p id="ruth-25-1"><span class="verse-num">25:1</span> <span class="verse-body">mortuus est autem Samuhel et congregatus est universus Israhel et planxerunt eum et sepelierunt in domo sua in Rama consurgensque David descendit in desertum Pharan</span></p>
<p id="ruth-25-2"><span class="verse-num">25:2</span> <span class="verse-body">erat autem vir quispiam in solitudine Maon et possessio eius in Carmelo et homo ille magnus nimis erantque ei oves tria milia et mille caprae et accidit ut tonderetur grex eius in Carmelo</span></p>
<p id="ruth-25-3"><span class="verse-num">25:3</span> <span class="verse-body">nomen autem viri illius erat Nabal et nomen uxoris eius Abigail eratque mulier illa prudentissima et speciosa porro vir eius durus et pessimus et malitiosus erat autem de genere Chaleb</span></p>
<p id="ruth-25-4"><span class="verse-num">25:4</span> <span class="verse-body">cum ergo audisset David in deserto quod tonderet Nabal gregem suum</span></p>
<p id="ruth-25-5"><span class="verse-num">25:5</span> <span class="verse-body">misit decem iuvenes et dixit eis ascendite in Carmelum et venietis ad Nabal et salutabitis eum ex nomine meo pacifice</span></p>
<p id="ruth-25-6"><span class="verse-num">25:6</span> <span class="verse-body">et dicetis sic fratribus meis et tibi pax et domui tuae pax et omnibus quaecumque habes sit pax</span></p>
<p id="ruth-25-7"><span class="verse-num">25:7</span> <span class="verse-body">audivi quod tonderent pastores tui qui erant nobiscum in deserto numquam eis molesti fuimus nec aliquando defuit eis quicquam de grege omni tempore quo fuerunt nobiscum in Carmelo</span></p>
<p id="ruth-25-8"><span class="verse-num">25:8</span> <span class="verse-body">interroga pueros tuos et indicabunt tibi nunc ergo inveniant pueri gratiam in oculis tuis in die enim bona venimus quodcumque invenerit manus tua da servis tuis et filio tuo David</span></p>
<p id="ruth-25-9"><span class="verse-num">25:9</span> <span class="verse-body">cumque venissent pueri David locuti sunt ad Nabal omnia verba haec ex nomine David et siluerunt</span></p>
<p id="ruth-25-10"><span class="verse-num">25:10</span> <span class="verse-body">respondens autem Nabal pueris David ait quis est David et quis est filius Isai hodie increverunt servi qui fugiunt dominos suos</span></p>
<p id="ruth-25-11"><span class="verse-num">25:11</span> <span class="verse-body">tollam ergo panes meos et aquas meas et carnes pecorum quae occidi tonsoribus meis et dabo viris quos nescio unde sint</span></p>
<p id="ruth-25-12"><span class="verse-num">25:12</span> <span class="verse-body">regressi sunt itaque pueri David per viam suam et reversi venerunt et nuntiaverunt ei omnia verba quae dixerat</span></p>
<p id="ruth-25-13"><span class="verse-num">25:13</span> <span class="verse-body">tunc David ait viris suis accingatur unusquisque gladio suo et accincti sunt singuli gladio suo accinctusque est et David ense suo et secuti sunt David quasi quadringenti viri porro ducenti remanserunt ad sarcinas</span></p>
<p id="ruth-25-14"><span class="verse-num">25:14</span> <span class="verse-body">Abigail autem uxori Nabal nuntiavit unus de pueris dicens ecce misit David nuntios de deserto ut benedicerent domino nostro et aversus est eos</span></p>
<p id="ruth-25-15"><span class="verse-num">25:15</span> <span class="verse-body">homines isti boni satis fuerunt nobis et non molesti nec quicquam aliquando periit omni tempore quo sumus conversati cum eis in deserto</span></p>
<p id="ruth-25-16"><span class="verse-num">25:16</span> <span class="verse-body">pro muro erant nobis tam in nocte quam in die omnibus diebus quibus pavimus apud eos greges</span></p>
<p id="ruth-25-17"><span class="verse-num">25:17</span> <span class="verse-body">quam ob rem considera et recogita quid facias quoniam conpleta est malitia adversum virum tuum et adversus domum tuam et ipse filius est Belial ita ut nemo ei possit loqui</span></p>
<p id="ruth-25-18"><span class="verse-num">25:18</span> <span class="verse-body">festinavit igitur Abigail et tulit ducentos panes et duos utres vini et quinque arietes coctos et quinque sata pulentae et centum ligaturas uvae passae et ducentas massas caricarum et inposuit super asinos</span></p>
<p id="ruth-25-19"><span class="verse-num">25:19</span> <span class="verse-body">dixitque pueris suis praecedite me ecce ego post tergum sequar vos viro autem suo Nabal non indicavit</span></p>
<p id="ruth-25-20"><span class="verse-num">25:20</span> <span class="verse-body">cum ergo ascendisset asinum et descenderet ad radices montis David et viri eius descendebant in occursum eius quibus et illa occurrit</span></p>
<p id="ruth-25-21"><span class="verse-num">25:21</span> <span class="verse-body">et ait David vere frustra servavi omnia quae huius erant in deserto et non periit quicquam de cunctis quae ad eum pertinebant et reddidit mihi malum pro bono</span></p>
<p id="ruth-25-22"><span class="verse-num">25:22</span> <span class="verse-body">haec faciat Deus inimicis David et haec addat si reliquero de omnibus quae ad eum pertinent usque mane mingentem ad parietem</span></p>
<p id="ruth-25-23"><span class="verse-num">25:23</span> <span class="verse-body">cum autem vidisset Abigail David festinavit et descendit de asino et procidit coram David super faciem suam et adoravit super terram</span></p>
<p id="ruth-25-24"><span class="verse-num">25:24</span> <span class="verse-body">et cecidit ad pedes eius et dixit in me sit domine mi haec iniquitas loquatur obsecro ancilla tua in auribus tuis et audi verba famulae tuae</span></p>
<p id="ruth-25-25"><span class="verse-num">25:25</span> <span class="verse-body">ne ponat oro dominus meus rex cor suum super virum istum iniquum Nabal quia secundum nomen suum stultus est et est stultitia cum eo ego autem ancilla tua non vidi pueros tuos domine mi quos misisti</span></p>
<p id="ruth-25-26"><span class="verse-num">25:26</span> <span class="verse-body">nunc ergo domine mi vivit Dominus et vivit anima tua qui prohibuit te ne venires in sanguine et salvavit manum tuam tibi et nunc fiant sicut Nabal inimici tui et qui quaerunt domino meo malum</span></p>
<p id="ruth-25-27"><span class="verse-num">25:27</span> <span class="verse-body">quapropter suscipe benedictionem hanc quam adtulit ancilla tua tibi domino meo et da pueris qui sequuntur te dominum meum</span></p>
<p id="ruth-25-28"><span class="verse-num">25:28</span> <span class="verse-body">aufer iniquitatem famulae tuae faciens enim faciet tibi Dominus domino meo domum fidelem quia proelia Domini domine mi tu proeliaris malitia ergo non inveniatur in te omnibus diebus vitae tuae</span></p>
<p id="ruth-25-29"><span class="verse-num">25:29</span> <span class="verse-body">si enim surrexerit aliquando homo persequens te et quaerens animam tuam erit anima domini mei custodita quasi in fasciculo viventium apud Dominum Deum tuum porro anima inimicorum tuorum rotabitur quasi in impetu et circulo fundae</span></p>
<p id="ruth-25-30"><span class="verse-num">25:30</span> <span class="verse-body">cum ergo fecerit tibi Dominus domino meo omnia quae locutus est bona de te et constituerit te ducem super Israhel</span></p>
<p id="ruth-25-31"><span class="verse-num">25:31</span> <span class="verse-body">non erit tibi hoc in singultum et in scrupulum cordis domino meo quod effuderis sanguinem innoxium aut ipse te ultus fueris et cum benefecerit Dominus domino meo recordaberis ancillae tuae</span></p>
<p id="ruth-25-32"><span class="verse-num">25:32</span> <span class="verse-body">et ait David ad Abigail benedictus Dominus Deus Israhel qui misit te hodie in occursum meum et benedictum eloquium tuum</span></p>
<p id="ruth-25-33"><span class="verse-num">25:33</span> <span class="verse-body">et benedicta tu quae prohibuisti me hodie ne irem ad sanguinem et ulciscerer me manu mea</span></p>
<p id="ruth-25-34"><span class="verse-num">25:34</span> <span class="verse-body">alioquin vivit Dominus Deus Israhel qui prohibuit me malum facere tibi nisi cito venisses in occursum mihi non remansisset Nabal usque ad lucem matutinam mingens ad parietem</span></p>
<p id="ruth-25-35"><span class="verse-num">25:35</span> <span class="verse-body">suscepit ergo David de manu eius omnia quae adtulerat ei dixitque ei vade pacifice in domum tuam ecce audivi vocem tuam et honoravi faciem tuam</span></p>
<p id="ruth-25-36"><span class="verse-num">25:36</span> <span class="verse-body">venit autem Abigail ad Nabal et ecce erat ei convivium in domo eius quasi convivium regis et cor Nabal iucundum erat enim ebrius nimis et non indicavit ei verbum pusillum aut grande usque in mane</span></p>
<p id="ruth-25-37"><span class="verse-num">25:37</span> <span class="verse-body">diluculo autem cum digessisset vinum Nabal indicavit ei uxor sua verba haec et emortuum est cor eius intrinsecus et factus est quasi lapis</span></p>
<p id="ruth-25-38"><span class="verse-num">25:38</span> <span class="verse-body">cumque pertransissent decem dies percussit Dominus Nabal et mortuus est</span></p>
<p id="ruth-25-39"><span class="verse-num">25:39</span> <span class="verse-body">quod cum audisset David mortuum Nabal ait benedictus Dominus qui iudicavit causam obprobrii mei de manu Nabal et servum suum custodivit a malo et malitiam Nabal reddidit Dominus in caput eius misit ergo David et locutus est ad Abigail ut sumeret eam sibi in uxorem</span></p>
<p id="ruth-25-40"><span class="verse-num">25:40</span> <span class="verse-body">et venerunt pueri David ad Abigail in Carmelum et locuti sunt ad eam dicentes David misit nos ad te ut accipiat te sibi in uxorem</span></p>
<p id="ruth-25-41"><span class="verse-num">25:41</span> <span class="verse-body">quae consurgens adoravit prona in terram et ait ecce famula tua sit in ancillam ut lavet pedes servorum domini mei</span></p>
<p id="ruth-25-42"><span class="verse-num">25:42</span> <span class="verse-body">et festinavit et surrexit Abigail et ascendit super asinum et quinque puellae ierunt cum ea pedisequae eius et secuta est nuntios David et facta est illi uxor</span></p>
<p id="ruth-25-43"><span class="verse-num">25:43</span> <span class="verse-body">sed et Ahinoem accepit David de Iezrahel et fuit utraque uxor eius</span></p>
<p id="ruth-25-44"><span class="verse-num">25:44</span> <span class="verse-body">Saul autem dedit Michol filiam suam uxorem David Falti filio Lais qui erat de Gallim __________________________________________________________________</span></p>
<h2 id="ruth-ch-26">Chapter 26</h2>
<p class="verses"><a href="#ruth-26-1">1</a> <a href="#ruth-26-2">2</a> <a href="#ruth-26-3">3</a> <a href="#ruth-26-4">4</a> <a href="#ruth-26-5">5</a> <a href="#ruth-26-6">6</a> <a href="#ruth-26-7">7</a> <a href="#ruth-26-8">8</a> <a href="#ruth-26-9">9</a> <a href="#ruth-26-10">10</a> <a href="#ruth-26-11">11</a> <a href="#ruth-26-12">12</a> <a href="#ruth-26-13">13</a> <a href="#ruth-26-14">14</a> <a href="#ruth-26-15">15</a> <a href="#ruth-26-16">16</a> <a href="#ruth-26-17">17</a> <a href="#ruth-26-18">18</a> <a href="#ruth-26-19">19</a> <a href="#ruth-26-20">20</a> <a href="#ruth-26-21">21</a> <a href="#ruth-26-22">22</a> <a href="#ruth-26-23">23</a> <a href="#ruth-26-24">24</a> <a href="#ruth-26-25">25</a></p>
<p id="ruth-26-1"><span class="verse-num">26:1</span> <span class="verse-body">et venerunt Ziphei ad Saul in Gabaa dicentes ecce David absconditus est in colle Achilae quae est ex adverso solitudinis</span></p>
<p id="ruth-26-2"><span class="verse-num">26:2</span> <span class="verse-body">et surrexit Saul et descendit in desertum Ziph et cum eo tria milia virorum de electis Israhel ut quaereret David in deserto Ziph</span></p>
<p id="ruth-26-3"><span class="verse-num">26:3</span> <span class="verse-body">et castrametatus est Saul in Gabaa Achilae quae erat ex adverso solitudinis in via David autem habitabat in deserto videns autem quod venisset Saul post se in desertum</span></p>
<p id="ruth-26-4"><span class="verse-num">26:4</span> <span class="verse-body">misit exploratores et didicit quod venisset certissime</span></p>
<p id="ruth-26-5"><span class="verse-num">26:5</span> <span class="verse-body">et surrexit David et venit ad locum ubi erat Saul cumque vidisset locum in quo dormiebat Saul et Abner filius Ner princeps militiae eius Saulem dormientem in tentorio et reliquum vulgus per circuitum eius</span></p>
<p id="ruth-26-6"><span class="verse-num">26:6</span> <span class="verse-body">ait David ad Ahimelech Cettheum et Abisai filium Sarviae fratrem Ioab dicens quis descendet mecum ad Saul in castra dixitque Abisai ego descendam tecum</span></p>
<p id="ruth-26-7"><span class="verse-num">26:7</span> <span class="verse-body">venerunt ergo David et Abisai ad populum nocte et invenerunt Saul iacentem et dormientem in tentorio et hastam fixam in terra ad caput eius Abner autem et populum dormientes in circuitu eius</span></p>
<p id="ruth-26-8"><span class="verse-num">26:8</span> <span class="verse-body">dixitque Abisai ad David conclusit Deus hodie inimicum tuum in manus tuas nunc ergo perfodiam eum lancea in terra semel et secundo opus non erit</span></p>
<p id="ruth-26-9"><span class="verse-num">26:9</span> <span class="verse-body">et dixit David ad Abisai ne interficias eum quis enim extendit manum suam in christum Domini et innocens erit</span></p>
<p id="ruth-26-10"><span class="verse-num">26:10</span> <span class="verse-body">et dixit David vivit Dominus quia nisi Dominus percusserit eum aut dies eius venerit ut moriatur aut in proelium descendens perierit</span></p>
<p id="ruth-26-11"><span class="verse-num">26:11</span> <span class="verse-body">propitius mihi sit Dominus ne extendam manum meam in christum Domini nunc igitur tolle hastam quae est ad caput eius et scyphum aquae et abeamus</span></p>
<p id="ruth-26-12"><span class="verse-num">26:12</span> <span class="verse-body">tulit ergo David hastam et scyphum aquae qui erat ad caput Saul et abierunt et non erat quisquam qui videret et intellegeret et vigilaret sed omnes dormiebant quia sopor Domini inruerat super eos</span></p>
<p id="ruth-26-13"><span class="verse-num">26:13</span> <span class="verse-body">cumque transisset David ex adverso et stetisset in vertice montis de longe et esset grande intervallum inter eos</span></p>
<p id="ruth-26-14"><span class="verse-num">26:14</span> <span class="verse-body">clamavit David ad populum et ad Abner filium Ner dicens nonne respondebis Abner et respondens Abner ait quis es tu qui clamas et inquietas regem</span></p>
<p id="ruth-26-15"><span class="verse-num">26:15</span> <span class="verse-body">et ait David ad Abner numquid non vir tu es et quis alius similis tui in Israhel quare ergo non custodisti dominum tuum regem ingressus est enim unus de turba ut interficeret regem dominum tuum</span></p>
<p id="ruth-26-16"><span class="verse-num">26:16</span> <span class="verse-body">non est bonum hoc quod fecisti vivit Dominus quoniam filii mortis estis vos qui non custodistis dominum vestrum christum Domini nunc ergo vide ubi sit hasta regis et ubi scyphus aquae qui erat ad caput eius</span></p>
<p id="ruth-26-17"><span class="verse-num">26:17</span> <span class="verse-body">cognovit autem Saul vocem David et dixit num vox tua est haec fili mi David et David vox mea domine mi rex</span></p>
<p id="ruth-26-18"><span class="verse-num">26:18</span> <span class="verse-body">et ait quam ob causam dominus meus persequitur servum suum quid feci aut quod est in manu mea malum</span></p>
<p id="ruth-26-19"><span class="verse-num">26:19</span> <span class="verse-body">nunc ergo audi oro domine mi rex verba servi tui si Dominus incitat te adversum me odoretur sacrificium si autem filii hominum maledicti sunt in conspectu Domini qui eiecerunt me hodie ut non habitem in hereditate Domini dicentes vade servi diis alienis</span></p>
<p id="ruth-26-20"><span class="verse-num">26:20</span> <span class="verse-body">et nunc non effundatur sanguis meus in terra coram Domino quia egressus est rex Israhel ut quaerat pulicem unum sicut persequitur perdix in montibus</span></p>
<p id="ruth-26-21"><span class="verse-num">26:21</span> <span class="verse-body">et ait Saul peccavi revertere fili mi David nequaquam enim ultra male tibi faciam eo quod pretiosa fuerit anima mea in oculis tuis hodie apparet quod stulte egerim et ignoraverim multa nimis</span></p>
<p id="ruth-26-22"><span class="verse-num">26:22</span> <span class="verse-body">et respondens David ait ecce hasta regis transeat unus de pueris et tollat eam</span></p>
<p id="ruth-26-23"><span class="verse-num">26:23</span> <span class="verse-body">Dominus autem retribuet unicuique secundum iustitiam suam et fidem tradidit enim te Dominus hodie in manu mea et nolui levare manum meam in christum Domini</span></p>
<p id="ruth-26-24"><span class="verse-num">26:24</span> <span class="verse-body">et sicuti magnificata est anima tua hodie in oculis meis sic magnificetur anima mea in oculis Domini et liberet me de omni angustia</span></p>
<p id="ruth-26-25"><span class="verse-num">26:25</span> <span class="verse-body">ait ergo Saul ad David benedictus tu fili mi David et quidem faciens facies et potens poteris abiit autem David in viam suam et Saul reversus est in locum suum __________________________________________________________________</span></p>
<h2 id="ruth-ch-27">Chapter 27</h2>
<p class="verses"><a href="#ruth-27-1">1</a> <a href="#ruth-27-2">2</a> <a href="#ruth-27-3">3</a> <a href="#ruth-27-4">4</a> <a href="#ruth-27-5">5</a> <a href="#ruth-27-6">6</a> <a href="#ruth-27-7">7</a> <a href="#ruth-27-8">8</a> <a href="#ruth-27-9">9</a> <a href="#ruth-27-10">10</a> <a href="#ruth-27-11">11</a> <a href="#ruth-27-12">12</a></p>
<p id="ruth-27-1"><span class="verse-num">27:1</span> <span class="verse-body">et ait David in corde suo aliquando incidam in uno die in manu Saul nonne melius est ut fugiam et salver in terra Philisthinorum ut desperet Saul cessetque me quaerere in cunctis finibus Israhel fugiam ergo manus eius</span></p>
<p id="ruth-27-2"><span class="verse-num">27:2</span> <span class="verse-body">et surrexit David et abiit ipse et sescenti viri cum eo ad Achis filium Mahoc regem Geth</span></p>
<p id="ruth-27-3"><span class="verse-num">27:3</span> <span class="verse-body">et habitavit David cum Achis in Geth ipse et viri eius vir et domus eius David et duae uxores eius Ahinoem Iezrahelites et Abigail uxor Nabal Carmeli</span></p>
<p id="ruth-27-4"><span class="verse-num">27:4</span> <span class="verse-body">et nuntiatum est Saul quod fugisset David in Geth et non addidit ultra ut quaereret eum</span></p>
<p id="ruth-27-5"><span class="verse-num">27:5</span> <span class="verse-body">dixit autem David ad Achis si inveni gratiam in oculis tuis detur mihi locus in una urbium regionis huius ut habitem ibi cur enim manet servus tuus in civitate regis tecum</span></p>
<p id="ruth-27-6"><span class="verse-num">27:6</span> <span class="verse-body">dedit itaque ei Achis in die illa Siceleg propter quam causam facta est Siceleg regum Iuda usque in diem hanc</span></p>
<p id="ruth-27-7"><span class="verse-num">27:7</span> <span class="verse-body">fuit autem numerus dierum quibus habitavit David in regione Philisthinorum quattuor mensuum</span></p>
<p id="ruth-27-8"><span class="verse-num">27:8</span> <span class="verse-body">et ascendit David et viri eius et agebant praedas de Gesuri et de Gedri et de Amalechitis hii enim pagi habitabantur in terra antiquitus euntibus Sur usque ad terram Aegypti</span></p>
<p id="ruth-27-9"><span class="verse-num">27:9</span> <span class="verse-body">et percutiebat David omnem terram nec relinquebat viventem virum et mulierem tollensque oves et boves et asinos et camelos et vestes revertebatur et veniebat ad Achis</span></p>
<p id="ruth-27-10"><span class="verse-num">27:10</span> <span class="verse-body">dicebat autem ei Achis in quem inruisti hodie respondebatque David contra meridiem Iudae et contra meridiem Hiramel et contra meridiem Ceni</span></p>
<p id="ruth-27-11"><span class="verse-num">27:11</span> <span class="verse-body">virum et mulierem non vivificabat David nec adducebat in Geth dicens ne forte loquantur adversum nos haec fecit David et hoc erat decretum illi omnibus diebus quibus habitavit in regione Philisthinorum</span></p>
<p id="ruth-27-12"><span class="verse-num">27:12</span> <span class="verse-body">credidit ergo Achis David dicens multa mala operatus est contra populum suum Israhel erit igitur mihi servus sempiternus __________________________________________________________________</span></p>
<h2 id="ruth-ch-28">Chapter 28</h2>
<p class="verses"><a href="#ruth-28-1">1</a> <a href="#ruth-28-2">2</a> <a href="#ruth-28-3">3</a> <a href="#ruth-28-4">4</a> <a href="#ruth-28-5">5</a> <a href="#ruth-28-6">6</a> <a href="#ruth-28-7">7</a> <a href="#ruth-28-8">8</a> <a href="#ruth-28-9">9</a> <a href="#ruth-28-10">10</a> <a href="#ruth-28-11">11</a> <a href="#ruth-28-12">12</a> <a href="#ruth-28-13">13</a> <a href="#ruth-28-14">14</a> <a href="#ruth-28-15">15</a> <a href="#ruth-28-16">16</a> <a href="#ruth-28-17">17</a> <a href="#ruth-28-18">18</a> <a href="#ruth-28-19">19</a> <a href="#ruth-28-20">20</a> <a href="#ruth-28-21">21</a> <a href="#ruth-28-22">22</a> <a href="#ruth-28-23">23</a> <a href="#ruth-28-24">24</a> <a href="#ruth-28-25">25</a></p>
<p id="ruth-28-1"><span class="verse-num">28:1</span> <span class="verse-body">factum est autem in diebus illis congregaverunt Philisthim agmina sua ut praepararentur ad bellum contra Israhel dixitque Achis ad David sciens nunc scito quoniam mecum egredieris in castris tu et viri tui</span></p>
<p id="ruth-28-2"><span class="verse-num">28:2</span> <span class="verse-body">dixitque David ad Achis nunc scies quae facturus est servus tuus et ait Achis ad David et ego custodem capitis mei ponam te cunctis diebus</span></p>
<p id="ruth-28-3"><span class="verse-num">28:3</span> <span class="verse-body">Samuhel autem mortuus est planxitque eum omnis Israhel et sepelierunt eum in Rama urbe sua et Saul abstulit magos et ariolos de terra</span></p>
<p id="ruth-28-4"><span class="verse-num">28:4</span> <span class="verse-body">congregatique sunt Philisthim et venerunt et castrametati sunt in Sunam congregavit autem et Saul universum Israhel et venit in Gelboe</span></p>
<p id="ruth-28-5"><span class="verse-num">28:5</span> <span class="verse-body">et vidit Saul castra Philisthim et timuit et expavit cor eius nimis</span></p>
<p id="ruth-28-6"><span class="verse-num">28:6</span> <span class="verse-body">consuluitque Dominum et non respondit ei neque per somnia neque per sacerdotes neque per prophetas</span></p>
<p id="ruth-28-7"><span class="verse-num">28:7</span> <span class="verse-body">dixitque Saul servis suis quaerite mihi mulierem habentem pythonem et vadam ad eam et sciscitabor per illam et dixerunt servi eius ad eum est mulier habens pythonem in Aendor</span></p>
<p id="ruth-28-8"><span class="verse-num">28:8</span> <span class="verse-body">mutavit ergo habitum suum vestitusque est aliis vestimentis abiit ipse et duo viri cum eo veneruntque ad mulierem nocte et ait divina mihi in pythone et suscita mihi quem dixero tibi</span></p>
<p id="ruth-28-9"><span class="verse-num">28:9</span> <span class="verse-body">et ait mulier ad eum ecce tu nosti quanta fecerit Saul et quomodo eraserit magos et ariolos de terra quare ergo insidiaris animae meae ut occidar</span></p>
<p id="ruth-28-10"><span class="verse-num">28:10</span> <span class="verse-body">et iuravit ei Saul in Domino dicens vivit Dominus quia non veniet tibi quicquam mali propter hanc rem</span></p>
<p id="ruth-28-11"><span class="verse-num">28:11</span> <span class="verse-body">dixitque ei mulier quem suscitabo tibi qui ait Samuhelem suscita mihi</span></p>
<p id="ruth-28-12"><span class="verse-num">28:12</span> <span class="verse-body">cum autem vidisset mulier Samuhelem exclamavit voce magna et dixit ad Saul quare inposuisti mihi tu es enim Saul</span></p>
<p id="ruth-28-13"><span class="verse-num">28:13</span> <span class="verse-body">dixitque ei rex noli timere quid vidisti et ait mulier ad Saul deos vidi ascendentes de terra</span></p>
<p id="ruth-28-14"><span class="verse-num">28:14</span> <span class="verse-body">dixitque ei qualis est forma eius quae ait vir senex ascendit et ipse amictus est pallio intellexit Saul quod Samuhel esset et inclinavit se super faciem suam in terra et adoravit</span></p>
<p id="ruth-28-15"><span class="verse-num">28:15</span> <span class="verse-body">dixit autem Samuhel ad Saul quare inquietasti me ut suscitarer et ait Saul coartor nimis siquidem Philisthim pugnant adversum me et Deus recessit a me et exaudire me noluit neque in manu prophetarum neque per somnia vocavi ergo te ut ostenderes mihi quid faciam</span></p>
<p id="ruth-28-16"><span class="verse-num">28:16</span> <span class="verse-body">et ait Samuhel quid interrogas me cum Dominus recesserit a te et transierit ad aemulum tuum</span></p>
<p id="ruth-28-17"><span class="verse-num">28:17</span> <span class="verse-body">faciet enim Dominus tibi sicut locutus est in manu mea et scindet regnum de manu tua et dabit illud proximo tuo David</span></p>
<p id="ruth-28-18"><span class="verse-num">28:18</span> <span class="verse-body">quia non oboedisti voci Domini neque fecisti iram furoris eius in Amalech idcirco quod pateris fecit tibi Dominus hodie</span></p>
<p id="ruth-28-19"><span class="verse-num">28:19</span> <span class="verse-body">et dabit Dominus etiam Israhel tecum in manu Philisthim cras autem tu et filii tui mecum eritis sed et castra Israhel tradet Dominus in manu Philisthim</span></p>
<p id="ruth-28-20"><span class="verse-num">28:20</span> <span class="verse-body">statimque Saul cecidit porrectus in terram extimuerat enim verba Samuhel et robur non erat in eo quia non comederat panem tota die illa</span></p>
<p id="ruth-28-21"><span class="verse-num">28:21</span> <span class="verse-body">ingressa est itaque mulier ad Saul et ait conturbatus enim erat valde dixitque ad eum ecce oboedivit ancilla tua voci tuae et posui animam meam in manu mea et audivi sermones tuos quos locutus es ad me</span></p>
<p id="ruth-28-22"><span class="verse-num">28:22</span> <span class="verse-body">nunc igitur audi et tu vocem ancillae tuae ut ponam coram te buccellam panis et comedens convalescas ut possis iter facere</span></p>
<p id="ruth-28-23"><span class="verse-num">28:23</span> <span class="verse-body">qui rennuit et ait non comedam coegerunt autem eum servi sui et mulier et tandem audita voce eorum surrexit de terra et sedit super lectum</span></p>
<p id="ruth-28-24"><span class="verse-num">28:24</span> <span class="verse-body">mulier autem illa habebat vitulum pascualem in domo et festinavit et occidit eum tollensque farinam miscuit eam et coxit azyma</span></p>
<p id="ruth-28-25"><span class="verse-num">28:25</span> <span class="verse-body">et posuit ante Saul et ante servos eius qui cum comedissent surrexerunt et ambulaverunt per totam noctem illam __________________________________________________________________</span></p>
<h2 id="ruth-ch-29">Chapter 29</h2>
<p class="verses"><a href="#ruth-29-1">1</a> <a href="#ruth-29-2">2</a> <a href="#ruth-29-3">3</a> <a href="#ruth-29-4">4</a> <a href="#ruth-29-5">5</a> <a href="#ruth-29-6">6</a> <a href="#ruth-29-7">7</a> <a href="#ruth-29-8">8</a> <a href="#ruth-29-9">9</a> <a href="#ruth-29-10">10</a> <a href="#ruth-29-11">11</a></p>
<p id="ruth-29-1"><span class="verse-num">29:1</span> <span class="verse-body">congregata sunt ergo Philisthim universa agmina in Afec sed et Israhel castrametatus est super fontem qui erat in Iezrahel</span></p>
<p id="ruth-29-2"><span class="verse-num">29:2</span> <span class="verse-body">et satrapae quidem Philisthim incedebant in centuriis et milibus David autem et viri eius erant in novissimo agmine cum Achis</span></p>
<p id="ruth-29-3"><span class="verse-num">29:3</span> <span class="verse-body">dixeruntque principes Philisthim quid sibi volunt Hebraei isti et ait Achis ad principes Philisthim num ignoratis David qui fuit servus Saul regis Israhel et est apud me multis diebus vel annis et non inveni in eo quicquam ex die qua transfugit ad me usque ad diem hanc</span></p>
<p id="ruth-29-4"><span class="verse-num">29:4</span> <span class="verse-body">irati sunt autem adversus eum principes Philisthim et dixerunt ei revertatur vir et sedeat in loco suo in quo constituisti eum et non descendat nobiscum in proelium ne fiat nobis adversarius cum proeliari coeperimus quomodo enim aliter placare poterit dominum suum nisi in capitibus nostris</span></p>
<p id="ruth-29-5"><span class="verse-num">29:5</span> <span class="verse-body">nonne iste est David cui cantabant in choro dicentes percussit Saul in milibus suis et David in decem milibus suis</span></p>
<p id="ruth-29-6"><span class="verse-num">29:6</span> <span class="verse-body">vocavit ergo Achis David et ait ei vivit Dominus quia rectus es tu et bonus in conspectu meo et exitus tuus et introitus tuus mecum est in castris et non inveni in te quicquam mali ex die qua venisti ad me usque ad diem hanc sed satrapis non places</span></p>
<p id="ruth-29-7"><span class="verse-num">29:7</span> <span class="verse-body">revertere ergo et vade in pace et non offendes oculos satraparum Philisthim</span></p>
<p id="ruth-29-8"><span class="verse-num">29:8</span> <span class="verse-body">dixitque David ad Achis quid enim feci et quid invenisti in me servo tuo a die qua fui in conspectu tuo usque in diem hanc ut non veniam et pugnem contra inimicos domini mei regis</span></p>
<p id="ruth-29-9"><span class="verse-num">29:9</span> <span class="verse-body">respondens autem Achis locutus est ad David scio quia bonus es tu in oculis meis sicut angelus Dei sed principes Philisthim dixerunt non ascendet nobiscum in proelium</span></p>
<p id="ruth-29-10"><span class="verse-num">29:10</span> <span class="verse-body">igitur consurge mane tu et servi domini tui qui venerunt tecum et cum de nocte surrexeritis et coeperit dilucescere pergite</span></p>
<p id="ruth-29-11"><span class="verse-num">29:11</span> <span class="verse-body">surrexit itaque de nocte David ipse et viri eius ut proficiscerentur mane et reverterentur ad terram Philisthim Philisthim autem ascenderunt in Iezrahel __________________________________________________________________</span></p>
<h2 id="ruth-ch-30">Chapter 30</h2>
<p class="verses"><a href="#ruth-30-1">1</a> <a href="#ruth-30-2">2</a> <a href="#ruth-30-3">3</a> <a href="#ruth-30-4">4</a> <a href="#ruth-30-5">5</a> <a href="#ruth-30-6">6</a> <a href="#ruth-30-7">7</a> <a href="#ruth-30-8">8</a> <a href="#ruth-30-9">9</a> <a href="#ruth-30-10">10</a> <a href="#ruth-30-11">11</a> <a href="#ruth-30-12">12</a> <a href="#ruth-30-13">13</a> <a href="#ruth-30-14">14</a> <a href="#ruth-30-15">15</a> <a href="#ruth-30-16">16</a> <a href="#ruth-30-17">17</a> <a href="#ruth-30-18">18</a> <a href="#ruth-30-19">19</a> <a href="#ruth-30-20">20</a> <a href="#ruth-30-21">21</a> <a href="#ruth-30-22">22</a> <a href="#ruth-30-23">23</a> <a href="#ruth-30-24">24</a> <a href="#ruth-30-25">25</a> <a href="#ruth-30-26">26</a> <a href="#ruth-30-27">27</a> <a href="#ruth-30-28">28</a> <a href="#ruth-30-29">29</a> <a href="#ruth-30-30">30</a> <a href="#ruth-30-31">31</a></p>
<p id="ruth-30-1"><span class="verse-num">30:1</span> <span class="verse-body">cumque venissent David et viri eius in Siceleg die tertia Amalechitae impetum fecerant ex parte australi in Siceleg et percusserant Siceleg et succenderant eam igni</span></p>
<p id="ruth-30-2"><span class="verse-num">30:2</span> <span class="verse-body">et captivas duxerant mulieres ex ea et a minimo usque ad magnum et non interfecerant quemquam sed secum duxerant et pergebant in itinere suo</span></p>
<p id="ruth-30-3"><span class="verse-num">30:3</span> <span class="verse-body">cum ergo venisset David et viri eius ad civitatem et invenissent eam succensam igni et uxores suas et filios suos et filias ductas esse captivas</span></p>
<p id="ruth-30-4"><span class="verse-num">30:4</span> <span class="verse-body">levaverunt David et populus qui erat cum eo voces suas et planxerunt donec deficerent in eis lacrimae</span></p>
<p id="ruth-30-5"><span class="verse-num">30:5</span> <span class="verse-body">siquidem et duae uxores David captivae ductae fuerant Ahinoem Iezrahelites et Abigail uxor Nabal Carmeli</span></p>
<p id="ruth-30-6"><span class="verse-num">30:6</span> <span class="verse-body">et contristatus est David valde volebat enim eum populus lapidare quia amara erat anima uniuscuiusque viri super filiis suis et filiabus confortatus est autem David in Domino Deo suo</span></p>
<p id="ruth-30-7"><span class="verse-num">30:7</span> <span class="verse-body">et ait ad Abiathar sacerdotem filium Ahimelech adplica ad me ephod et adplicuit Abiathar ephod ad David</span></p>
<p id="ruth-30-8"><span class="verse-num">30:8</span> <span class="verse-body">et consuluit David Dominum dicens persequar an non latrunculos hos et conprehendam eos dixitque ei persequere absque dubio enim conprehendes eos et excuties praedam</span></p>
<p id="ruth-30-9"><span class="verse-num">30:9</span> <span class="verse-body">abiit ergo David ipse et sescenti viri qui erant cum eo et venerunt usque ad torrentem Besor et lassi quidam substiterunt</span></p>
<p id="ruth-30-10"><span class="verse-num">30:10</span> <span class="verse-body">persecutus est autem David ipse et quadringenti viri substiterant enim ducenti qui lassi transire non poterant torrentem Besor</span></p>
<p id="ruth-30-11"><span class="verse-num">30:11</span> <span class="verse-body">et invenerunt virum aegyptium in agro et adduxerunt eum ad David dederuntque ei panem ut comederet et ut biberet aquam</span></p>
<p id="ruth-30-12"><span class="verse-num">30:12</span> <span class="verse-body">sed et fragmen massae caricarum et duas ligaturas uvae passae quae cum comedisset reversus est spiritus eius et refocilatus est non enim comederat panem neque biberat aquam tribus diebus et tribus noctibus</span></p>
<p id="ruth-30-13"><span class="verse-num">30:13</span> <span class="verse-body">dixit itaque ei David cuius es tu vel unde quo pergis qui ait ei puer aegyptius ego sum servus viri amalechitae dereliquit autem me dominus meus quia aegrotare coepi nudius tertius</span></p>
<p id="ruth-30-14"><span class="verse-num">30:14</span> <span class="verse-body">siquidem nos erupimus ad australem partem Cerethi et contra Iudam et ad meridiem Chaleb et Siceleg succendimus igni</span></p>
<p id="ruth-30-15"><span class="verse-num">30:15</span> <span class="verse-body">dixitque ei David potes me ducere ad istum cuneum qui ait iura mihi per Deum quod non occidas me et non tradas me in manu domini mei et ducam te ad cuneum istum</span></p>
<p id="ruth-30-16"><span class="verse-num">30:16</span> <span class="verse-body">qui cum duxisset eum ecce illi discumbebant super faciem universae terrae comedentes et bibentes et quasi festum celebrantes diem pro cuncta praeda et spoliis quae ceperant de terra Philisthim et de terra Iuda</span></p>
<p id="ruth-30-17"><span class="verse-num">30:17</span> <span class="verse-body">et percussit eos David a vespere usque ad vesperam alterius diei et non evasit ex eis quisquam nisi quadringenti viri adulescentes qui ascenderant camelos et fugerant</span></p>
<p id="ruth-30-18"><span class="verse-num">30:18</span> <span class="verse-body">eruit ergo David omnia quae tulerant Amalechitae et duas uxores suas eruit</span></p>
<p id="ruth-30-19"><span class="verse-num">30:19</span> <span class="verse-body">nec defuit quicquam a parvo usque ad magnum tam de filiis quam de filiabus et de spoliis et quaecumque rapuerant omnia reduxit David</span></p>
<p id="ruth-30-20"><span class="verse-num">30:20</span> <span class="verse-body">et tulit universos greges et armenta et minavit ante faciem suam dixeruntque haec est praeda David</span></p>
<p id="ruth-30-21"><span class="verse-num">30:21</span> <span class="verse-body">venit autem David ad ducentos viros qui lassi substiterant nec sequi potuerant David et residere eos iusserat in torrente Besor qui egressi sunt obviam David et populo qui erat cum eo accedens autem David ad populum salutavit eos pacifice</span></p>
<p id="ruth-30-22"><span class="verse-num">30:22</span> <span class="verse-body">respondensque omnis vir pessimus et iniquus de viris qui ierant cum David dixit quia non venerunt nobiscum non dabimus eis quicquam de praeda quam eruimus sed sufficiat unicuique uxor sua et filii quos cum acceperint recedant</span></p>
<p id="ruth-30-23"><span class="verse-num">30:23</span> <span class="verse-body">dixit autem David non sic facietis fratres mei de his quae tradidit Dominus nobis et custodivit nos et dedit latrunculos qui eruperant adversum nos in manu nostra</span></p>
<p id="ruth-30-24"><span class="verse-num">30:24</span> <span class="verse-body">nec audiet vos quisquam super sermone hoc aequa enim pars erit descendentis ad proelium et remanentis ad sarcinas et similiter divident</span></p>
<p id="ruth-30-25"><span class="verse-num">30:25</span> <span class="verse-body">et factum est hoc ex die illa et deinceps constitutum et praefinitum et quasi lex in Israhel usque ad diem hanc</span></p>
<p id="ruth-30-26"><span class="verse-num">30:26</span> <span class="verse-body">venit ergo David in Siceleg et misit dona de praeda senioribus Iuda proximis suis dicens accipite benedictionem de praeda hostium Domini</span></p>
<p id="ruth-30-27"><span class="verse-num">30:27</span> <span class="verse-body">his qui erant in Bethel et qui in Ramoth ad meridiem et qui in Iether</span></p>
<p id="ruth-30-28"><span class="verse-num">30:28</span> <span class="verse-body">et qui in Aroer et qui in Sefamoth et qui in Esthama</span></p>
<p id="ruth-30-29"><span class="verse-num">30:29</span> <span class="verse-body">et qui in Rachal et qui in urbibus Ierameli et qui in urbibus Ceni</span></p>
<p id="ruth-30-30"><span class="verse-num">30:30</span> <span class="verse-body">et qui in Arama et qui in lacu Asan et qui in Athac</span></p>
<p id="ruth-30-31"><span class="verse-num">30:31</span> <span class="verse-body">et qui in Hebron et reliquis qui erant in his locis in quibus commoratus fuerat David ipse et viri eius __________________________________________________________________</span></p>
<h2 id="ruth-ch-31">Chapter 31</h2>
<p class="verses"><a href="#ruth-31-1">1</a> <a href="#ruth-31-2">2</a> <a href="#ruth-31-3">3</a> <a href="#ruth-31-4">4</a> <a href="#ruth-31-5">5</a> <a href="#ruth-31-6">6</a> <a href="#ruth-31-7">7</a> <a href="#ruth-31-8">8</a> <a href="#ruth-31-9">9</a> <a href="#ruth-31-10">10</a> <a href="#ruth-31-11">11</a> <a href="#ruth-31-12">12</a></p>
<p id="ruth-31-1"><span class="verse-num">31:1</span> <span class="verse-body">Philisthim autem pugnabant adversum Israhel et fugerunt viri Israhel ante faciem Philisthim et ceciderunt interfecti in monte Gelboe</span></p>
<p id="ruth-31-2"><span class="verse-num">31:2</span> <span class="verse-body">inrueruntque Philisthim in Saul et filios eius et percusserunt Ionathan et Abinadab et Melchisue filios Saul</span></p>
<p id="ruth-31-3"><span class="verse-num">31:3</span> <span class="verse-body">totumque pondus proelii versum est in Saul et consecuti sunt eum viri sagittarii et vulneratus est vehementer a sagittariis</span></p>
<p id="ruth-31-4"><span class="verse-num">31:4</span> <span class="verse-body">dixitque Saul ad armigerum suum evagina gladium tuum et percute me ne forte veniant incircumcisi isti et interficiant me inludentes mihi et noluit armiger eius fuerat enim nimio timore perterritus arripuit itaque Saul gladium et inruit super eum</span></p>
<p id="ruth-31-5"><span class="verse-num">31:5</span> <span class="verse-body">quod cum vidisset armiger eius videlicet quod mortuus esset Saul inruit etiam ipse super gladium suum et mortuus est cum eo</span></p>
<p id="ruth-31-6"><span class="verse-num">31:6</span> <span class="verse-body">mortuus est ergo Saul et tres filii eius et armiger illius et universi viri eius in die illa pariter</span></p>
<p id="ruth-31-7"><span class="verse-num">31:7</span> <span class="verse-body">videntes autem viri Israhel qui erant trans vallem et trans Iordanem quod fugissent viri israhelitae et quod mortuus esset Saul et filii eius reliquerunt civitates suas et fugerunt veneruntque Philisthim et habitaverunt ibi</span></p>
<p id="ruth-31-8"><span class="verse-num">31:8</span> <span class="verse-body">facta autem die altera venerunt Philisthim ut spoliarent interfectos et invenerunt Saul et tres filios eius iacentes in monte Gelboe</span></p>
<p id="ruth-31-9"><span class="verse-num">31:9</span> <span class="verse-body">et praeciderunt caput Saul et expoliaverunt eum armis et miserunt in terram Philisthinorum per circuitum ut adnuntiaretur in templo idolorum et in populis</span></p>
<p id="ruth-31-10"><span class="verse-num">31:10</span> <span class="verse-body">et posuerunt arma eius in templo Astharoth corpus vero eius suspenderunt in muro Bethsan</span></p>
<p id="ruth-31-11"><span class="verse-num">31:11</span> <span class="verse-body">quod cum audissent habitatores Iabesgalaad quaecumque fecerant Philisthim Saul</span></p>
<p id="ruth-31-12"><span class="verse-num">31:12</span> <span class="verse-body">surrexerunt omnes viri fortissimi et ambulaverunt tota nocte et tulerunt cadaver Saul et cadavera filiorum eius de muro Bethsan veneruntque Iabes et conbuserunt ea ibi __________________________________________________________________ 2 Samuel __________________________________________________________________</span></p>
<h2 id="ruth-ch-1">Chapter 1</h2>
<p class="verses"><a href="#ruth-1-1">1</a> <a href="#ruth-1-2">2</a> <a href="#ruth-1-3">3</a> <a href="#ruth-1-4">4</a> <a href="#ruth-1-5">5</a> <a href="#ruth-1-6">6</a> <a href="#ruth-1-7">7</a> <a href="#ruth-1-8">8</a> <a href="#ruth-1-9">9</a> <a href="#ruth-1-10">10</a> <a href="#ruth-1-11">11</a> <a href="#ruth-1-12">12</a> <a href="#ruth-1-13">13</a> <a href="#ruth-1-14">14</a> <a href="#ruth-1-15">15</a> <a href="#ruth-1-16">16</a> <a href="#ruth-1-17">17</a> <a href="#ruth-1-18">18</a> <a href="#ruth-1-19">19</a> <a href="#ruth-1-20">20</a> <a href="#ruth-1-21">21</a> <a href="#ruth-1-22">22</a> <a href="#ruth-1-23">23</a> <a href="#ruth-1-24">24</a> <a href="#ruth-1-25">25</a> <a href="#ruth-1-26">26</a> <a href="#ruth-1-27">27</a></p>
<p id="ruth-1-1"><span class="verse-num">1:1</span> <span class="verse-body">factum est autem postquam mortuus est Saul ut David reverteretur a caede Amalech et maneret in Siceleg dies duos</span></p>
<p id="ruth-1-2"><span class="verse-num">1:2</span> <span class="verse-body">in die autem tertia apparuit homo veniens de castris Saul veste conscissa et pulvere aspersus caput et ut venit ad David cecidit super faciem suam et adoravit</span></p>
<p id="ruth-1-3"><span class="verse-num">1:3</span> <span class="verse-body">dixitque ad eum David unde venis qui ait ad eum de castris Israhel fugi</span></p>
<p id="ruth-1-4"><span class="verse-num">1:4</span> <span class="verse-body">et dixit ad eum David quod est verbum quod factum est indica mihi qui ait fugit populus e proelio et multi corruentes e populo mortui sunt sed et Saul et Ionathan filius eius interierunt</span></p>
<p id="ruth-1-5"><span class="verse-num">1:5</span> <span class="verse-body">dixitque David ad adulescentem qui nuntiabat unde scis quia mortuus est Saul et Ionathan filius eius</span></p>
<p id="ruth-1-6"><span class="verse-num">1:6</span> <span class="verse-body">ait adulescens qui narrabat ei casu veni in montem Gelboe et Saul incumbebat super hastam suam porro currus et equites adpropinquabant ei</span></p>
<p id="ruth-1-7"><span class="verse-num">1:7</span> <span class="verse-body">et conversus post tergum suum vidensque me vocavit cui cum respondissem adsum</span></p>
<p id="ruth-1-8"><span class="verse-num">1:8</span> <span class="verse-body">dixit mihi quisnam es tu et aio ad eum Amalechites sum</span></p>
<p id="ruth-1-9"><span class="verse-num">1:9</span> <span class="verse-body">et locutus est mihi sta super me et interfice me quoniam tenent me angustiae et adhuc tota anima in me est</span></p>
<p id="ruth-1-10"><span class="verse-num">1:10</span> <span class="verse-body">stansque super eum occidi illum sciebam enim quod vivere non poterat post ruinam et tuli diadema quod erat in capite eius et armillam de brachio illius et adtuli ad te dominum meum huc</span></p>
<p id="ruth-1-11"><span class="verse-num">1:11</span> <span class="verse-body">adprehendens autem David vestimenta sua scidit omnesque viri qui erant cum eo</span></p>
<p id="ruth-1-12"><span class="verse-num">1:12</span> <span class="verse-body">et planxerunt et fleverunt et ieiunaverunt usque ad vesperam super Saul et super Ionathan filium eius et super populum Domini et super domum Israhel quod corruissent gladio</span></p>
<p id="ruth-1-13"><span class="verse-num">1:13</span> <span class="verse-body">dixitque David ad iuvenem qui nuntiaverat ei unde es qui respondit filius hominis advenae amalechitae ego sum</span></p>
<p id="ruth-1-14"><span class="verse-num">1:14</span> <span class="verse-body">et ait ad eum David quare non timuisti mittere manum tuam ut occideres christum Domini</span></p>
<p id="ruth-1-15"><span class="verse-num">1:15</span> <span class="verse-body">vocansque David unum de pueris ait accedens inrue in eum qui percussit illum et mortuus est</span></p>
<p id="ruth-1-16"><span class="verse-num">1:16</span> <span class="verse-body">et ait ad eum David sanguis tuus super caput tuum os enim tuum locutum est adversum te dicens ego interfeci christum Domini</span></p>
<p id="ruth-1-17"><span class="verse-num">1:17</span> <span class="verse-body">planxit autem David planctum huiuscemodi super Saul et super Ionathan filium eius</span></p>
<p id="ruth-1-18"><span class="verse-num">1:18</span> <span class="verse-body">et praecepit ut docerent filios Iuda arcum sicut scriptum est in libro Iustorum</span></p>
<p id="ruth-1-19"><span class="verse-num">1:19</span> <span class="verse-body">incliti Israhel super montes tuos interfecti sunt quomodo ceciderunt fortes</span></p>
<p id="ruth-1-20"><span class="verse-num">1:20</span> <span class="verse-body">nolite adnuntiare in Geth neque adnuntietis in conpetis Ascalonis ne forte laetentur filiae Philisthim ne exultent filiae incircumcisorum</span></p>
<p id="ruth-1-21"><span class="verse-num">1:21</span> <span class="verse-body">montes Gelboe nec ros nec pluviae veniant super vos neque sint agri primitiarum quia ibi abiectus est clypeus fortium clypeus Saul quasi non esset unctus oleo</span></p>
<p id="ruth-1-22"><span class="verse-num">1:22</span> <span class="verse-body">a sanguine interfectorum ab adipe fortium sagitta Ionathan numquam rediit retrorsum et gladius Saul non est reversus inanis</span></p>
<p id="ruth-1-23"><span class="verse-num">1:23</span> <span class="verse-body">Saul et Ionathan amabiles et decori in vita sua in morte quoque non sunt divisi aquilis velociores leonibus fortiores</span></p>
<p id="ruth-1-24"><span class="verse-num">1:24</span> <span class="verse-body">filiae Israhel super Saul flete qui vestiebat vos coccino in deliciis qui praebebat ornamenta aurea cultui vestro</span></p>
<p id="ruth-1-25"><span class="verse-num">1:25</span> <span class="verse-body">quomodo ceciderunt fortes in proelio Ionathan in excelsis tuis occisus est</span></p>
<p id="ruth-1-26"><span class="verse-num">1:26</span> <span class="verse-body">doleo super te frater mi Ionathan decore nimis et amabilis super amorem mulierum</span></p>
<p id="ruth-1-27"><span class="verse-num">1:27</span> <span class="verse-body">quomodo ceciderunt robusti et perierunt arma bellica __________________________________________________________________</span></p>
<h2 id="ruth-ch-2">Chapter 2</h2>
<p class="verses"><a href="#ruth-2-1">1</a> <a href="#ruth-2-2">2</a> <a href="#ruth-2-3">3</a> <a href="#ruth-2-4">4</a> <a href="#ruth-2-5">5</a> <a href="#ruth-2-6">6</a> <a href="#ruth-2-7">7</a> <a href="#ruth-2-8">8</a> <a href="#ruth-2-9">9</a> <a href="#ruth-2-10">10</a> <a href="#ruth-2-11">11</a> <a href="#ruth-2-12">12</a> <a href="#ruth-2-13">13</a> <a href="#ruth-2-14">14</a> <a href="#ruth-2-15">15</a> <a href="#ruth-2-16">16</a> <a href="#ruth-2-17">17</a> <a href="#ruth-2-18">18</a> <a href="#ruth-2-19">19</a> <a href="#ruth-2-20">20</a> <a href="#ruth-2-21">21</a> <a href="#ruth-2-22">22</a> <a href="#ruth-2-23">23</a> <a href="#ruth-2-24">24</a> <a href="#ruth-2-25">25</a> <a href="#ruth-2-26">26</a> <a href="#ruth-2-27">27</a> <a href="#ruth-2-28">28</a> <a href="#ruth-2-29">29</a> <a href="#ruth-2-30">30</a> <a href="#ruth-2-31">31</a> <a href="#ruth-2-32">32</a></p>
<p id="ruth-2-1"><span class="verse-num">2:1</span> <span class="verse-body">igitur post haec consuluit David Dominum dicens num ascendam in unam de civitatibus Iuda et ait Dominus ad eum ascende dixitque David quo ascendam et respondit ei in Hebron</span></p>
<p id="ruth-2-2"><span class="verse-num">2:2</span> <span class="verse-body">ascendit ergo David et duae uxores eius Ahinoem Iezrahelites et Abigail uxor Nabal Carmeli</span></p>
<p id="ruth-2-3"><span class="verse-num">2:3</span> <span class="verse-body">sed et viros qui erant cum eo duxit David singulos cum domo sua et manserunt in oppidis Hebron</span></p>
<p id="ruth-2-4"><span class="verse-num">2:4</span> <span class="verse-body">veneruntque viri Iuda et unxerunt ibi David ut regnaret super domum Iuda et nuntiatum est David quod viri Iabesgalaad sepelissent Saul</span></p>
<p id="ruth-2-5"><span class="verse-num">2:5</span> <span class="verse-body">misit ergo David nuntios ad viros Iabesgalaad dixitque ad eos benedicti vos Domino qui fecistis misericordiam hanc cum domino vestro Saul et sepelistis eum</span></p>
<p id="ruth-2-6"><span class="verse-num">2:6</span> <span class="verse-body">et nunc retribuet quidem vobis Dominus misericordiam et veritatem sed et ego reddam gratiam eo quod feceritis verbum istud</span></p>
<p id="ruth-2-7"><span class="verse-num">2:7</span> <span class="verse-body">confortentur manus vestrae et estote filii fortitudinis licet enim mortuus sit dominus vester Saul tamen me unxit domus Iuda regem sibi</span></p>
<p id="ruth-2-8"><span class="verse-num">2:8</span> <span class="verse-body">Abner autem filius Ner princeps exercitus Saul tulit Hisboseth filium Saul et circumduxit eum per Castra</span></p>
<p id="ruth-2-9"><span class="verse-num">2:9</span> <span class="verse-body">regemque constituit super Galaad et super Gesuri et super Iezrahel et super Ephraim et super Beniamin et super Israhel universum</span></p>
<p id="ruth-2-10"><span class="verse-num">2:10</span> <span class="verse-body">quadraginta annorum erat Hisboseth filius Saul cum regnare coepisset super Israhel et duobus annis regnavit sola autem domus Iuda sequebatur David</span></p>
<p id="ruth-2-11"><span class="verse-num">2:11</span> <span class="verse-body">et fuit numerus dierum quos commoratus est David imperans in Hebron super domum Iuda septem annorum et sex mensuum</span></p>
<p id="ruth-2-12"><span class="verse-num">2:12</span> <span class="verse-body">egressusque Abner filius Ner et pueri Hisboseth filii Saul de Castris in Gabaon</span></p>
<p id="ruth-2-13"><span class="verse-num">2:13</span> <span class="verse-body">porro Ioab filius Sarviae et pueri David egressi sunt et occurrerunt eis iuxta piscinam Gabaon et cum in unum convenissent e regione sederunt hii ex una parte piscinae et illi ex altera</span></p>
<p id="ruth-2-14"><span class="verse-num">2:14</span> <span class="verse-body">dixitque Abner ad Ioab surgant pueri et ludant coram nobis et respondit Ioab surgant</span></p>
<p id="ruth-2-15"><span class="verse-num">2:15</span> <span class="verse-body">surrexerunt ergo et transierunt numero duodecim de Beniamin ex parte Hisboseth filii Saul et duodecim de pueris David</span></p>
<p id="ruth-2-16"><span class="verse-num">2:16</span> <span class="verse-body">adprehensoque unusquisque capite conparis sui defixit gladium in latus contrarii et ceciderunt simul vocatumque est nomen loci illius ager Robustorum in Gabaon</span></p>
<p id="ruth-2-17"><span class="verse-num">2:17</span> <span class="verse-body">et ortum est bellum durum satis in die illa fugatusque est Abner et viri Israhel a pueris David</span></p>
<p id="ruth-2-18"><span class="verse-num">2:18</span> <span class="verse-body">erant autem ibi tres filii Sarviae Ioab et Abisai et Asahel porro Asahel cursor velocissimus fuit quasi unus ex capreis quae morantur in silvis</span></p>
<p id="ruth-2-19"><span class="verse-num">2:19</span> <span class="verse-body">persequebatur autem Asahel Abner et non declinavit ad dexteram sive ad sinistram omittens persequi Abner</span></p>
<p id="ruth-2-20"><span class="verse-num">2:20</span> <span class="verse-body">respexit itaque Abner post tergum suum et ait tune es Asahel qui respondit ego sum</span></p>
<p id="ruth-2-21"><span class="verse-num">2:21</span> <span class="verse-body">dixitque ei Abner vade ad dextram sive ad sinistram et adprehende unum de adulescentibus et tolle tibi spolia eius noluit autem Asahel omittere quin urgueret eum</span></p>
<p id="ruth-2-22"><span class="verse-num">2:22</span> <span class="verse-body">rursumque locutus est Abner ad Asahel recede noli me sequi ne conpellar confodere te in terra et levare non potero faciem meam ad Ioab fratrem tuum</span></p>
<p id="ruth-2-23"><span class="verse-num">2:23</span> <span class="verse-body">qui audire contempsit et noluit declinare percussit ergo eum Abner aversa hasta in inguine et transfodit et mortuus est in eodem loco omnesque qui transiebant per locum in quo ceciderat Asahel et mortuus erat subsistebant</span></p>
<p id="ruth-2-24"><span class="verse-num">2:24</span> <span class="verse-body">persequentibus autem Ioab et Abisai fugientem Abner sol occubuit et venerunt usque ad collem Aquaeductus qui est ex adverso vallis et itineris deserti in Gabaon</span></p>
<p id="ruth-2-25"><span class="verse-num">2:25</span> <span class="verse-body">congregatique sunt filii Beniamin ad Abner et conglobati in unum cuneum steterunt in summitate tumuli unius</span></p>
<p id="ruth-2-26"><span class="verse-num">2:26</span> <span class="verse-body">et exclamavit Abner ad Ioab et ait num usque ad internicionem tuus mucro desaeviet an ignoras quod periculosa sit desperatio usquequo non dicis populo ut omittat persequi fratres suos</span></p>
<p id="ruth-2-27"><span class="verse-num">2:27</span> <span class="verse-body">et ait Ioab vivit Dominus si locutus fuisses mane recessisset populus persequens fratrem suum</span></p>
<p id="ruth-2-28"><span class="verse-num">2:28</span> <span class="verse-body">insonuit ergo Ioab bucina et stetit omnis exercitus nec persecuti sunt ultra Israhel neque iniere certamen</span></p>
<p id="ruth-2-29"><span class="verse-num">2:29</span> <span class="verse-body">Abner autem et viri eius abierunt per campestria tota nocte illa et transierunt Iordanem et lustrata omni Bethoron venerunt ad Castra</span></p>
<p id="ruth-2-30"><span class="verse-num">2:30</span> <span class="verse-body">porro Ioab reversus omisso Abner congregavit omnem populum et defuerunt de pueris David decem et novem viri excepto Asahele</span></p>
<p id="ruth-2-31"><span class="verse-num">2:31</span> <span class="verse-body">servi autem David percusserunt de Beniamin et de viris qui erant cum Abner trecentos sexaginta qui et mortui sunt</span></p>
<p id="ruth-2-32"><span class="verse-num">2:32</span> <span class="verse-body">tuleruntque Asahel et sepelierunt eum in sepulchro patris sui in Bethleem et ambulaverunt tota nocte Ioab et viri qui erant cum eo et in ipso crepusculo pervenerunt in Hebron __________________________________________________________________</span></p>
<h2 id="ruth-ch-3">Chapter 3</h2>
<p class="verses"><a href="#ruth-3-1">1</a> <a href="#ruth-3-2">2</a> <a href="#ruth-3-3">3</a> <a href="#ruth-3-4">4</a> <a href="#ruth-3-5">5</a> <a href="#ruth-3-6">6</a> <a href="#ruth-3-7">7</a> <a href="#ruth-3-8">8</a> <a href="#ruth-3-9">9</a> <a href="#ruth-3-10">10</a> <a href="#ruth-3-11">11</a> <a href="#ruth-3-12">12</a> <a href="#ruth-3-13">13</a> <a href="#ruth-3-14">14</a> <a href="#ruth-3-15">15</a> <a href="#ruth-3-16">16</a> <a href="#ruth-3-17">17</a> <a href="#ruth-3-18">18</a> <a href="#ruth-3-19">19</a> <a href="#ruth-3-20">20</a> <a href="#ruth-3-21">21</a> <a href="#ruth-3-22">22</a> <a href="#ruth-3-23">23</a> <a href="#ruth-3-24">24</a> <a href="#ruth-3-25">25</a> <a href="#ruth-3-26">26</a> <a href="#ruth-3-27">27</a> <a href="#ruth-3-28">28</a> <a href="#ruth-3-29">29</a> <a href="#ruth-3-30">30</a> <a href="#ruth-3-31">31</a> <a href="#ruth-3-32">32</a> <a href="#ruth-3-33">33</a> <a href="#ruth-3-34">34</a> <a href="#ruth-3-35">35</a> <a href="#ruth-3-36">36</a> <a href="#ruth-3-37">37</a> <a href="#ruth-3-38">38</a> <a href="#ruth-3-39">39</a></p>
<p id="ruth-3-1"><span class="verse-num">3:1</span> <span class="verse-body">facta est ergo longa concertatio inter domum Saul et inter domum David David proficiens et semper se ipso robustior domus autem Saul decrescens cotidie</span></p>
<p id="ruth-3-2"><span class="verse-num">3:2</span> <span class="verse-body">nati quoque sunt filii David in Hebron fuitque primogenitus eius Amnon de Ahinoem Iezrahelitide</span></p>
<p id="ruth-3-3"><span class="verse-num">3:3</span> <span class="verse-body">et post eum Chelaab de Abigail uxore Nabal Carmeli porro tertius Absalom filius Maacha filiae Tholomai regis Gessur</span></p>
<p id="ruth-3-4"><span class="verse-num">3:4</span> <span class="verse-body">quartus autem Adonias filius Aggith et quintus Safathia filius Abital</span></p>
<p id="ruth-3-5"><span class="verse-num">3:5</span> <span class="verse-body">sextus quoque Iethraam de Agla uxore David hii nati sunt David in Hebron</span></p>
<p id="ruth-3-6"><span class="verse-num">3:6</span> <span class="verse-body">cum ergo esset proelium inter domum Saul et domum David Abner filius Ner regebat domum Saul</span></p>
<p id="ruth-3-7"><span class="verse-num">3:7</span> <span class="verse-body">fuerat autem Sauli concubina nomine Respha filia Ahia dixitque Hisboseth ad Abner</span></p>
<p id="ruth-3-8"><span class="verse-num">3:8</span> <span class="verse-body">quare ingressus es ad concubinam patris mei qui iratus nimis propter verba Hisboseth ait numquid caput canis ego sum adversum Iuda hodie qui fecerim misericordiam super domum Saul patris tui et super fratres et proximos eius et non tradidi te in manu David et tu requisisti in me quod argueres pro muliere hodie</span></p>
<p id="ruth-3-9"><span class="verse-num">3:9</span> <span class="verse-body">haec faciat Deus Abner et haec addat ei nisi quomodo iuravit Dominus David sic faciam cum eo</span></p>
<p id="ruth-3-10"><span class="verse-num">3:10</span> <span class="verse-body">ut transferatur regnum de domo Saul et elevetur thronus David super Israhel et super Iudam a Dan usque Bersabee</span></p>
<p id="ruth-3-11"><span class="verse-num">3:11</span> <span class="verse-body">et non potuit respondere ei quicquam quia metuebat illum</span></p>
<p id="ruth-3-12"><span class="verse-num">3:12</span> <span class="verse-body">misit ergo Abner nuntios ad David pro se dicentes cuius est terra et loquerentur fac mecum amicitias et erit manus mea tecum et reducam ad te universum Israhel</span></p>
<p id="ruth-3-13"><span class="verse-num">3:13</span> <span class="verse-body">qui ait optime ego faciam tecum amicitias sed unam rem peto a te dicens non videbis faciem meam antequam adduxeris Michol filiam Saul et sic venies et videbis me</span></p>
<p id="ruth-3-14"><span class="verse-num">3:14</span> <span class="verse-body">misit autem David nuntios ad Hisboseth filium Saul dicens redde uxorem meam Michol quam despondi mihi centum praeputiis Philisthim</span></p>
<p id="ruth-3-15"><span class="verse-num">3:15</span> <span class="verse-body">misit ergo Hisboseth et tulit eam a viro suo Faltihel filio Lais</span></p>
<p id="ruth-3-16"><span class="verse-num">3:16</span> <span class="verse-body">sequebaturque eam vir suus plorans usque Baurim et dixit ad eum Abner vade revertere qui reversus est</span></p>
<p id="ruth-3-17"><span class="verse-num">3:17</span> <span class="verse-body">sermonem quoque intulit Abner ad seniores Israhel dicens tam heri quam nudius tertius quaerebatis David ut regnaret super vos</span></p>
<p id="ruth-3-18"><span class="verse-num">3:18</span> <span class="verse-body">nunc ergo facite quoniam Dominus locutus est ad David dicens in manu servi mei David salvabo populum meum Israhel de manu Philisthim et omnium inimicorum eius</span></p>
<p id="ruth-3-19"><span class="verse-num">3:19</span> <span class="verse-body">locutus est autem Abner etiam ad Beniamin et abiit ut loqueretur ad David in Hebron omnia quae placuerant Israhel et universo Beniamin</span></p>
<p id="ruth-3-20"><span class="verse-num">3:20</span> <span class="verse-body">venitque ad David in Hebron cum viginti viris et fecit David Abner et viris eius qui venerant cum eo convivium</span></p>
<p id="ruth-3-21"><span class="verse-num">3:21</span> <span class="verse-body">et dixit Abner ad David surgam ut congregem ad te dominum meum regem omnem Israhel et ineam tecum foedus et imperes omnibus sicut desiderat anima tua cum ergo deduxisset David Abner et ille isset in pace</span></p>
<p id="ruth-3-22"><span class="verse-num">3:22</span> <span class="verse-body">statim pueri David et Ioab venerunt caesis latronibus cum praeda magna nimis Abner autem non erat cum David in Hebron quia iam dimiserat eum et profectus fuerat in pace</span></p>
<p id="ruth-3-23"><span class="verse-num">3:23</span> <span class="verse-body">et Ioab et omnis exercitus qui erat cum eo postea venerant nuntiatum est itaque Ioab a narrantibus venit Abner filius Ner ad regem et dimisit eum et abiit in pace</span></p>
<p id="ruth-3-24"><span class="verse-num">3:24</span> <span class="verse-body">et ingressus est Ioab ad regem et ait quid fecisti ecce venit Abner ad te quare dimisisti eum et abiit et recessit</span></p>
<p id="ruth-3-25"><span class="verse-num">3:25</span> <span class="verse-body">ignoras Abner filium Ner quoniam ad hoc venit ut deciperet te et sciret exitum tuum et introitum tuum et nosset omnia quae agis</span></p>
<p id="ruth-3-26"><span class="verse-num">3:26</span> <span class="verse-body">egressus itaque Ioab a David misit nuntios post Abner et reduxit eum a cisterna Sira ignorante David</span></p>
<p id="ruth-3-27"><span class="verse-num">3:27</span> <span class="verse-body">cumque redisset Abner in Hebron seorsum abduxit eum Ioab ad medium portae ut loqueretur ei in dolo et percussit illum ibi in inguine et mortuus est in ultionem sanguinis Asahel fratris eius</span></p>
<p id="ruth-3-28"><span class="verse-num">3:28</span> <span class="verse-body">quod cum audisset David rem iam gestam ait mundus ego sum et regnum meum apud Dominum usque in sempiternum a sanguine Abner filii Ner</span></p>
<p id="ruth-3-29"><span class="verse-num">3:29</span> <span class="verse-body">et veniat super caput Ioab et super omnem domum patris eius nec deficiat de domo Ioab fluxum seminis sustinens et leprosus tenens fusum et cadens gladio et indigens pane</span></p>
<p id="ruth-3-30"><span class="verse-num">3:30</span> <span class="verse-body">igitur Ioab et Abisai frater eius interfecerunt Abner eo quod occidisset Asahel fratrem eorum in Gabaon in proelio</span></p>
<p id="ruth-3-31"><span class="verse-num">3:31</span> <span class="verse-body">dixit autem David ad Ioab et ad omnem populum qui erat cum eo scindite vestimenta vestra et accingimini saccis et plangite ante exequias Abner porro rex David sequebatur feretrum</span></p>
<p id="ruth-3-32"><span class="verse-num">3:32</span> <span class="verse-body">cumque sepelissent Abner in Hebron levavit rex vocem suam et flevit super tumulum Abner flevit autem et omnis populus</span></p>
<p id="ruth-3-33"><span class="verse-num">3:33</span> <span class="verse-body">plangensque rex Abner ait nequaquam ut mori solent ignavi mortuus est Abner</span></p>
<p id="ruth-3-34"><span class="verse-num">3:34</span> <span class="verse-body">manus tuae non sunt ligatae et pedes tui non sunt conpedibus adgravati sed sicut solent cadere coram filiis iniquitatis corruisti congeminansque omnis populus flevit super eum</span></p>
<p id="ruth-3-35"><span class="verse-num">3:35</span> <span class="verse-body">cumque venisset universa multitudo cibum capere cum David clara adhuc die iuravit David dicens haec faciat mihi Deus et haec addat si ante occasum solis gustavero panem vel aliud quicquam</span></p>
<p id="ruth-3-36"><span class="verse-num">3:36</span> <span class="verse-body">omnisque populus audivit et placuerunt eis cuncta quae fecit rex in conspectu totius populi</span></p>
<p id="ruth-3-37"><span class="verse-num">3:37</span> <span class="verse-body">et cognovit omne vulgus et universus Israhel in die illa quoniam non actum fuisset a rege ut occideretur Abner filius Ner</span></p>
<p id="ruth-3-38"><span class="verse-num">3:38</span> <span class="verse-body">dixit quoque rex ad servos suos num ignoratis quoniam princeps et maximus cecidit hodie in Israhel</span></p>
<p id="ruth-3-39"><span class="verse-num">3:39</span> <span class="verse-body">ego autem adhuc delicatus et unctus rex porro viri isti filii Sarviae duri mihi sunt retribuat Dominus facienti malum iuxta malitiam suam __________________________________________________________________</span></p>
<h2 id="ruth-ch-4">Chapter 4</h2>
<p class="verses"><a href="#ruth-4-1">1</a> <a href="#ruth-4-2">2</a> <a href="#ruth-4-3">3</a> <a href="#ruth-4-4">4</a> <a href="#ruth-4-5">5</a> <a href="#ruth-4-6">6</a> <a href="#ruth-4-7">7</a> <a href="#ruth-4-8">8</a> <a href="#ruth-4-9">9</a> <a href="#ruth-4-10">10</a> <a href="#ruth-4-11">11</a> <a href="#ruth-4-12">12</a></p>
<p id="ruth-4-1"><span class="verse-num">4:1</span> <span class="verse-body">audivit autem filius Saul quod cecidisset Abner in Hebron et dissolutae sunt manus eius omnisque Israhel perturbatus est</span></p>
<p id="ruth-4-2"><span class="verse-num">4:2</span> <span class="verse-body">duo autem viri principes latronum erant filio Saul nomen uni Baana et nomen alteri Rechab filii Remmon Berothitae de filiis Beniamin siquidem et Beroth reputata est in Beniamin</span></p>
<p id="ruth-4-3"><span class="verse-num">4:3</span> <span class="verse-body">et fugerunt Berothitae in Getthaim fueruntque ibi advenae usque in tempus illud</span></p>
<p id="ruth-4-4"><span class="verse-num">4:4</span> <span class="verse-body">erat autem Ionathan filio Saul filius debilis pedibus quinquennis enim fuit quando venit nuntius de Saul et Ionathan ex Iezrahel tollens itaque eum nutrix sua fugit cumque festinaret ut fugeret cecidit et claudus effectus est habuitque vocabulum Mifiboseth</span></p>
<p id="ruth-4-5"><span class="verse-num">4:5</span> <span class="verse-body">venientes igitur filii Remmon Berothitae Rechab et Baana ingressi sunt fervente die domum Hisboseth qui dormiebat super stratum suum meridie</span></p>
<p id="ruth-4-6"><span class="verse-num">4:6</span> <span class="verse-body">ingressi sunt autem domum adsumentes spicas tritici et percusserunt eum in inguine Rechab et Baana frater eius et fugerunt</span></p>
<p id="ruth-4-7"><span class="verse-num">4:7</span> <span class="verse-body">cum autem ingressi fuissent domum ille dormiebat super lectulum suum in conclavi et percutientes interfecerunt eum sublatoque capite eius abierunt per viam deserti tota nocte</span></p>
<p id="ruth-4-8"><span class="verse-num">4:8</span> <span class="verse-body">et adtulerunt caput Hisboseth ad David in Hebron dixeruntque ad regem ecce caput Hisboseth filii Saul inimici tui qui quaerebat animam tuam et dedit Dominus domino meo regi ultiones hodie de Saul et de semine eius</span></p>
<p id="ruth-4-9"><span class="verse-num">4:9</span> <span class="verse-body">respondens autem David Rechab et Baana fratri eius filiis Remmon Berothei dixit ad eos vivit Dominus qui eruit animam meam de omni angustia</span></p>
<p id="ruth-4-10"><span class="verse-num">4:10</span> <span class="verse-body">quoniam eum qui adnuntiaverat mihi et dixerat mortuus est Saul qui putabat se prospera nuntiare tenui et occidi in Siceleg cui oportebat me dare mercedem pro nuntio</span></p>
<p id="ruth-4-11"><span class="verse-num">4:11</span> <span class="verse-body">quanto magis nunc cum homines impii interfecerint virum innoxium in domo sua super lectulum suum non quaeram sanguinem eius de manu vestra et auferam vos de terra</span></p>
<p id="ruth-4-12"><span class="verse-num">4:12</span> <span class="verse-body">praecepit itaque David pueris et interfecerunt eos praecidentesque manus et pedes eorum suspenderunt eos super piscinam in Hebron caput autem Hisboseth tulerunt et sepelierunt in sepulchro Abner in Hebron __________________________________________________________________</span></p>
<h2 id="ruth-ch-5">Chapter 5</h2>
<p class="verses"><a href="#ruth-5-1">1</a> <a href="#ruth-5-2">2</a> <a href="#ruth-5-3">3</a> <a href="#ruth-5-4">4</a> <a href="#ruth-5-5">5</a> <a href="#ruth-5-6">6</a> <a href="#ruth-5-7">7</a> <a href="#ruth-5-8">8</a> <a href="#ruth-5-9">9</a> <a href="#ruth-5-10">10</a> <a href="#ruth-5-11">11</a> <a href="#ruth-5-12">12</a> <a href="#ruth-5-13">13</a> <a href="#ruth-5-14">14</a> <a href="#ruth-5-15">15</a> <a href="#ruth-5-16">16</a> <a href="#ruth-5-17">17</a> <a href="#ruth-5-18">18</a> <a href="#ruth-5-19">19</a> <a href="#ruth-5-20">20</a> <a href="#ruth-5-21">21</a> <a href="#ruth-5-22">22</a> <a href="#ruth-5-23">23</a> <a href="#ruth-5-24">24</a> <a href="#ruth-5-25">25</a></p>
<p id="ruth-5-1"><span class="verse-num">5:1</span> <span class="verse-body">et venerunt universae tribus Israhel ad David in Hebron dicentes ecce nos os tuum et caro tua sumus</span></p>
<p id="ruth-5-2"><span class="verse-num">5:2</span> <span class="verse-body">sed et heri et nudius tertius cum esset Saul rex super nos tu eras educens et reducens Israhel dixit autem Dominus ad te tu pasces populum meum Israhel et tu eris dux super Israhel</span></p>
<p id="ruth-5-3"><span class="verse-num">5:3</span> <span class="verse-body">venerunt quoque et senes de Israhel ad regem in Hebron et percussit cum eis rex David foedus in Hebron coram Domino unxeruntque David in regem super Israhel</span></p>
<p id="ruth-5-4"><span class="verse-num">5:4</span> <span class="verse-body">filius triginta annorum erat David cum regnare coepisset et quadraginta annis regnavit</span></p>
<p id="ruth-5-5"><span class="verse-num">5:5</span> <span class="verse-body">in Hebron regnavit super Iudam septem annis et sex mensibus in Hierusalem autem regnavit triginta tribus annis super omnem Israhel et Iudam</span></p>
<p id="ruth-5-6"><span class="verse-num">5:6</span> <span class="verse-body">et abiit rex et omnes viri qui erant cum eo in Hierusalem ad Iebuseum habitatorem terrae dictumque est ad David ab eis non ingredieris huc nisi abstuleris caecos et claudos dicentes non ingredietur David huc</span></p>
<p id="ruth-5-7"><span class="verse-num">5:7</span> <span class="verse-body">cepit autem David arcem Sion haec est civitas David</span></p>
<p id="ruth-5-8"><span class="verse-num">5:8</span> <span class="verse-body">proposuerat enim in die illa praemium qui percussisset Iebuseum et tetigisset domatum fistulas et claudos et caecos odientes animam David idcirco dicitur in proverbio caecus et claudus non intrabunt templum</span></p>
<p id="ruth-5-9"><span class="verse-num">5:9</span> <span class="verse-body">habitavit autem David in arce et vocavit eam civitatem David et aedificavit per gyrum a Mello et intrinsecus</span></p>
<p id="ruth-5-10"><span class="verse-num">5:10</span> <span class="verse-body">et ingrediebatur proficiens atque succrescens et Dominus Deus exercituum erat cum eo</span></p>
<p id="ruth-5-11"><span class="verse-num">5:11</span> <span class="verse-body">misit quoque Hiram rex Tyri nuntios ad David et ligna cedrina et artifices lignorum artificesque lapidum ad parietes et aedificaverunt domum David</span></p>
<p id="ruth-5-12"><span class="verse-num">5:12</span> <span class="verse-body">et cognovit David quoniam confirmasset eum Dominus regem super Israhel et quoniam exaltasset regnum eius super populum suum Israhel</span></p>
<p id="ruth-5-13"><span class="verse-num">5:13</span> <span class="verse-body">accepit ergo adhuc concubinas et uxores de Hierusalem postquam venerat de Hebron natique sunt David et alii filii et filiae</span></p>
<p id="ruth-5-14"><span class="verse-num">5:14</span> <span class="verse-body">et haec nomina eorum qui nati sunt ei in Hierusalem Samua et Sobab et Nathan et Salomon</span></p>
<p id="ruth-5-15"><span class="verse-num">5:15</span> <span class="verse-body">et Ibaar et Helisua et Nepheg</span></p>
<p id="ruth-5-16"><span class="verse-num">5:16</span> <span class="verse-body">et Iafia et Helisama et Helida et Helifeleth</span></p>
<p id="ruth-5-17"><span class="verse-num">5:17</span> <span class="verse-body">audierunt vero Philisthim quod unxissent David regem super Israhel et ascenderunt universi ut quaererent David quod cum audisset David descendit in praesidium</span></p>
<p id="ruth-5-18"><span class="verse-num">5:18</span> <span class="verse-body">Philisthim autem venientes diffusi sunt in valle Raphaim</span></p>
<p id="ruth-5-19"><span class="verse-num">5:19</span> <span class="verse-body">et consuluit David Dominum dicens si ascendam ad Philisthim et si dabis eos in manu mea et dixit Dominus ad David ascende quia tradens dabo Philisthim in manu tua</span></p>
<p id="ruth-5-20"><span class="verse-num">5:20</span> <span class="verse-body">venit ergo David in Baalpharasim et percussit eos ibi et dixit divisit Dominus inimicos meos coram me sicut dividuntur aquae propterea vocatum est nomen loci illius Baalpharasim</span></p>
<p id="ruth-5-21"><span class="verse-num">5:21</span> <span class="verse-body">et reliquerunt ibi sculptilia sua quae tulit David et viri eius</span></p>
<p id="ruth-5-22"><span class="verse-num">5:22</span> <span class="verse-body">et addiderunt adhuc Philisthim ut ascenderent et diffusi sunt in valle Raphaim</span></p>
<p id="ruth-5-23"><span class="verse-num">5:23</span> <span class="verse-body">consuluit autem David Dominum qui respondit non ascendas sed gyra post tergum eorum et venies ad eos ex adverso pirorum</span></p>
<p id="ruth-5-24"><span class="verse-num">5:24</span> <span class="verse-body">et cum audieris sonitum gradientis in cacumine pirorum tunc inibis proelium quia tunc egredietur Dominus ante faciem tuam ut percutiat castra Philisthim</span></p>
<p id="ruth-5-25"><span class="verse-num">5:25</span> <span class="verse-body">fecit itaque David sicut ei praeceperat Dominus et percussit Philisthim de Gabee usque dum venias Gezer __________________________________________________________________</span></p>
<h2 id="ruth-ch-6">Chapter 6</h2>
<p class="verses"><a href="#ruth-6-1">1</a> <a href="#ruth-6-2">2</a> <a href="#ruth-6-3">3</a> <a href="#ruth-6-4">4</a> <a href="#ruth-6-5">5</a> <a href="#ruth-6-6">6</a> <a href="#ruth-6-7">7</a> <a href="#ruth-6-8">8</a> <a href="#ruth-6-9">9</a> <a href="#ruth-6-10">10</a> <a href="#ruth-6-11">11</a> <a href="#ruth-6-12">12</a> <a href="#ruth-6-13">13</a> <a href="#ruth-6-14">14</a> <a href="#ruth-6-15">15</a> <a href="#ruth-6-16">16</a> <a href="#ruth-6-17">17</a> <a href="#ruth-6-18">18</a> <a href="#ruth-6-19">19</a> <a href="#ruth-6-20">20</a> <a href="#ruth-6-21">21</a> <a href="#ruth-6-22">22</a> <a href="#ruth-6-23">23</a></p>
<p id="ruth-6-1"><span class="verse-num">6:1</span> <span class="verse-body">congregavit autem rursum David omnes electos ex Israhel triginta milia</span></p>
<p id="ruth-6-2"><span class="verse-num">6:2</span> <span class="verse-body">surrexitque et abiit et universus populus qui erat cum eo de viris Iuda ut adducerent arcam Dei super quam invocatum est nomen Domini exercituum sedentis in cherubin super eam</span></p>
<p id="ruth-6-3"><span class="verse-num">6:3</span> <span class="verse-body">et inposuerunt arcam Domini super plaustrum novum tuleruntque eam de domo Abinadab qui erat in Gabaa Oza autem et Haio filii Abinadab minabant plaustrum novum</span></p>
<p id="ruth-6-4"><span class="verse-num">6:4</span> <span class="verse-body">cumque tulissent eam de domo Abinadab qui erat in Gabaa custodiens arcam Dei Haio praecedebat arcam</span></p>
<p id="ruth-6-5"><span class="verse-num">6:5</span> <span class="verse-body">David autem et omnis Israhel ludebant coram Domino in omnibus lignis fabrefactis et citharis et lyris et tympanis et sistris et cymbalis</span></p>
<p id="ruth-6-6"><span class="verse-num">6:6</span> <span class="verse-body">postquam autem venerunt ad aream Nachon extendit manum Oza ad arcam Dei et tenuit eam quoniam calcitrabant boves</span></p>
<p id="ruth-6-7"><span class="verse-num">6:7</span> <span class="verse-body">iratusque est indignatione Dominus contra Ozam et percussit eum super temeritate qui mortuus est ibi iuxta arcam Dei</span></p>
<p id="ruth-6-8"><span class="verse-num">6:8</span> <span class="verse-body">contristatus autem est David eo quod percussisset Dominus Ozam et vocatum est nomen loci illius Percussio Oza usque in diem hanc</span></p>
<p id="ruth-6-9"><span class="verse-num">6:9</span> <span class="verse-body">et extimuit David Dominum in die illa dicens quomodo ingredietur ad me arca Domini</span></p>
<p id="ruth-6-10"><span class="verse-num">6:10</span> <span class="verse-body">et noluit devertere ad se arcam Domini in civitate David sed devertit eam in domo Obededom Getthei</span></p>
<p id="ruth-6-11"><span class="verse-num">6:11</span> <span class="verse-body">et habitavit arca Domini in domo Obededom Getthei tribus mensibus et benedixit Dominus Obededom et omnem domum eius</span></p>
<p id="ruth-6-12"><span class="verse-num">6:12</span> <span class="verse-body">nuntiatumque est regi David benedixit Dominus Obededom et omnia eius propter arcam Dei abiit ergo David et adduxit arcam Dei de domo Obededom in civitatem David cum gaudio</span></p>
<p id="ruth-6-13"><span class="verse-num">6:13</span> <span class="verse-body">cumque transcendissent qui portabant arcam Domini sex passus immolabat bovem et arietem</span></p>
<p id="ruth-6-14"><span class="verse-num">6:14</span> <span class="verse-body">et David saltabat totis viribus ante Dominum porro David erat accinctus ephod lineo</span></p>
<p id="ruth-6-15"><span class="verse-num">6:15</span> <span class="verse-body">et David et omnis domus Israhel ducebant arcam testamenti Domini in iubilo et in clangore bucinae</span></p>
<p id="ruth-6-16"><span class="verse-num">6:16</span> <span class="verse-body">cumque intrasset arca Domini civitatem David Michol filia Saul prospiciens per fenestram vidit regem David subsilientem atque saltantem coram Domino et despexit eum in corde suo</span></p>
<p id="ruth-6-17"><span class="verse-num">6:17</span> <span class="verse-body">et introduxerunt arcam Domini et posuerunt eam in loco suo in medio tabernaculi quod tetenderat ei David et obtulit David holocausta coram Domino et pacifica</span></p>
<p id="ruth-6-18"><span class="verse-num">6:18</span> <span class="verse-body">cumque conplesset offerens holocaustum et pacifica benedixit populo in nomine Domini exercituum</span></p>
<p id="ruth-6-19"><span class="verse-num">6:19</span> <span class="verse-body">et partitus est multitudini universae Israhel tam viro quam mulieri singulis collyridam panis unam et assaturam bubulae carnis unam et similam frixam oleo et abiit omnis populus unusquisque in domum suam</span></p>
<p id="ruth-6-20"><span class="verse-num">6:20</span> <span class="verse-body">reversusque est et David ut benediceret domui suae et egressa Michol filia Saul in occursum David ait quam gloriosus fuit hodie rex Israhel discoperiens se ante ancillas servorum suorum et nudatus est quasi si nudetur unus de scurris</span></p>
<p id="ruth-6-21"><span class="verse-num">6:21</span> <span class="verse-body">dixitque David ad Michol ante Dominum qui elegit me potius quam patrem tuum et quam omnem domum eius et praecepit mihi ut essem dux super populum Domini Israhel</span></p>
<p id="ruth-6-22"><span class="verse-num">6:22</span> <span class="verse-body">et ludam et vilior fiam plus quam factus sum et ero humilis in oculis meis et cum ancillis de quibus locuta es gloriosior apparebo</span></p>
<p id="ruth-6-23"><span class="verse-num">6:23</span> <span class="verse-body">igitur Michol filiae Saul non est natus filius usque ad diem mortis suae __________________________________________________________________</span></p>
<h2 id="ruth-ch-7">Chapter 7</h2>
<p class="verses"><a href="#ruth-7-1">1</a> <a href="#ruth-7-2">2</a> <a href="#ruth-7-3">3</a> <a href="#ruth-7-4">4</a> <a href="#ruth-7-5">5</a> <a href="#ruth-7-6">6</a> <a href="#ruth-7-7">7</a> <a href="#ruth-7-8">8</a> <a href="#ruth-7-9">9</a> <a href="#ruth-7-10">10</a> <a href="#ruth-7-11">11</a> <a href="#ruth-7-12">12</a> <a href="#ruth-7-13">13</a> <a href="#ruth-7-14">14</a> <a href="#ruth-7-15">15</a> <a href="#ruth-7-16">16</a> <a href="#ruth-7-17">17</a> <a href="#ruth-7-18">18</a> <a href="#ruth-7-19">19</a> <a href="#ruth-7-20">20</a> <a href="#ruth-7-21">21</a> <a href="#ruth-7-22">22</a> <a href="#ruth-7-23">23</a> <a href="#ruth-7-24">24</a> <a href="#ruth-7-25">25</a> <a href="#ruth-7-26">26</a> <a href="#ruth-7-27">27</a> <a href="#ruth-7-28">28</a> <a href="#ruth-7-29">29</a></p>
<p id="ruth-7-1"><span class="verse-num">7:1</span> <span class="verse-body">factum est autem cum sedisset rex in domo sua et Dominus dedisset ei requiem undique ab universis inimicis suis</span></p>
<p id="ruth-7-2"><span class="verse-num">7:2</span> <span class="verse-body">dixit ad Nathan prophetam videsne quod ego habitem in domo cedrina et arca Dei posita sit in medio pellium</span></p>
<p id="ruth-7-3"><span class="verse-num">7:3</span> <span class="verse-body">dixitque Nathan ad regem omne quod est in corde tuo vade fac quia Dominus tecum est</span></p>
<p id="ruth-7-4"><span class="verse-num">7:4</span> <span class="verse-body">factum est autem in nocte illa et ecce sermo Domini ad Nathan dicens</span></p>
<p id="ruth-7-5"><span class="verse-num">7:5</span> <span class="verse-body">vade et loquere ad servum meum David haec dicit Dominus numquid tu aedificabis mihi domum ad habitandum</span></p>
<p id="ruth-7-6"><span class="verse-num">7:6</span> <span class="verse-body">neque enim habitavi in domo ex die qua eduxi filios Israhel de terra Aegypti usque in diem hanc sed ambulans ambulabam in tabernaculo et in tentorio</span></p>
<p id="ruth-7-7"><span class="verse-num">7:7</span> <span class="verse-body">per cuncta loca quae transivi cum omnibus filiis Israhel numquid loquens locutus sum ad unam de tribubus Israhel cui praecepi ut pasceret populum meum Israhel dicens quare non aedificastis mihi domum cedrinam</span></p>
<p id="ruth-7-8"><span class="verse-num">7:8</span> <span class="verse-body">et nunc haec dices servo meo David haec dicit Dominus exercituum ego tuli te de pascuis sequentem greges ut esses dux super populum meum Israhel</span></p>
<p id="ruth-7-9"><span class="verse-num">7:9</span> <span class="verse-body">et fui tecum in omnibus ubicumque ambulasti et interfeci universos inimicos tuos a facie tua fecique tibi nomen grande iuxta nomen magnorum qui sunt in terra</span></p>
<p id="ruth-7-10"><span class="verse-num">7:10</span> <span class="verse-body">et ponam locum populo meo Israhel et plantabo eum et habitabit sub eo et non turbabitur amplius nec addent filii iniquitatis ut adfligant eum sicut prius</span></p>
<p id="ruth-7-11"><span class="verse-num">7:11</span> <span class="verse-body">ex die qua constitui iudices super populum meum Israhel et requiem dabo tibi ab omnibus inimicis tuis praedicitque tibi Dominus quod domum faciat tibi Dominus</span></p>
<p id="ruth-7-12"><span class="verse-num">7:12</span> <span class="verse-body">cumque conpleti fuerint dies tui et dormieris cum patribus tuis suscitabo semen tuum post te quod egredietur de utero tuo et firmabo regnum eius</span></p>
<p id="ruth-7-13"><span class="verse-num">7:13</span> <span class="verse-body">ipse aedificabit domum nomini meo et stabiliam thronum regni eius usque in sempiternum</span></p>
<p id="ruth-7-14"><span class="verse-num">7:14</span> <span class="verse-body">ego ero ei in patrem et ipse erit mihi in filium qui si inique aliquid gesserit arguam eum in virga virorum et in plagis filiorum hominum</span></p>
<p id="ruth-7-15"><span class="verse-num">7:15</span> <span class="verse-body">misericordiam autem meam non auferam ab eo sicut abstuli a Saul quem amovi a facie tua</span></p>
<p id="ruth-7-16"><span class="verse-num">7:16</span> <span class="verse-body">et fidelis erit domus tua et regnum tuum usque in aeternum ante faciem tuam et thronus tuus erit firmus iugiter</span></p>
<p id="ruth-7-17"><span class="verse-num">7:17</span> <span class="verse-body">secundum omnia verba haec et iuxta universam visionem istam sic locutus est Nathan ad David</span></p>
<p id="ruth-7-18"><span class="verse-num">7:18</span> <span class="verse-body">ingressus est autem rex David et sedit coram Domino et dixit quis ego sum Domine Deus et quae domus mea quia adduxisti me hucusque</span></p>
<p id="ruth-7-19"><span class="verse-num">7:19</span> <span class="verse-body">sed et hoc parum visum est in conspectu tuo Domine Deus nisi loquereris etiam de domo servi tui in longinquum ista est enim lex Adam Domine Deus</span></p>
<p id="ruth-7-20"><span class="verse-num">7:20</span> <span class="verse-body">quid ergo addere poterit adhuc David ut loquatur ad te tu enim scis servum tuum Domine Deus</span></p>
<p id="ruth-7-21"><span class="verse-num">7:21</span> <span class="verse-body">propter verbum tuum et secundum cor tuum fecisti omnia magnalia haec ita ut notum faceres servo tuo</span></p>
<p id="ruth-7-22"><span class="verse-num">7:22</span> <span class="verse-body">idcirco magnificatus es Domine Deus quia non est similis tui neque est deus extra te in omnibus quae audivimus auribus nostris</span></p>
<p id="ruth-7-23"><span class="verse-num">7:23</span> <span class="verse-body">quae est autem ut populus tuus Israhel gens in terra propter quam ivit Deus ut redimeret eam sibi in populum et poneret sibi nomen faceretque eis magnalia et horribilia super terram a facie populi tui quem redemisti tibi ex Aegypto gentem et deum eius</span></p>
<p id="ruth-7-24"><span class="verse-num">7:24</span> <span class="verse-body">et firmasti tibi populum tuum Israhel in populum sempiternum et tu Domine factus es eis in Deum</span></p>
<p id="ruth-7-25"><span class="verse-num">7:25</span> <span class="verse-body">nunc ergo Domine Deus verbum quod locutus es super servum tuum et super domum eius suscita in sempiternum et fac sicut locutus es</span></p>
<p id="ruth-7-26"><span class="verse-num">7:26</span> <span class="verse-body">et magnificetur nomen tuum usque in sempiternum atque dicatur Dominus exercituum Deus super Israhel et domus servi tui David erit stabilita coram Domino</span></p>
<p id="ruth-7-27"><span class="verse-num">7:27</span> <span class="verse-body">quia tu Domine exercituum Deus Israhel revelasti aurem servi tui dicens domum aedificabo tibi propterea invenit servus tuus cor suum ut oraret te oratione hac</span></p>
<p id="ruth-7-28"><span class="verse-num">7:28</span> <span class="verse-body">nunc ergo Domine Deus tu es Deus et verba tua erunt vera locutus es enim ad servum tuum bona haec</span></p>
<p id="ruth-7-29"><span class="verse-num">7:29</span> <span class="verse-body">incipe igitur et benedic domui servi tui ut sit in sempiternum coram te quia tu Domine Deus locutus es et benedictione tua benedicetur domus servi tui in sempiternum __________________________________________________________________</span></p>
<h2 id="ruth-ch-8">Chapter 8</h2>
<p class="verses"><a href="#ruth-8-1">1</a> <a href="#ruth-8-2">2</a> <a href="#ruth-8-3">3</a> <a href="#ruth-8-4">4</a> <a href="#ruth-8-5">5</a> <a href="#ruth-8-6">6</a> <a href="#ruth-8-7">7</a> <a href="#ruth-8-8">8</a> <a href="#ruth-8-9">9</a> <a href="#ruth-8-10">10</a> <a href="#ruth-8-11">11</a> <a href="#ruth-8-12">12</a> <a href="#ruth-8-13">13</a> <a href="#ruth-8-14">14</a> <a href="#ruth-8-15">15</a> <a href="#ruth-8-16">16</a> <a href="#ruth-8-17">17</a> <a href="#ruth-8-18">18</a></p>
<p id="ruth-8-1"><span class="verse-num">8:1</span> <span class="verse-body">factum est autem post haec percussit David Philisthim et humiliavit eos et tulit David frenum tributi de manu Philisthim</span></p>
<p id="ruth-8-2"><span class="verse-num">8:2</span> <span class="verse-body">et percussit Moab et mensus est eos funiculo coaequans terrae mensus est autem duos funiculos unum ad occidendum et unum ad vivificandum factusque est Moab David serviens sub tributo</span></p>
<p id="ruth-8-3"><span class="verse-num">8:3</span> <span class="verse-body">et percussit David Adadezer filium Roob regem Soba quando profectus est ut dominaretur super flumen Eufraten</span></p>
<p id="ruth-8-4"><span class="verse-num">8:4</span> <span class="verse-body">et captis David ex parte eius mille septingentis equitibus et viginti milibus peditum subnervavit omnes iugales curruum dereliquit autem ex eis centum currus</span></p>
<p id="ruth-8-5"><span class="verse-num">8:5</span> <span class="verse-body">venit quoque Syria Damasci ut praesidium ferret Adadezer regi Soba et percussit David de Syria viginti duo milia virorum</span></p>
<p id="ruth-8-6"><span class="verse-num">8:6</span> <span class="verse-body">et posuit David praesidium in Syria Damasci factaque est Syria David serviens sub tributo servavit Dominus David in omnibus ad quaecumque profectus est</span></p>
<p id="ruth-8-7"><span class="verse-num">8:7</span> <span class="verse-body">et tulit David arma aurea quae habebant servi Adadezer et detulit ea in Hierusalem</span></p>
<p id="ruth-8-8"><span class="verse-num">8:8</span> <span class="verse-body">et de Bete et de Beroth civitatibus Adadezer tulit rex David aes multum nimis</span></p>
<p id="ruth-8-9"><span class="verse-num">8:9</span> <span class="verse-body">audivit autem Thou rex Emath quod percussisset David omne robur Adadezer</span></p>
<p id="ruth-8-10"><span class="verse-num">8:10</span> <span class="verse-body">et misit Thou Ioram filium suum ad regem David ut salutaret eum congratulans et gratias ageret eo quod expugnasset Adadezer et percussisset eum hostis quippe erat Thou Adadezer et in manu eius erant vasa argentea et vasa aurea et vasa aerea</span></p>
<p id="ruth-8-11"><span class="verse-num">8:11</span> <span class="verse-body">quae et ipsa sanctificavit rex David Domino cum argento et auro quae sanctificaverat de universis gentibus quas subegerat</span></p>
<p id="ruth-8-12"><span class="verse-num">8:12</span> <span class="verse-body">de Syria et Moab et filiis Ammon et Philisthim et Amalech et de manubiis Adadezer filii Roob regis Soba</span></p>
<p id="ruth-8-13"><span class="verse-num">8:13</span> <span class="verse-body">fecit quoque sibi David nomen cum reverteretur capta Syria in valle Salinarum caesis duodecim milibus</span></p>
<p id="ruth-8-14"><span class="verse-num">8:14</span> <span class="verse-body">et posuit in Idumea custodes statuitque praesidium et facta est universa Idumea serviens David et servavit Dominus David in omnibus ad quaecumque profectus est</span></p>
<p id="ruth-8-15"><span class="verse-num">8:15</span> <span class="verse-body">et regnavit David super omnem Israhel faciebat quoque David iudicium et iustitiam omni populo suo</span></p>
<p id="ruth-8-16"><span class="verse-num">8:16</span> <span class="verse-body">Ioab autem filius Sarviae erat super exercitum porro Iosaphat filius Ahilud erat a commentariis</span></p>
<p id="ruth-8-17"><span class="verse-num">8:17</span> <span class="verse-body">et Sadoc filius Achitob et Ahimelech filius Abiathar sacerdotes et Saraias scriba</span></p>
<p id="ruth-8-18"><span class="verse-num">8:18</span> <span class="verse-body">Banaias autem filius Ioiada super Cherethi et Felethi filii autem David sacerdotes erant __________________________________________________________________</span></p>
<h2 id="ruth-ch-9">Chapter 9</h2>
<p class="verses"><a href="#ruth-9-1">1</a> <a href="#ruth-9-2">2</a> <a href="#ruth-9-3">3</a> <a href="#ruth-9-4">4</a> <a href="#ruth-9-5">5</a> <a href="#ruth-9-6">6</a> <a href="#ruth-9-7">7</a> <a href="#ruth-9-8">8</a> <a href="#ruth-9-9">9</a> <a href="#ruth-9-10">10</a> <a href="#ruth-9-11">11</a> <a href="#ruth-9-12">12</a> <a href="#ruth-9-13">13</a></p>
<p id="ruth-9-1"><span class="verse-num">9:1</span> <span class="verse-body">et dixit David putasne est aliquis qui remanserit de domo Saul ut faciam cum eo misericordiam propter Ionathan</span></p>
<p id="ruth-9-2"><span class="verse-num">9:2</span> <span class="verse-body">erat autem de domo Saul servus nomine Siba quem cum vocasset rex ad se dixit ei tune es Siba et ille respondit ego sum servus tuus</span></p>
<p id="ruth-9-3"><span class="verse-num">9:3</span> <span class="verse-body">et ait rex num superest aliquis de domo Saul ut faciam cum eo misericordiam Dei dixitque Siba regi superest filius Ionathan debilis pedibus</span></p>
<p id="ruth-9-4"><span class="verse-num">9:4</span> <span class="verse-body">ubi inquit est et Siba ad regem ecce ait in domo est Machir filii Amihel in Lodabar</span></p>
<p id="ruth-9-5"><span class="verse-num">9:5</span> <span class="verse-body">misit ergo rex David et tulit eum de domo Machir filii Amihel de Lodabar</span></p>
<p id="ruth-9-6"><span class="verse-num">9:6</span> <span class="verse-body">cum autem venisset Mifiboseth filius Ionathan filii Saul ad David corruit in faciem suam et adoravit dixitque David Mifiboseth qui respondit adsum servus tuus</span></p>
<p id="ruth-9-7"><span class="verse-num">9:7</span> <span class="verse-body">et ait ei David ne timeas quia faciens faciam in te misericordiam propter Ionathan patrem tuum et restituam tibi omnes agros Saul patris tui et tu comedes panem in mensa mea semper</span></p>
<p id="ruth-9-8"><span class="verse-num">9:8</span> <span class="verse-body">qui adorans eum dixit quis ego sum servus tuus quoniam respexisti super canem mortuum similem mei</span></p>
<p id="ruth-9-9"><span class="verse-num">9:9</span> <span class="verse-body">vocavit itaque rex Sibam puerum Saul et dixit ei omnia quaecumque fuerunt Saul et universam domum eius dedi filio domini tui</span></p>
<p id="ruth-9-10"><span class="verse-num">9:10</span> <span class="verse-body">operare igitur ei terram tu et filii tui et servi tui et inferes filio domini tui cibos ut alatur Mifiboseth autem filius domini tui comedet semper panem super mensam meam erant autem Sibae quindecim filii et viginti servi</span></p>
<p id="ruth-9-11"><span class="verse-num">9:11</span> <span class="verse-body">dixitque Siba ad regem sicut iussisti domine mi rex servo tuo sic faciet servus tuus et Mifiboseth comedet super mensam tuam quasi unus de filiis regis</span></p>
<p id="ruth-9-12"><span class="verse-num">9:12</span> <span class="verse-body">habebat autem Mifiboseth filium parvulum nomine Micha omnis vero cognatio domus Siba serviebat Mifiboseth</span></p>
<p id="ruth-9-13"><span class="verse-num">9:13</span> <span class="verse-body">porro Mifiboseth habitabat in Hierusalem quia de mensa regis iugiter vescebatur et erat claudus utroque pede __________________________________________________________________</span></p>
<h2 id="ruth-ch-10">Chapter 10</h2>
<p class="verses"><a href="#ruth-10-1">1</a> <a href="#ruth-10-2">2</a> <a href="#ruth-10-3">3</a> <a href="#ruth-10-4">4</a> <a href="#ruth-10-5">5</a> <a href="#ruth-10-6">6</a> <a href="#ruth-10-7">7</a> <a href="#ruth-10-8">8</a> <a href="#ruth-10-9">9</a> <a href="#ruth-10-10">10</a> <a href="#ruth-10-11">11</a> <a href="#ruth-10-12">12</a> <a href="#ruth-10-13">13</a> <a href="#ruth-10-14">14</a> <a href="#ruth-10-15">15</a> <a href="#ruth-10-16">16</a> <a href="#ruth-10-17">17</a> <a href="#ruth-10-18">18</a> <a href="#ruth-10-19">19</a></p>
<p id="ruth-10-1"><span class="verse-num">10:1</span> <span class="verse-body">factum est autem post haec ut moreretur rex filiorum Ammon et regnaret Anon filius eius pro eo</span></p>
<p id="ruth-10-2"><span class="verse-num">10:2</span> <span class="verse-body">dixitque David faciam misericordiam cum Anon filio Naas sicut fecit pater eius mecum misericordiam misit ergo David consolans eum per servos suos super patris interitu cum autem venissent servi David in terram filiorum Ammon</span></p>
<p id="ruth-10-3"><span class="verse-num">10:3</span> <span class="verse-body">dixerunt principes filiorum Ammon ad Anon dominum suum putas quod propter honorem patris tui David miserit ad te consolatores et non ideo ut investigaret et exploraret civitatem et everteret eam misit David servos suos ad te</span></p>
<p id="ruth-10-4"><span class="verse-num">10:4</span> <span class="verse-body">tulit itaque Anon servos David rasitque dimidiam partem barbae eorum et praecidit vestes eorum medias usque ad nates et dimisit eos</span></p>
<p id="ruth-10-5"><span class="verse-num">10:5</span> <span class="verse-body">quod cum nuntiatum esset David misit in occursum eorum erant enim viri confusi turpiter valde et mandavit eis David manete Hiericho donec crescat barba vestra et tunc revertimini</span></p>
<p id="ruth-10-6"><span class="verse-num">10:6</span> <span class="verse-body">videntes autem filii Ammon quod iniuriam fecissent David miserunt et conduxerunt mercede Syrum Roob et Syrum Soba viginti milia peditum et a rege Maacha mille viros et ab Histob duodecim milia virorum</span></p>
<p id="ruth-10-7"><span class="verse-num">10:7</span> <span class="verse-body">quod cum audisset David misit Ioab et omnem exercitum bellatorum</span></p>
<p id="ruth-10-8"><span class="verse-num">10:8</span> <span class="verse-body">egressi sunt ergo filii Ammon et direxerunt aciem ante ipsum introitum portae Syrus autem Soba et Roob et Histob et Maacha seorsum erant in campo</span></p>
<p id="ruth-10-9"><span class="verse-num">10:9</span> <span class="verse-body">videns igitur Ioab quod praeparatum esset adversum se proelium et ex adverso et post tergum elegit ex omnibus electis Israhel et instruxit aciem contra Syrum</span></p>
<p id="ruth-10-10"><span class="verse-num">10:10</span> <span class="verse-body">reliquam autem partem populi tradidit Abisai fratri suo qui direxit aciem adversum filios Ammon</span></p>
<p id="ruth-10-11"><span class="verse-num">10:11</span> <span class="verse-body">et ait Ioab si praevaluerint adversum me Syri eris mihi in adiutorium si autem filii Ammon praevaluerint adversum te auxiliabor tibi</span></p>
<p id="ruth-10-12"><span class="verse-num">10:12</span> <span class="verse-body">esto vir fortis et pugnemus pro populo nostro et civitate Dei nostri Dominus autem faciet quod bonum est in conspectu suo</span></p>
<p id="ruth-10-13"><span class="verse-num">10:13</span> <span class="verse-body">iniit itaque Ioab et populus qui erat cum eo certamen contra Syros qui statim fugerunt a facie eius</span></p>
<p id="ruth-10-14"><span class="verse-num">10:14</span> <span class="verse-body">filii autem Ammon videntes quod fugissent Syri fugerunt et ipsi a facie Abisai et ingressi sunt civitatem reversusque est Ioab a filiis Ammon et venit Hierusalem</span></p>
<p id="ruth-10-15"><span class="verse-num">10:15</span> <span class="verse-body">videntes igitur Syri quoniam corruissent coram Israhel congregati sunt pariter</span></p>
<p id="ruth-10-16"><span class="verse-num">10:16</span> <span class="verse-body">misitque Adadezer et eduxit Syros qui erant trans Fluvium et adduxit exercitum eorum Sobach autem magister militiae Adadezer erat princeps eorum</span></p>
<p id="ruth-10-17"><span class="verse-num">10:17</span> <span class="verse-body">quod cum nuntiatum esset David contraxit omnem Israhelem et transivit Iordanem venitque in Helema et direxerunt aciem Syri ex adverso David et pugnaverunt contra eum</span></p>
<p id="ruth-10-18"><span class="verse-num">10:18</span> <span class="verse-body">fugeruntque Syri a facie Israhel et occidit David de Syris septingentos currus et quadraginta milia equitum et Sobach principem militiae percussit qui statim mortuus est</span></p>
<p id="ruth-10-19"><span class="verse-num">10:19</span> <span class="verse-body">videntes autem universi reges qui erant in praesidio Adadezer victos se ab Israhel fecerunt pacem cum Israhel et servierunt eis timueruntque Syri auxilium praebere filiis Ammon __________________________________________________________________</span></p>
<h2 id="ruth-ch-11">Chapter 11</h2>
<p class="verses"><a href="#ruth-11-1">1</a> <a href="#ruth-11-2">2</a> <a href="#ruth-11-3">3</a> <a href="#ruth-11-4">4</a> <a href="#ruth-11-5">5</a> <a href="#ruth-11-6">6</a> <a href="#ruth-11-7">7</a> <a href="#ruth-11-8">8</a> <a href="#ruth-11-9">9</a> <a href="#ruth-11-10">10</a> <a href="#ruth-11-11">11</a> <a href="#ruth-11-12">12</a> <a href="#ruth-11-13">13</a> <a href="#ruth-11-14">14</a> <a href="#ruth-11-15">15</a> <a href="#ruth-11-16">16</a> <a href="#ruth-11-17">17</a> <a href="#ruth-11-18">18</a> <a href="#ruth-11-19">19</a> <a href="#ruth-11-20">20</a> <a href="#ruth-11-21">21</a> <a href="#ruth-11-22">22</a> <a href="#ruth-11-23">23</a> <a href="#ruth-11-24">24</a> <a href="#ruth-11-25">25</a> <a href="#ruth-11-26">26</a> <a href="#ruth-11-27">27</a></p>
<p id="ruth-11-1"><span class="verse-num">11:1</span> <span class="verse-body">factum est ergo vertente anno eo tempore quo solent reges ad bella procedere misit David Ioab et servos suos cum eo et universum Israhel et vastaverunt filios Ammon et obsederunt Rabba David autem remansit in Hierusalem</span></p>
<p id="ruth-11-2"><span class="verse-num">11:2</span> <span class="verse-body">dum haec agerentur accidit ut surgeret David de stratu suo post meridiem et deambularet in solario domus regiae viditque mulierem se lavantem ex adverso super solarium suum erat autem mulier pulchra valde</span></p>
<p id="ruth-11-3"><span class="verse-num">11:3</span> <span class="verse-body">misit ergo rex et requisivit quae esset mulier nuntiatumque ei est quod ipsa esset Bethsabee filia Heliam uxor Uriae Hetthei</span></p>
<p id="ruth-11-4"><span class="verse-num">11:4</span> <span class="verse-body">missis itaque David nuntiis tulit eam quae cum ingressa esset ad illum dormivit cum ea statimque sanctificata est ab inmunditia sua</span></p>
<p id="ruth-11-5"><span class="verse-num">11:5</span> <span class="verse-body">et reversa est domum suam concepto fetu mittensque nuntiavit David et ait concepi</span></p>
<p id="ruth-11-6"><span class="verse-num">11:6</span> <span class="verse-body">misit autem David ad Ioab dicens mitte ad me Uriam Hettheum misitque Ioab Uriam ad David</span></p>
<p id="ruth-11-7"><span class="verse-num">11:7</span> <span class="verse-body">et venit Urias ad David quaesivitque David quam recte ageret Ioab et populus et quomodo administraretur bellum</span></p>
<p id="ruth-11-8"><span class="verse-num">11:8</span> <span class="verse-body">et dixit David ad Uriam vade in domum tuam et lava pedes tuos egressus est Urias de domo regis secutusque est eum cibus regius</span></p>
<p id="ruth-11-9"><span class="verse-num">11:9</span> <span class="verse-body">dormivit autem Urias ante portam domus regiae cum aliis servis domini sui et non descendit ad domum suam</span></p>
<p id="ruth-11-10"><span class="verse-num">11:10</span> <span class="verse-body">nuntiatumque est David a dicentibus non ivit Urias ad domum suam et ait David ad Uriam numquid non de via venisti quare non descendisti ad domum tuam</span></p>
<p id="ruth-11-11"><span class="verse-num">11:11</span> <span class="verse-body">et ait Urias ad David arca et Israhel et Iuda habitant in papilionibus et dominus meus Ioab et servi domini mei super faciem terrae manent et ego ingrediar domum meam ut comedam et bibam et dormiam cum uxore mea per salutem tuam et per salutem animae tuae quod non faciam rem hanc</span></p>
<p id="ruth-11-12"><span class="verse-num">11:12</span> <span class="verse-body">ait ergo David ad Uriam mane hic etiam hodie et cras dimittam te mansit Urias in Hierusalem die illa et altera</span></p>
<p id="ruth-11-13"><span class="verse-num">11:13</span> <span class="verse-body">et vocavit eum David ut comederet coram se et biberet et inebriavit eum qui egressus vespere dormivit in stratu suo cum servis domini sui et in domum suam non descendit</span></p>
<p id="ruth-11-14"><span class="verse-num">11:14</span> <span class="verse-body">factum est ergo mane et scripsit David epistulam ad Ioab misitque per manum Uriae</span></p>
<p id="ruth-11-15"><span class="verse-num">11:15</span> <span class="verse-body">scribens in epistula ponite Uriam ex adverso belli ubi fortissimum proelium est et derelinquite eum ut percussus intereat</span></p>
<p id="ruth-11-16"><span class="verse-num">11:16</span> <span class="verse-body">igitur cum Ioab obsideret urbem posuit Uriam in loco quo sciebat viros esse fortissimos</span></p>
<p id="ruth-11-17"><span class="verse-num">11:17</span> <span class="verse-body">egressique viri de civitate bellabant adversum Ioab et ceciderunt de populo servorum David et mortuus est etiam Urias Hettheus</span></p>
<p id="ruth-11-18"><span class="verse-num">11:18</span> <span class="verse-body">misit itaque Ioab et nuntiavit David omnia verba proelii</span></p>
<p id="ruth-11-19"><span class="verse-num">11:19</span> <span class="verse-body">praecepitque nuntio dicens cum conpleveris universos sermones belli ad regem</span></p>
<p id="ruth-11-20"><span class="verse-num">11:20</span> <span class="verse-body">si eum videris indignari et dixerit quare accessistis ad murum ut proeliaremini an ignorabatis quod multa desuper ex muro tela mittantur</span></p>
<p id="ruth-11-21"><span class="verse-num">11:21</span> <span class="verse-body">quis percussit Abimelech filium Hieroboseth nonne mulier misit super eum fragmen molae de muro et interfecit eum in Thebes quare iuxta murum accessistis dices etiam servus tuus Urias Hettheus occubuit</span></p>
<p id="ruth-11-22"><span class="verse-num">11:22</span> <span class="verse-body">abiit ergo nuntius et venit et narravit David omnia quae ei praeceperat Ioab</span></p>
<p id="ruth-11-23"><span class="verse-num">11:23</span> <span class="verse-body">et dixit nuntius ad David praevaluerunt adversum nos viri et egressi sunt ad nos in agrum nos autem facto impetu persecuti eos sumus usque ad portam civitatis</span></p>
<p id="ruth-11-24"><span class="verse-num">11:24</span> <span class="verse-body">et direxerunt iacula sagittarii ad servos tuos ex muro desuper mortuique sunt de servis regis quin etiam servus tuus Urias Hettheus mortuus est</span></p>
<p id="ruth-11-25"><span class="verse-num">11:25</span> <span class="verse-body">et dixit David ad nuntium haec dices Ioab non te frangat ista res varius enim eventus est proelii et nunc hunc nunc illum consumit gladius conforta bellatores tuos adversum urbem ut destruas eam et exhortare eos</span></p>
<p id="ruth-11-26"><span class="verse-num">11:26</span> <span class="verse-body">audivit autem uxor Uriae quod mortuus esset Urias vir suus et planxit eum</span></p>
<p id="ruth-11-27"><span class="verse-num">11:27</span> <span class="verse-body">transactoque luctu misit David et introduxit eam domum suam et facta est ei uxor peperitque ei filium et displicuit verbum hoc quod fecerat David coram Domino __________________________________________________________________</span></p>
<h2 id="ruth-ch-12">Chapter 12</h2>
<p class="verses"><a href="#ruth-12-1">1</a> <a href="#ruth-12-2">2</a> <a href="#ruth-12-3">3</a> <a href="#ruth-12-4">4</a> <a href="#ruth-12-5">5</a> <a href="#ruth-12-6">6</a> <a href="#ruth-12-7">7</a> <a href="#ruth-12-8">8</a> <a href="#ruth-12-9">9</a> <a href="#ruth-12-10">10</a> <a href="#ruth-12-11">11</a> <a href="#ruth-12-12">12</a> <a href="#ruth-12-13">13</a> <a href="#ruth-12-14">14</a> <a href="#ruth-12-15">15</a> <a href="#ruth-12-16">16</a> <a href="#ruth-12-17">17</a> <a href="#ruth-12-18">18</a> <a href="#ruth-12-19">19</a> <a href="#ruth-12-20">20</a> <a href="#ruth-12-21">21</a> <a href="#ruth-12-22">22</a> <a href="#ruth-12-23">23</a> <a href="#ruth-12-24">24</a> <a href="#ruth-12-25">25</a> <a href="#ruth-12-26">26</a> <a href="#ruth-12-27">27</a> <a href="#ruth-12-28">28</a> <a href="#ruth-12-29">29</a> <a href="#ruth-12-30">30</a> <a href="#ruth-12-31">31</a></p>
<p id="ruth-12-1"><span class="verse-num">12:1</span> <span class="verse-body">misit ergo Dominus Nathan ad David qui cum venisset ad eum dixit ei duo viri erant in civitate una unus dives et alter pauper</span></p>
<p id="ruth-12-2"><span class="verse-num">12:2</span> <span class="verse-body">dives habebat oves et boves plurimos valde</span></p>
<p id="ruth-12-3"><span class="verse-num">12:3</span> <span class="verse-body">pauper autem nihil habebat omnino praeter ovem unam parvulam quam emerat et nutrierat et quae creverat apud eum cum filiis eius simul de pane illius comedens et de calice eius bibens et in sinu illius dormiens eratque illi sicut filia</span></p>
<p id="ruth-12-4"><span class="verse-num">12:4</span> <span class="verse-body">cum autem peregrinus quidam venisset ad divitem parcens ille sumere de ovibus et de bubus suis ut exhiberet convivium peregrino illi qui venerat ad se tulit ovem viri pauperis et praeparavit cibos homini qui venerat ad se</span></p>
<p id="ruth-12-5"><span class="verse-num">12:5</span> <span class="verse-body">iratus autem indignatione David adversus hominem illum nimis dixit ad Nathan vivit Dominus quoniam filius mortis est vir qui fecit hoc</span></p>
<p id="ruth-12-6"><span class="verse-num">12:6</span> <span class="verse-body">ovem reddet in quadruplum eo quod fecerit verbum istud et non pepercerit</span></p>
<p id="ruth-12-7"><span class="verse-num">12:7</span> <span class="verse-body">dixit autem Nathan ad David tu es ille vir haec dicit Dominus Deus Israhel ego unxi te in regem super Israhel et ego erui te de manu Saul</span></p>
<p id="ruth-12-8"><span class="verse-num">12:8</span> <span class="verse-body">et dedi tibi domum domini tui et uxores domini tui in sinu tuo dedique tibi domum Israhel et Iuda et si parva sunt ista adiciam tibi multo maiora</span></p>
<p id="ruth-12-9"><span class="verse-num">12:9</span> <span class="verse-body">quare ergo contempsisti verbum Domini ut faceres malum in conspectu meo Uriam Hettheum percussisti gladio et uxorem illius accepisti uxorem et interfecisti eum gladio filiorum Ammon</span></p>
<p id="ruth-12-10"><span class="verse-num">12:10</span> <span class="verse-body">quam ob rem non recedet gladius de domo tua usque in sempiternum eo quod despexeris me et tuleris uxorem Uriae Hetthei ut esset uxor tua</span></p>
<p id="ruth-12-11"><span class="verse-num">12:11</span> <span class="verse-body">itaque haec dicit Dominus ecce ego suscitabo super te malum de domo tua et tollam uxores tuas in oculis tuis et dabo proximo tuo et dormiet cum uxoribus tuis in oculis solis huius</span></p>
<p id="ruth-12-12"><span class="verse-num">12:12</span> <span class="verse-body">tu enim fecisti abscondite ego vero faciam verbum istud in conspectu omnis Israhel et in conspectu solis</span></p>
<p id="ruth-12-13"><span class="verse-num">12:13</span> <span class="verse-body">et dixit David ad Nathan peccavi Domino dixitque Nathan ad David Dominus quoque transtulit peccatum tuum non morieris</span></p>
<p id="ruth-12-14"><span class="verse-num">12:14</span> <span class="verse-body">verumtamen quoniam blasphemare fecisti inimicos Domini propter verbum hoc filius qui natus est tibi morte morietur</span></p>
<p id="ruth-12-15"><span class="verse-num">12:15</span> <span class="verse-body">et reversus est Nathan domum suam percussitque Dominus parvulum quem pepererat uxor Uriae David et desperatus est</span></p>
<p id="ruth-12-16"><span class="verse-num">12:16</span> <span class="verse-body">deprecatusque est David Dominum pro parvulo et ieiunavit David ieiunio et ingressus seorsum iacuit super terram</span></p>
<p id="ruth-12-17"><span class="verse-num">12:17</span> <span class="verse-body">venerunt autem seniores domus eius cogentes eum ut surgeret de terra qui noluit neque comedit cum eis cibum</span></p>
<p id="ruth-12-18"><span class="verse-num">12:18</span> <span class="verse-body">accidit autem die septima ut moreretur infans timueruntque servi David nuntiare ei quod mortuus esset parvulus dixerunt enim ecce cum parvulus adhuc viveret loquebamur ad eum et non audiebat vocem nostram quanto magis si dixerimus mortuus est puer se adfliget</span></p>
<p id="ruth-12-19"><span class="verse-num">12:19</span> <span class="verse-body">cum ergo vidisset David servos suos musitantes intellexit quod mortuus esset infantulus dixitque ad servos suos num mortuus est puer qui responderunt ei mortuus est</span></p>
<p id="ruth-12-20"><span class="verse-num">12:20</span> <span class="verse-body">surrexit igitur David de terra et lotus unctusque est cumque mutasset vestem ingressus est domum Domini et adoravit et venit in domum suam petivitque ut ponerent ei panem et comedit</span></p>
<p id="ruth-12-21"><span class="verse-num">12:21</span> <span class="verse-body">dixerunt autem ei servi sui quis est sermo quem fecisti propter infantem cum adhuc viveret ieiunasti et flebas mortuo autem puero surrexisti et comedisti panem</span></p>
<p id="ruth-12-22"><span class="verse-num">12:22</span> <span class="verse-body">qui ait propter infantem dum adhuc viveret ieiunavi et flevi dicebam enim quis scit si forte donet eum mihi Dominus et vivet infans</span></p>
<p id="ruth-12-23"><span class="verse-num">12:23</span> <span class="verse-body">nunc autem quia mortuus est quare ieiuno numquid potero revocare eum amplius ego vadam magis ad eum ille vero non revertetur ad me</span></p>
<p id="ruth-12-24"><span class="verse-num">12:24</span> <span class="verse-body">et consolatus est David Bethsabee uxorem suam ingressusque ad eam dormivit cum ea quae genuit filium et vocavit nomen eius Salomon et Dominus dilexit eum</span></p>
<p id="ruth-12-25"><span class="verse-num">12:25</span> <span class="verse-body">misitque in manu Nathan prophetae et vocavit nomen eius Amabilis Domino eo quod diligeret eum Dominus</span></p>
<p id="ruth-12-26"><span class="verse-num">12:26</span> <span class="verse-body">igitur pugnabat Ioab contra Rabbath filiorum Ammon et expugnabat urbem regiam</span></p>
<p id="ruth-12-27"><span class="verse-num">12:27</span> <span class="verse-body">misitque Ioab nuntios ad David dicens dimicavi adversum Rabbath et capienda est urbs Aquarum</span></p>
<p id="ruth-12-28"><span class="verse-num">12:28</span> <span class="verse-body">nunc igitur congrega reliquam partem populi et obside civitatem et cape eam ne cum a me vastata fuerit urbs nomini meo adscribatur victoria</span></p>
<p id="ruth-12-29"><span class="verse-num">12:29</span> <span class="verse-body">congregavit itaque David omnem populum et profectus est adversum Rabbath cumque dimicasset cepit eam</span></p>
<p id="ruth-12-30"><span class="verse-num">12:30</span> <span class="verse-body">et tulit diadema regis eorum de capite eius pondo auri talentum habens gemmas pretiosissimas et inpositum est super caput David sed et praedam civitatis asportavit multam valde</span></p>
<p id="ruth-12-31"><span class="verse-num">12:31</span> <span class="verse-body">populum quoque eius adducens serravit et circumegit super eos ferrata carpenta divisitque cultris et transduxit in typo laterum sic fecit universis civitatibus filiorum Ammon et reversus est David et omnis exercitus Hierusalem __________________________________________________________________</span></p>
<h2 id="ruth-ch-13">Chapter 13</h2>
<p class="verses"><a href="#ruth-13-1">1</a> <a href="#ruth-13-2">2</a> <a href="#ruth-13-3">3</a> <a href="#ruth-13-4">4</a> <a href="#ruth-13-5">5</a> <a href="#ruth-13-6">6</a> <a href="#ruth-13-7">7</a> <a href="#ruth-13-8">8</a> <a href="#ruth-13-9">9</a> <a href="#ruth-13-10">10</a> <a href="#ruth-13-11">11</a> <a href="#ruth-13-12">12</a> <a href="#ruth-13-13">13</a> <a href="#ruth-13-14">14</a> <a href="#ruth-13-15">15</a> <a href="#ruth-13-16">16</a> <a href="#ruth-13-17">17</a> <a href="#ruth-13-18">18</a> <a href="#ruth-13-19">19</a> <a href="#ruth-13-20">20</a> <a href="#ruth-13-21">21</a> <a href="#ruth-13-22">22</a> <a href="#ruth-13-23">23</a> <a href="#ruth-13-24">24</a> <a href="#ruth-13-25">25</a> <a href="#ruth-13-26">26</a> <a href="#ruth-13-27">27</a> <a href="#ruth-13-28">28</a> <a href="#ruth-13-29">29</a> <a href="#ruth-13-30">30</a> <a href="#ruth-13-31">31</a> <a href="#ruth-13-32">32</a> <a href="#ruth-13-33">33</a> <a href="#ruth-13-34">34</a> <a href="#ruth-13-35">35</a> <a href="#ruth-13-36">36</a> <a href="#ruth-13-37">37</a> <a href="#ruth-13-38">38</a> <a href="#ruth-13-39">39</a></p>
<p id="ruth-13-1"><span class="verse-num">13:1</span> <span class="verse-body">factum est autem post haec ut Absalom filii David sororem speciosissimam vocabulo Thamar adamaret Amnon filius David</span></p>
<p id="ruth-13-2"><span class="verse-num">13:2</span> <span class="verse-body">et deperiret eam valde ita ut aegrotaret propter amorem eius quia cum esset virgo difficile ei videbatur ut quippiam inhoneste ageret cum ea</span></p>
<p id="ruth-13-3"><span class="verse-num">13:3</span> <span class="verse-body">erat autem Amnonis amicus nomine Ionadab filius Semaa fratris David vir prudens valde</span></p>
<p id="ruth-13-4"><span class="verse-num">13:4</span> <span class="verse-body">qui dixit ad eum quare sic adtenuaris macie fili regis per singulos dies cur non indicas mihi dixitque ei Amnon Thamar sororem Absalom fratris mei amo</span></p>
<p id="ruth-13-5"><span class="verse-num">13:5</span> <span class="verse-body">cui respondit Ionadab cuba super lectulum tuum et languorem simula cumque venerit pater tuus ut visitet te dic ei veniat oro Thamar soror mea ut det mihi cibum et faciat pulmentum ut comedam de manu eius</span></p>
<p id="ruth-13-6"><span class="verse-num">13:6</span> <span class="verse-body">accubuit itaque Amnon et quasi aegrotare coepit cumque venisset rex ad visitandum eum ait Amnon ad regem veniat obsecro Thamar soror mea ut faciat in oculis meis duas sorbitiunculas et cibum capiam de manu eius</span></p>
<p id="ruth-13-7"><span class="verse-num">13:7</span> <span class="verse-body">misit ergo David ad Thamar domum dicens veni in domum Amnon fratris tui et fac ei pulmentum</span></p>
<p id="ruth-13-8"><span class="verse-num">13:8</span> <span class="verse-body">venitque Thamar in domum Amnon fratris sui ille autem iacebat quae tollens farinam commiscuit et liquefaciens in oculis eius coxit sorbitiunculas</span></p>
<p id="ruth-13-9"><span class="verse-num">13:9</span> <span class="verse-body">tollensque quod coxerat effudit et posuit coram eo et noluit comedere dixitque Amnon eicite universos a me cumque eiecissent omnes</span></p>
<p id="ruth-13-10"><span class="verse-num">13:10</span> <span class="verse-body">dixit Amnon ad Thamar infer cibum in conclave ut vescar de manu tua tulit ergo Thamar sorbitiunculas quas fecerat et intulit ad Amnon fratrem suum in conclave</span></p>
<p id="ruth-13-11"><span class="verse-num">13:11</span> <span class="verse-body">cumque obtulisset ei cibum adprehendit eam et ait veni cuba mecum soror mea</span></p>
<p id="ruth-13-12"><span class="verse-num">13:12</span> <span class="verse-body">quae respondit ei noli frater mi noli opprimere me neque enim hoc fas est in Israhel noli facere stultitiam hanc</span></p>
<p id="ruth-13-13"><span class="verse-num">13:13</span> <span class="verse-body">et ego enim ferre non potero obprobrium meum et tu eris quasi unus de insipientibus in Israhel quin potius loquere ad regem et non negabit me tibi</span></p>
<p id="ruth-13-14"><span class="verse-num">13:14</span> <span class="verse-body">noluit autem adquiescere precibus eius sed praevalens viribus oppressit eam et cubavit cum illa</span></p>
<p id="ruth-13-15"><span class="verse-num">13:15</span> <span class="verse-body">et exosam eam habuit Amnon magno odio nimis ita ut maius esset odium quo oderat eam amore quo ante dilexerat dixitque ei Amnon surge vade</span></p>
<p id="ruth-13-16"><span class="verse-num">13:16</span> <span class="verse-body">quae respondit ei maius est hoc malum quod nunc agis adversum me quam quod ante fecisti expellens me et noluit audire eam</span></p>
<p id="ruth-13-17"><span class="verse-num">13:17</span> <span class="verse-body">sed vocato puero qui ministrabat ei dixit eice hanc a me foras et claude ostium post eam</span></p>
<p id="ruth-13-18"><span class="verse-num">13:18</span> <span class="verse-body">quae induta erat talari tunica huiuscemodi enim filiae regis virgines vestibus utebantur eiecit itaque eam minister illius foras clausitque fores post eam</span></p>
<p id="ruth-13-19"><span class="verse-num">13:19</span> <span class="verse-body">quae aspergens cinerem capiti suo scissa talari tunica inpositisque manibus super caput suum ibat ingrediens et clamans</span></p>
<p id="ruth-13-20"><span class="verse-num">13:20</span> <span class="verse-body">dixit autem ei Absalom frater suus num Amnon frater tuus concubuit tecum sed nunc soror tace frater tuus est neque adfligas cor tuum pro re hac mansit itaque Thamar contabescens in domo Absalom fratris sui</span></p>
<p id="ruth-13-21"><span class="verse-num">13:21</span> <span class="verse-body">cum autem audisset rex David verba haec contristatus est valde</span></p>
<p id="ruth-13-22"><span class="verse-num">13:22</span> <span class="verse-body">porro non est locutus Absalom ad Amnon nec malum nec bonum oderat enim Absalom Amnon eo quod violasset Thamar sororem suam</span></p>
<p id="ruth-13-23"><span class="verse-num">13:23</span> <span class="verse-body">factum est autem post tempus biennii ut tonderentur oves Absalom in Baalasor quae est iuxta Ephraim et vocavit Absalom omnes filios regis</span></p>
<p id="ruth-13-24"><span class="verse-num">13:24</span> <span class="verse-body">venitque ad regem et ait ad eum ecce tondentur oves servi tui veniat oro rex cum servis suis ad servum suum</span></p>
<p id="ruth-13-25"><span class="verse-num">13:25</span> <span class="verse-body">dixitque rex ad Absalom noli fili mi noli rogare ut veniamus omnes et gravemus te cum autem cogeret eum et noluisset ire benedixit ei</span></p>
<p id="ruth-13-26"><span class="verse-num">13:26</span> <span class="verse-body">et ait Absalom si non vis venire veniat obsecro nobiscum saltem Amnon frater meus dixitque ad eum rex non est necesse ut vadat tecum</span></p>
<p id="ruth-13-27"><span class="verse-num">13:27</span> <span class="verse-body">coegit itaque eum Absalom et dimisit cum eo Amnon et universos filios regis</span></p>
<p id="ruth-13-28"><span class="verse-num">13:28</span> <span class="verse-body">praeceperat autem Absalom pueris suis dicens observate cum temulentus fuerit Amnon vino et dixero vobis percutite eum et interficite nolite timere ego enim sum qui praecepi vobis roboramini et estote viri fortes</span></p>
<p id="ruth-13-29"><span class="verse-num">13:29</span> <span class="verse-body">fecerunt ergo pueri Absalom adversum Amnon sicut praeceperat eis Absalom surgentesque omnes filii regis ascenderunt singuli mulas suas et fugerunt</span></p>
<p id="ruth-13-30"><span class="verse-num">13:30</span> <span class="verse-body">cumque adhuc pergerent in itinere fama praevenit ad David dicens percussit Absalom omnes filios regis et non remansit ex eis saltem unus</span></p>
<p id="ruth-13-31"><span class="verse-num">13:31</span> <span class="verse-body">surrexit itaque rex et scidit vestimenta sua et cecidit super terram et omnes servi ipsius qui adsistebant ei sciderunt vestimenta sua</span></p>
<p id="ruth-13-32"><span class="verse-num">13:32</span> <span class="verse-body">respondens autem Ionadab filius Samaa fratris David dixit ne aestimet dominus meus quod omnes pueri filii regis occisi sint Amnon solus mortuus est quoniam in ore Absalom erat positus ex die qua oppressit Thamar sororem eius</span></p>
<p id="ruth-13-33"><span class="verse-num">13:33</span> <span class="verse-body">nunc ergo ne ponat dominus meus rex super cor suum verbum istud dicens omnes filii regis occisi sunt quoniam Amnon solus mortuus est</span></p>
<p id="ruth-13-34"><span class="verse-num">13:34</span> <span class="verse-body">fugit autem Absalom et levavit puer speculator oculos suos et aspexit et ecce populus multus veniebat per iter devium ex latere montis</span></p>
<p id="ruth-13-35"><span class="verse-num">13:35</span> <span class="verse-body">dixit autem Ionadab ad regem ecce filii regis adsunt iuxta verbum servi tui sic factum est</span></p>
<p id="ruth-13-36"><span class="verse-num">13:36</span> <span class="verse-body">cumque cessasset loqui apparuerunt et filii regis et intrantes levaverunt vocem suam et fleverunt sed et rex et omnes servi eius fleverunt ploratu magno nimis</span></p>
<p id="ruth-13-37"><span class="verse-num">13:37</span> <span class="verse-body">porro Absalom fugiens abiit ad Tholomai filium Amiur regem Gessur luxit ergo David filium suum cunctis diebus</span></p>
<p id="ruth-13-38"><span class="verse-num">13:38</span> <span class="verse-body">Absalom autem cum fugisset et venisset in Gessur fuit ibi tribus annis</span></p>
<p id="ruth-13-39"><span class="verse-num">13:39</span> <span class="verse-body">cessavitque David rex persequi Absalom eo quod consolatus esset super Amnon interitu __________________________________________________________________</span></p>
<h2 id="ruth-ch-14">Chapter 14</h2>
<p class="verses"><a href="#ruth-14-1">1</a> <a href="#ruth-14-2">2</a> <a href="#ruth-14-3">3</a> <a href="#ruth-14-4">4</a> <a href="#ruth-14-5">5</a> <a href="#ruth-14-6">6</a> <a href="#ruth-14-7">7</a> <a href="#ruth-14-8">8</a> <a href="#ruth-14-9">9</a> <a href="#ruth-14-10">10</a> <a href="#ruth-14-11">11</a> <a href="#ruth-14-12">12</a> <a href="#ruth-14-13">13</a> <a href="#ruth-14-14">14</a> <a href="#ruth-14-15">15</a> <a href="#ruth-14-16">16</a> <a href="#ruth-14-17">17</a> <a href="#ruth-14-18">18</a> <a href="#ruth-14-19">19</a> <a href="#ruth-14-20">20</a> <a href="#ruth-14-21">21</a> <a href="#ruth-14-22">22</a> <a href="#ruth-14-23">23</a> <a href="#ruth-14-24">24</a> <a href="#ruth-14-25">25</a> <a href="#ruth-14-26">26</a> <a href="#ruth-14-27">27</a> <a href="#ruth-14-28">28</a> <a href="#ruth-14-29">29</a> <a href="#ruth-14-30">30</a> <a href="#ruth-14-31">31</a> <a href="#ruth-14-32">32</a> <a href="#ruth-14-33">33</a></p>
<p id="ruth-14-1"><span class="verse-num">14:1</span> <span class="verse-body">intellegens autem Ioab filius Sarviae quod cor regis versum esset ad Absalom</span></p>
<p id="ruth-14-2"><span class="verse-num">14:2</span> <span class="verse-body">misit Thecuam et tulit inde mulierem sapientem dixitque ad eam lugere te simula et induere veste lugubri et ne unguaris oleo ut sis quasi mulier plurimo iam tempore lugens mortuum</span></p>
<p id="ruth-14-3"><span class="verse-num">14:3</span> <span class="verse-body">et ingredieris ad regem et loqueris ad eum sermones huiuscemodi posuit autem Ioab verba in ore eius</span></p>
<p id="ruth-14-4"><span class="verse-num">14:4</span> <span class="verse-body">itaque cum ingressa fuisset mulier thecuites ad regem cecidit coram eo super terram et adoravit et dixit serva me rex</span></p>
<p id="ruth-14-5"><span class="verse-num">14:5</span> <span class="verse-body">et ait ad eam rex quid causae habes quae respondit heu mulier vidua ego sum mortuus est enim vir meus</span></p>
<p id="ruth-14-6"><span class="verse-num">14:6</span> <span class="verse-body">et ancillae tuae erant duo filii qui rixati sunt adversum se in agro nullusque erat qui eos prohibere posset et percussit alter alterum et interfecit eum</span></p>
<p id="ruth-14-7"><span class="verse-num">14:7</span> <span class="verse-body">et ecce consurgens universa cognatio adversum ancillam tuam dicit trade eum qui percussit fratrem suum ut occidamus eum pro anima fratris sui quem interfecit et deleamus heredem et quaerunt extinguere scintillam meam quae relicta est ut non supersit viro meo nomen et reliquiae super terram</span></p>
<p id="ruth-14-8"><span class="verse-num">14:8</span> <span class="verse-body">et ait rex ad mulierem vade in domum tuam et ego iubebo pro te</span></p>
<p id="ruth-14-9"><span class="verse-num">14:9</span> <span class="verse-body">dixitque mulier thecuites ad regem in me domine mi rex iniquitas et in domum patris mei rex autem et thronus eius sit innocens</span></p>
<p id="ruth-14-10"><span class="verse-num">14:10</span> <span class="verse-body">et ait rex qui contradixerit tibi adduc eum ad me et ultra non addet ut tangat te</span></p>
<p id="ruth-14-11"><span class="verse-num">14:11</span> <span class="verse-body">quae ait recordetur rex Domini Dei sui ut non multiplicentur proximi sanguinis ad ulciscendum et nequaquam interficient filium meum qui ait vivit Dominus quia non cadet de capillis filii tui super terram</span></p>
<p id="ruth-14-12"><span class="verse-num">14:12</span> <span class="verse-body">dixit ergo mulier loquatur ancilla tua ad dominum meum regem verbum et ait loquere</span></p>
<p id="ruth-14-13"><span class="verse-num">14:13</span> <span class="verse-body">dixitque mulier quare cogitasti istiusmodi rem contra populum Dei et locutus est rex verbum istud ut peccet et non reducat eiectum suum</span></p>
<p id="ruth-14-14"><span class="verse-num">14:14</span> <span class="verse-body">omnes morimur et quasi aquae delabimur in terram quae non revertuntur nec vult perire Deus animam sed retractat cogitans ne penitus pereat qui abiectus est</span></p>
<p id="ruth-14-15"><span class="verse-num">14:15</span> <span class="verse-body">nunc igitur veni ut loquar ad regem dominum meum verbum hoc praesente populo et dixit ancilla tua loquar ad regem si quo modo faciat rex verbum ancillae suae</span></p>
<p id="ruth-14-16"><span class="verse-num">14:16</span> <span class="verse-body">et audivit rex ut liberaret ancillam suam de manu omnium qui volebant delere me et filium meum simul de hereditate Dei</span></p>
<p id="ruth-14-17"><span class="verse-num">14:17</span> <span class="verse-body">dicat ergo ancilla tua ut fiat verbum domini mei regis quasi sacrificium sicut enim angelus Dei sic est dominus meus rex ut nec benedictione nec maledictione moveatur unde et Dominus Deus tuus est tecum</span></p>
<p id="ruth-14-18"><span class="verse-num">14:18</span> <span class="verse-body">et respondens rex dixit ad mulierem ne abscondas a me verbum quod te interrogo dixitque mulier loquere domine mi rex</span></p>
<p id="ruth-14-19"><span class="verse-num">14:19</span> <span class="verse-body">et ait rex numquid manus Ioab tecum est in omnibus istis respondit mulier et ait per salutem animae tuae domine mi rex nec ad dextram nec ad sinistram est ex omnibus his quae locutus est dominus meus rex servus enim tuus Ioab ipse praecepit mihi et ipse posuit in os ancillae tuae omnia verba haec</span></p>
<p id="ruth-14-20"><span class="verse-num">14:20</span> <span class="verse-body">ut verterem figuram sermonis huius servus tuus Ioab praecepit istud tu autem domine mi sapiens es sicut habet sapientiam angelus Dei ut intellegas omnia super terram</span></p>
<p id="ruth-14-21"><span class="verse-num">14:21</span> <span class="verse-body">et ait rex ad Ioab ecce placatus feci verbum tuum vade igitur et revoca puerum Absalom</span></p>
<p id="ruth-14-22"><span class="verse-num">14:22</span> <span class="verse-body">cadensque Ioab super faciem suam in terram adoravit et benedixit regi et dixit Ioab hodie intellexit servus tuus quia inveni gratiam in oculis tuis domine mi rex fecisti enim sermonem servi tui</span></p>
<p id="ruth-14-23"><span class="verse-num">14:23</span> <span class="verse-body">surrexit ergo Ioab et abiit in Gessur et adduxit Absalom in Hierusalem</span></p>
<p id="ruth-14-24"><span class="verse-num">14:24</span> <span class="verse-body">dixit autem rex revertatur in domum suam et faciem meam non videat reversus est itaque Absalom in domum suam et faciem regis non vidit</span></p>
<p id="ruth-14-25"><span class="verse-num">14:25</span> <span class="verse-body">porro sicut Absalom vir non erat pulcher in omni Israhel et decorus nimis a vestigio pedis usque ad verticem non erat in eo ulla macula</span></p>
<p id="ruth-14-26"><span class="verse-num">14:26</span> <span class="verse-body">et quando tondebatur capillum semel autem in anno tondebatur quia gravabat eum caesaries ponderabat capillos capitis sui ducentis siclis pondere publico</span></p>
<p id="ruth-14-27"><span class="verse-num">14:27</span> <span class="verse-body">nati sunt autem Absalom filii tres et filia una nomine Thamar eleganti forma</span></p>
<p id="ruth-14-28"><span class="verse-num">14:28</span> <span class="verse-body">mansitque Absalom Hierusalem duobus annis et faciem regis non vidit</span></p>
<p id="ruth-14-29"><span class="verse-num">14:29</span> <span class="verse-body">misit itaque ad Ioab ut mitteret eum ad regem qui noluit venire ad eum cumque secundo misisset et ille noluisset venire</span></p>
<p id="ruth-14-30"><span class="verse-num">14:30</span> <span class="verse-body">dixit servis suis scitis agrum Ioab iuxta agrum meum habentem messem hordei ite igitur et succendite eum igni succenderunt ergo servi Absalom segetem igni</span></p>
<p id="ruth-14-31"><span class="verse-num">14:31</span> <span class="verse-body">surrexitque Ioab et venit ad Absalom in domum eius et dixit quare succenderunt servi tui segetem meam igni</span></p>
<p id="ruth-14-32"><span class="verse-num">14:32</span> <span class="verse-body">et respondit Absalom ad Ioab misi ad te obsecrans ut venires ad me et mitterem te ad regem ut diceres ei quare veni de Gessur melius mihi erat ibi esse obsecro ergo ut videam faciem regis quod si memor est iniquitatis meae interficiat me</span></p>
<p id="ruth-14-33"><span class="verse-num">14:33</span> <span class="verse-body">ingressus Ioab ad regem nuntiavit ei vocatusque Absalom intravit ad regem et adoravit super faciem terrae coram eo osculatusque est rex Absalom __________________________________________________________________</span></p>
<h2 id="ruth-ch-15">Chapter 15</h2>
<p class="verses"><a href="#ruth-15-1">1</a> <a href="#ruth-15-2">2</a> <a href="#ruth-15-3">3</a> <a href="#ruth-15-4">4</a> <a href="#ruth-15-5">5</a> <a href="#ruth-15-6">6</a> <a href="#ruth-15-7">7</a> <a href="#ruth-15-8">8</a> <a href="#ruth-15-9">9</a> <a href="#ruth-15-10">10</a> <a href="#ruth-15-11">11</a> <a href="#ruth-15-12">12</a> <a href="#ruth-15-13">13</a> <a href="#ruth-15-14">14</a> <a href="#ruth-15-15">15</a> <a href="#ruth-15-16">16</a> <a href="#ruth-15-17">17</a> <a href="#ruth-15-18">18</a> <a href="#ruth-15-19">19</a> <a href="#ruth-15-20">20</a> <a href="#ruth-15-21">21</a> <a href="#ruth-15-22">22</a> <a href="#ruth-15-23">23</a> <a href="#ruth-15-24">24</a> <a href="#ruth-15-25">25</a> <a href="#ruth-15-26">26</a> <a href="#ruth-15-27">27</a> <a href="#ruth-15-28">28</a> <a href="#ruth-15-29">29</a> <a href="#ruth-15-30">30</a> <a href="#ruth-15-31">31</a> <a href="#ruth-15-32">32</a> <a href="#ruth-15-33">33</a> <a href="#ruth-15-34">34</a> <a href="#ruth-15-35">35</a> <a href="#ruth-15-36">36</a> <a href="#ruth-15-37">37</a></p>
<p id="ruth-15-1"><span class="verse-num">15:1</span> <span class="verse-body">igitur post haec fecit sibi Absalom currum et equites et quinquaginta viros qui praecederent eum</span></p>
<p id="ruth-15-2"><span class="verse-num">15:2</span> <span class="verse-body">et mane consurgens Absalom stabat iuxta introitum portae et omnem virum qui habebat negotium ut veniret ad regis iudicium vocabat Absalom ad se et dicebat de qua civitate es tu qui respondens aiebat ex una tribu Israhel ego sum servus tuus</span></p>
<p id="ruth-15-3"><span class="verse-num">15:3</span> <span class="verse-body">respondebatque ei Absalom videntur mihi sermones tui boni et iusti sed non est qui te audiat constitutus a rege dicebatque Absalom</span></p>
<p id="ruth-15-4"><span class="verse-num">15:4</span> <span class="verse-body">quis me constituat iudicem super terram ut ad me veniant omnes qui habent negotium et iuste iudicem</span></p>
<p id="ruth-15-5"><span class="verse-num">15:5</span> <span class="verse-body">sed et cum accederet ad eum homo ut salutaret illum extendebat manum suam et adprehendens osculabatur eum</span></p>
<p id="ruth-15-6"><span class="verse-num">15:6</span> <span class="verse-body">faciebatque hoc omni Israhel qui veniebat ad iudicium ut audiretur a rege et sollicitabat corda virorum Israhel</span></p>
<p id="ruth-15-7"><span class="verse-num">15:7</span> <span class="verse-body">post quattuor autem annos dixit Absalom ad regem vadam et reddam vota mea quae vovi Domino in Hebron</span></p>
<p id="ruth-15-8"><span class="verse-num">15:8</span> <span class="verse-body">vovens enim vovit servus tuus cum esset in Gessur Syriae dicens si reduxerit me Dominus in Hierusalem sacrificabo Domino</span></p>
<p id="ruth-15-9"><span class="verse-num">15:9</span> <span class="verse-body">dixitque ei rex vade in pace et surrexit et abiit in Hebron</span></p>
<p id="ruth-15-10"><span class="verse-num">15:10</span> <span class="verse-body">misit autem Absalom exploratores in universas tribus Israhel dicens statim ut audieritis clangorem bucinae dicite regnavit Absalom in Hebron</span></p>
<p id="ruth-15-11"><span class="verse-num">15:11</span> <span class="verse-body">porro cum Absalom ierunt ducenti viri de Hierusalem vocati euntes simplici corde et causam penitus ignorantes</span></p>
<p id="ruth-15-12"><span class="verse-num">15:12</span> <span class="verse-body">accersivit quoque Absalom Ahitofel Gilonitem consiliarium David de civitate sua Gilo cum immolaret victimas et facta est coniuratio valida populusque concurrens augebatur cum Absalom</span></p>
<p id="ruth-15-13"><span class="verse-num">15:13</span> <span class="verse-body">venit igitur nuntius ad David dicens toto corde universus Israhel sequitur Absalom</span></p>
<p id="ruth-15-14"><span class="verse-num">15:14</span> <span class="verse-body">et ait David servis suis qui erant cum eo in Hierusalem surgite fugiamus neque enim erit nobis effugium a facie Absalom festinate egredi ne forte veniens occupet nos et inpellat super nos ruinam et percutiat civitatem in ore gladii</span></p>
<p id="ruth-15-15"><span class="verse-num">15:15</span> <span class="verse-body">dixeruntque servi regis ad eum omnia quaecumque praeceperit dominus noster rex libenter exsequimur servi tui</span></p>
<p id="ruth-15-16"><span class="verse-num">15:16</span> <span class="verse-body">egressus est ergo rex et universa domus eius pedibus suis et dereliquit rex decem mulieres concubinas ad custodiendam domum</span></p>
<p id="ruth-15-17"><span class="verse-num">15:17</span> <span class="verse-body">egressusque rex et omnis Israhel pedibus suis stetit procul a domo</span></p>
<p id="ruth-15-18"><span class="verse-num">15:18</span> <span class="verse-body">et universi servi eius ambulabant iuxta eum et legiones Cherethi et Felethi et omnes Getthei sescenti viri qui secuti eum fuerant de Geth praecedebant regem</span></p>
<p id="ruth-15-19"><span class="verse-num">15:19</span> <span class="verse-body">dixit autem rex ad Ethai Gettheum cur venis nobiscum revertere et habita cum rege quia peregrinus es et egressus de loco tuo</span></p>
<p id="ruth-15-20"><span class="verse-num">15:20</span> <span class="verse-body">heri venisti et hodie inpelleris nobiscum egredi ego autem vadam quo iturus sum revertere et reduc tecum fratres tuos ostendisti gratiam et fidem</span></p>
<p id="ruth-15-21"><span class="verse-num">15:21</span> <span class="verse-body">et respondit Ethai regi dicens vivit Dominus et vivit dominus meus rex quoniam in quocumque loco fueris domine mi rex sive in morte sive in vita ibi erit servus tuus</span></p>
<p id="ruth-15-22"><span class="verse-num">15:22</span> <span class="verse-body">et ait David Ethai veni et transi et transivit Ethai Gettheus et omnes viri qui cum eo erant et reliqua multitudo</span></p>
<p id="ruth-15-23"><span class="verse-num">15:23</span> <span class="verse-body">omnesque flebant voce magna et universus populus transiebat rex quoque transgrediebatur torrentem Cedron et cunctus populus incedebat contra viam quae respicit ad desertum</span></p>
<p id="ruth-15-24"><span class="verse-num">15:24</span> <span class="verse-body">venit autem et Sadoc et universi Levitae cum eo portantes arcam foederis Dei et deposuerunt arcam Dei et ascendit Abiathar donec expletus est omnis populus qui egressus fuerat de civitate</span></p>
<p id="ruth-15-25"><span class="verse-num">15:25</span> <span class="verse-body">et dixit rex ad Sadoc reporta arcam Dei in urbem si invenero gratiam in oculis Domini reducet me et ostendet mihi eam et tabernaculum suum</span></p>
<p id="ruth-15-26"><span class="verse-num">15:26</span> <span class="verse-body">si autem dixerit non places praesto sum faciat quod bonum est coram se</span></p>
<p id="ruth-15-27"><span class="verse-num">15:27</span> <span class="verse-body">et dixit rex ad Sadoc sacerdotem o videns revertere in civitatem in pace et Achimaas filius tuus et Ionathan filius Abiathar duo filii vestri sint vobiscum</span></p>
<p id="ruth-15-28"><span class="verse-num">15:28</span> <span class="verse-body">ecce ego abscondar in campestribus deserti donec veniat sermo a vobis indicans mihi</span></p>
<p id="ruth-15-29"><span class="verse-num">15:29</span> <span class="verse-body">reportaverunt igitur Sadoc et Abiathar arcam Dei Hierusalem et manserunt ibi</span></p>
<p id="ruth-15-30"><span class="verse-num">15:30</span> <span class="verse-body">porro David ascendebat clivum Olivarum scandens et flens operto capite et nudis pedibus incedens sed et omnis populus qui erat cum eo operto capite ascendebat plorans</span></p>
<p id="ruth-15-31"><span class="verse-num">15:31</span> <span class="verse-body">nuntiatum est autem David quod et Ahitofel esset in coniuratione cum Absalom dixitque David infatua quaeso consilium Ahitofel Domine</span></p>
<p id="ruth-15-32"><span class="verse-num">15:32</span> <span class="verse-body">cumque ascenderet David summitatem montis in quo adoraturus erat Dominum ecce occurrit ei Husai Arachites scissa veste et terra pleno capite</span></p>
<p id="ruth-15-33"><span class="verse-num">15:33</span> <span class="verse-body">et dixit ei David si veneris mecum eris mihi oneri</span></p>
<p id="ruth-15-34"><span class="verse-num">15:34</span> <span class="verse-body">si autem in civitatem revertaris et dixeris Absalom servus tuus sum rex sicut fui servus patris tui sic ero servus tuus dissipabis consilium Ahitofel</span></p>
<p id="ruth-15-35"><span class="verse-num">15:35</span> <span class="verse-body">habes autem tecum Sadoc et Abiathar sacerdotes et omne verbum quodcumque audieris de domo regis indicabis Sadoc et Abiathar sacerdotibus</span></p>
<p id="ruth-15-36"><span class="verse-num">15:36</span> <span class="verse-body">sunt autem cum eis duo filii eorum Achimaas Sadoc et Ionathan Abiathar et mittetis per eos ad me omne verbum quod audieritis</span></p>
<p id="ruth-15-37"><span class="verse-num">15:37</span> <span class="verse-body">veniente ergo Husai amico David in civitatem Absalom quoque ingressus est Hierusalem __________________________________________________________________</span></p>
<h2 id="ruth-ch-16">Chapter 16</h2>
<p class="verses"><a href="#ruth-16-1">1</a> <a href="#ruth-16-2">2</a> <a href="#ruth-16-3">3</a> <a href="#ruth-16-4">4</a> <a href="#ruth-16-5">5</a> <a href="#ruth-16-6">6</a> <a href="#ruth-16-7">7</a> <a href="#ruth-16-8">8</a> <a href="#ruth-16-9">9</a> <a href="#ruth-16-10">10</a> <a href="#ruth-16-11">11</a> <a href="#ruth-16-12">12</a> <a href="#ruth-16-13">13</a> <a href="#ruth-16-14">14</a> <a href="#ruth-16-15">15</a> <a href="#ruth-16-16">16</a> <a href="#ruth-16-17">17</a> <a href="#ruth-16-18">18</a> <a href="#ruth-16-19">19</a> <a href="#ruth-16-20">20</a> <a href="#ruth-16-21">21</a> <a href="#ruth-16-22">22</a> <a href="#ruth-16-23">23</a></p>
<p id="ruth-16-1"><span class="verse-num">16:1</span> <span class="verse-body">cumque David transisset paululum montis verticem apparuit Siba puer Mifiboseth in occursum eius cum duobus asinis qui onerati erant ducentis panibus et centum alligaturis uvae passae et centum massis palatarum et utribus vini</span></p>
<p id="ruth-16-2"><span class="verse-num">16:2</span> <span class="verse-body">et dixit rex Sibae quid sibi volunt haec responditque Siba asini domestici regis ut sedeant et panes et palatae ad vescendum pueris tuis vinum autem ut bibat si quis defecerit in deserto</span></p>
<p id="ruth-16-3"><span class="verse-num">16:3</span> <span class="verse-body">et ait rex ubi est filius domini tui responditque Siba regi remansit in Hierusalem dicens hodie restituet mihi domus Israhel regnum patris mei</span></p>
<p id="ruth-16-4"><span class="verse-num">16:4</span> <span class="verse-body">et ait rex Sibae tua sint omnia quae fuerunt Mifiboseth dixitque Siba adoro inveniam gratiam coram te domine mi rex</span></p>
<p id="ruth-16-5"><span class="verse-num">16:5</span> <span class="verse-body">venit ergo rex David usque Baurim et ecce egrediebatur inde vir de cognatione domus Saul nomine Semei filius Gera procedebat egrediens et maledicebat</span></p>
<p id="ruth-16-6"><span class="verse-num">16:6</span> <span class="verse-body">mittebatque lapides contra David et contra universos servos regis David omnis autem populus et universi bellatores a dextro et sinistro latere regis incedebant</span></p>
<p id="ruth-16-7"><span class="verse-num">16:7</span> <span class="verse-body">ita autem loquebatur Semei cum malediceret regi egredere egredere vir sanguinum et vir Belial</span></p>
<p id="ruth-16-8"><span class="verse-num">16:8</span> <span class="verse-body">reddidit tibi Dominus universum sanguinem domus Saul quoniam invasisti regnum pro eo et dedit Dominus regnum in manu Absalom filii tui et ecce premunt te mala tua quoniam vir sanguinum es</span></p>
<p id="ruth-16-9"><span class="verse-num">16:9</span> <span class="verse-body">dixit autem Abisai filius Sarviae regi quare maledicit canis hic moriturus domino meo regi vadam et amputabo caput eius</span></p>
<p id="ruth-16-10"><span class="verse-num">16:10</span> <span class="verse-body">et ait rex quid mihi et vobis filii Sarviae dimittite eum maledicat Dominus enim praecepit ei ut malediceret David et quis est qui audeat dicere quare sic fecerit</span></p>
<p id="ruth-16-11"><span class="verse-num">16:11</span> <span class="verse-body">et ait rex Abisai et universis servis suis ecce filius meus qui egressus est de utero meo quaerit animam meam quanto magis nunc filius Iemini dimittite eum ut maledicat iuxta praeceptum Domini</span></p>
<p id="ruth-16-12"><span class="verse-num">16:12</span> <span class="verse-body">si forte respiciat Dominus adflictionem meam et reddat mihi bonum pro maledictione hac hodierna</span></p>
<p id="ruth-16-13"><span class="verse-num">16:13</span> <span class="verse-body">ambulabat itaque David et socii eius per viam cum eo Semei autem per iugum montis ex latere contra illum gradiebatur maledicens et mittens lapides adversum eum terramque spargens</span></p>
<p id="ruth-16-14"><span class="verse-num">16:14</span> <span class="verse-body">venit itaque rex et universus populus cum eo lassus et refocilati sunt ibi</span></p>
<p id="ruth-16-15"><span class="verse-num">16:15</span> <span class="verse-body">Absalom autem et omnis populus Israhel ingressi sunt Hierusalem sed et Ahitofel cum eo</span></p>
<p id="ruth-16-16"><span class="verse-num">16:16</span> <span class="verse-body">cum autem venisset Husai Arachites amicus David ad Absalom locutus est ad eum salve rex salve rex</span></p>
<p id="ruth-16-17"><span class="verse-num">16:17</span> <span class="verse-body">ad quem Absalom haec est inquit gratia tua ad amicum tuum quare non isti cum amico tuo</span></p>
<p id="ruth-16-18"><span class="verse-num">16:18</span> <span class="verse-body">responditque Husai ad Absalom nequaquam quia illius ero quem elegit Dominus et omnis hic populus et universus Israhel et cum eo manebo</span></p>
<p id="ruth-16-19"><span class="verse-num">16:19</span> <span class="verse-body">sed ut et hoc inferam cui ego serviturus sum nonne filio regis sicut parui patri tuo sic parebo et tibi</span></p>
<p id="ruth-16-20"><span class="verse-num">16:20</span> <span class="verse-body">dixit autem Absalom ad Ahitofel inite consilium quid agere debeamus</span></p>
<p id="ruth-16-21"><span class="verse-num">16:21</span> <span class="verse-body">et ait Ahitofel ad Absalom ingredere ad concubinas patris tui quas dimisit ad custodiendam domum ut cum audierit omnis Israhel quod foedaveris patrem tuum roborentur manus eorum tecum</span></p>
<p id="ruth-16-22"><span class="verse-num">16:22</span> <span class="verse-body">tetenderunt igitur Absalom tabernaculum in solario ingressusque est ad concubinas patris sui coram universo Israhel</span></p>
<p id="ruth-16-23"><span class="verse-num">16:23</span> <span class="verse-body">consilium autem Ahitofel quod dabat in diebus illis quasi si quis consuleret Deum sic erat omne consilium Ahitofel et cum esset cum David et cum esset cum Absalom __________________________________________________________________</span></p>
<h2 id="ruth-ch-17">Chapter 17</h2>
<p class="verses"><a href="#ruth-17-1">1</a> <a href="#ruth-17-2">2</a> <a href="#ruth-17-3">3</a> <a href="#ruth-17-4">4</a> <a href="#ruth-17-5">5</a> <a href="#ruth-17-6">6</a> <a href="#ruth-17-7">7</a> <a href="#ruth-17-8">8</a> <a href="#ruth-17-9">9</a> <a href="#ruth-17-10">10</a> <a href="#ruth-17-11">11</a> <a href="#ruth-17-12">12</a> <a href="#ruth-17-13">13</a> <a href="#ruth-17-14">14</a> <a href="#ruth-17-15">15</a> <a href="#ruth-17-16">16</a> <a href="#ruth-17-17">17</a> <a href="#ruth-17-18">18</a> <a href="#ruth-17-19">19</a> <a href="#ruth-17-20">20</a> <a href="#ruth-17-21">21</a> <a href="#ruth-17-22">22</a> <a href="#ruth-17-23">23</a> <a href="#ruth-17-24">24</a> <a href="#ruth-17-25">25</a> <a href="#ruth-17-26">26</a> <a href="#ruth-17-27">27</a> <a href="#ruth-17-28">28</a> <a href="#ruth-17-29">29</a></p>
<p id="ruth-17-1"><span class="verse-num">17:1</span> <span class="verse-body">dixit igitur Ahitofel ad Absalom eligam mihi duodecim milia virorum et consurgens persequar David hac nocte</span></p>
<p id="ruth-17-2"><span class="verse-num">17:2</span> <span class="verse-body">et inruens super eum quippe qui lassus est et solutis manibus percutiam eum cumque fugerit omnis populus qui cum eo est percutiam regem desolatum</span></p>
<p id="ruth-17-3"><span class="verse-num">17:3</span> <span class="verse-body">et reducam universum populum quomodo omnis reverti solet unum enim virum tu quaeris et omnis populus erit in pace</span></p>
<p id="ruth-17-4"><span class="verse-num">17:4</span> <span class="verse-body">placuitque sermo eius Absalom et cunctis maioribus natu Israhel</span></p>
<p id="ruth-17-5"><span class="verse-num">17:5</span> <span class="verse-body">ait autem Absalom vocate et Husai Arachiten et audiamus quid etiam ipse dicat</span></p>
<p id="ruth-17-6"><span class="verse-num">17:6</span> <span class="verse-body">cumque venisset Husai ad Absalom ait Absalom ad eum huiuscemodi sermonem locutus est Ahitofel facere debemus an non quod das consilium</span></p>
<p id="ruth-17-7"><span class="verse-num">17:7</span> <span class="verse-body">et dixit Husai ad Absalom non bonum consilium quod dedit Ahitofel hac vice</span></p>
<p id="ruth-17-8"><span class="verse-num">17:8</span> <span class="verse-body">et rursum intulit Husai tu nosti patrem tuum et viros qui cum eo sunt esse fortissimos et amaro animo veluti si ursa raptis catulis in saltu saeviat sed et pater tuus vir bellator est nec morabitur cum populo</span></p>
<p id="ruth-17-9"><span class="verse-num">17:9</span> <span class="verse-body">forsitan nunc latitat in foveis aut in uno quo voluerit loco et cum ceciderit unus quilibet in principio audiet quicumque audierit et dicet facta est plaga in populo qui sequebatur Absalom</span></p>
<p id="ruth-17-10"><span class="verse-num">17:10</span> <span class="verse-body">et fortissimus quoque cuius cor est quasi leonis pavore solvetur scit enim omnis populus Israhel fortem esse patrem tuum et robustos omnes qui cum eo sunt</span></p>
<p id="ruth-17-11"><span class="verse-num">17:11</span> <span class="verse-body">sed hoc mihi videtur rectum esse consilium congregetur ad te universus Israhel a Dan usque Bersabee quasi harena maris innumerabilis et tu eris in medio eorum</span></p>
<p id="ruth-17-12"><span class="verse-num">17:12</span> <span class="verse-body">et inruemus super eum in quocumque loco fuerit inventus et operiemus eum sicut cadere solet ros super terram et non relinquemus de viris qui cum eo sunt ne unum quidem</span></p>
<p id="ruth-17-13"><span class="verse-num">17:13</span> <span class="verse-body">quod si urbem aliquam fuerit ingressus circumdabit omnis Israhel civitati illi funes et trahemus eam in torrentem ut non repperiatur nec calculus quidem ex ea</span></p>
<p id="ruth-17-14"><span class="verse-num">17:14</span> <span class="verse-body">dixitque Absalom et omnis vir Israhel melius consilium Husai Arachitae consilio Ahitofel Domini autem nutu dissipatum est consilium Ahitofel utile ut induceret Dominus super Absalom malum</span></p>
<p id="ruth-17-15"><span class="verse-num">17:15</span> <span class="verse-body">et ait Husai Sadoc et Abiathar sacerdotibus hoc et hoc modo consilium dedit Ahitofel Absalom et senibus Israhel et ego tale et tale dedi consilium</span></p>
<p id="ruth-17-16"><span class="verse-num">17:16</span> <span class="verse-body">nunc ergo mittite cito et nuntiate David dicentes ne moremini nocte hac in campestribus deserti sed absque dilatione transgredere ne forte absorbeatur rex et omnis populus qui cum eo est</span></p>
<p id="ruth-17-17"><span class="verse-num">17:17</span> <span class="verse-body">Ionathan autem et Achimaas stabant iuxta fontem Rogel abiit ancilla et nuntiavit eis et illi profecti sunt ut referrent ad regem David nuntium non enim poterant videri aut introire civitatem</span></p>
<p id="ruth-17-18"><span class="verse-num">17:18</span> <span class="verse-body">vidit autem eos quidam puer et indicavit Absalom illi vero concito gradu ingressi sunt domum cuiusdam viri in Baurim qui habebat puteum in vestibulo suo et descenderunt in eum</span></p>
<p id="ruth-17-19"><span class="verse-num">17:19</span> <span class="verse-body">tulit autem mulier et expandit velamen super os putei quasi siccans ptisanas et sic res latuit</span></p>
<p id="ruth-17-20"><span class="verse-num">17:20</span> <span class="verse-body">cumque venissent servi Absalom ad mulierem in domum dixerunt ubi est Achimaas et Ionathan et respondit eis mulier transierunt gustata paululum aqua at hii qui quaerebant cum non repperissent reversi sunt Hierusalem</span></p>
<p id="ruth-17-21"><span class="verse-num">17:21</span> <span class="verse-body">cumque abissent ascenderunt illi de puteo et pergentes nuntiaverunt regi David atque dixerunt surgite transite cito fluvium quoniam huiuscemodi dedit consilium contra vos Ahitofel</span></p>
<p id="ruth-17-22"><span class="verse-num">17:22</span> <span class="verse-body">surrexit ergo David et omnis populus qui erat cum eo et transierunt Iordanem donec dilucesceret et ne unus quidem residuus fuit qui non transisset fluvium</span></p>
<p id="ruth-17-23"><span class="verse-num">17:23</span> <span class="verse-body">porro Ahitofel videns quod non fuisset factum consilium suum stravit asinum suum et surrexit et abiit in domum suam et in civitatem suam et disposita domo sua suspendio interiit et sepultus est in sepulchro patris sui</span></p>
<p id="ruth-17-24"><span class="verse-num">17:24</span> <span class="verse-body">David autem venit in Castra et Absalom transivit Iordanem ipse et omnis vir Israhel cum eo</span></p>
<p id="ruth-17-25"><span class="verse-num">17:25</span> <span class="verse-body">Amasam vero constituit Absalom pro Ioab super exercitum Amasa autem erat filius viri qui vocabatur Iethra de Hiesreli qui ingressus est ad Abigail filiam Naas sororem Sarviae quae fuit mater Ioab</span></p>
<p id="ruth-17-26"><span class="verse-num">17:26</span> <span class="verse-body">et castrametatus est Israhel cum Absalom in terra Galaad</span></p>
<p id="ruth-17-27"><span class="verse-num">17:27</span> <span class="verse-body">cumque venisset David in Castra Sobi filius Naas de Rabbath filiorum Ammon et Machir filius Ammihel de Lodabar et Berzellai Galaadites de Rogelim</span></p>
<p id="ruth-17-28"><span class="verse-num">17:28</span> <span class="verse-body">obtulerunt ei stratoria et tappetia et vasa fictilia frumentum et hordeum et farinam pulentam et fabam et lentem frixum cicer</span></p>
<p id="ruth-17-29"><span class="verse-num">17:29</span> <span class="verse-body">et mel et butyrum oves et pingues vitulos dederuntque David et populo qui cum eo erat ad vescendum suspicati enim sunt populum fame et siti fatigari in deserto __________________________________________________________________</span></p>
<h2 id="ruth-ch-18">Chapter 18</h2>
<p class="verses"><a href="#ruth-18-1">1</a> <a href="#ruth-18-2">2</a> <a href="#ruth-18-3">3</a> <a href="#ruth-18-4">4</a> <a href="#ruth-18-5">5</a> <a href="#ruth-18-6">6</a> <a href="#ruth-18-7">7</a> <a href="#ruth-18-8">8</a> <a href="#ruth-18-9">9</a> <a href="#ruth-18-10">10</a> <a href="#ruth-18-11">11</a> <a href="#ruth-18-12">12</a> <a href="#ruth-18-13">13</a> <a href="#ruth-18-14">14</a> <a href="#ruth-18-15">15</a> <a href="#ruth-18-16">16</a> <a href="#ruth-18-17">17</a> <a href="#ruth-18-18">18</a> <a href="#ruth-18-19">19</a> <a href="#ruth-18-20">20</a> <a href="#ruth-18-21">21</a> <a href="#ruth-18-22">22</a> <a href="#ruth-18-23">23</a> <a href="#ruth-18-24">24</a> <a href="#ruth-18-25">25</a> <a href="#ruth-18-26">26</a> <a href="#ruth-18-27">27</a> <a href="#ruth-18-28">28</a> <a href="#ruth-18-29">29</a> <a href="#ruth-18-30">30</a> <a href="#ruth-18-31">31</a> <a href="#ruth-18-32">32</a> <a href="#ruth-18-33">33</a></p>
<p id="ruth-18-1"><span class="verse-num">18:1</span> <span class="verse-body">igitur considerato David populo suo constituit super eum tribunos et centuriones</span></p>
<p id="ruth-18-2"><span class="verse-num">18:2</span> <span class="verse-body">et dedit populi tertiam partem sub manu Ioab et tertiam in manu Abisai filii Sarviae fratris Ioab et tertiam sub manu Ethai qui erat de Geth dixitque rex ad populum egrediar et ego vobiscum</span></p>
<p id="ruth-18-3"><span class="verse-num">18:3</span> <span class="verse-body">et respondit populus non exibis sive enim fugerimus non magnopere ad eos de nobis pertinebit sive media pars ceciderit e nobis non satis curabunt quia tu unus pro decem milibus conputaris melius est igitur ut sis nobis in urbe praesidio</span></p>
<p id="ruth-18-4"><span class="verse-num">18:4</span> <span class="verse-body">ad quos rex ait quod vobis rectum videtur hoc faciam stetit ergo rex iuxta portam egrediebaturque populus per turmas suas centeni et milleni</span></p>
<p id="ruth-18-5"><span class="verse-num">18:5</span> <span class="verse-body">et praecepit rex Ioab et Abisai et Ethai dicens servate mihi puerum Absalom et omnis populus audiebat praecipientem regem cunctis principibus pro Absalom</span></p>
<p id="ruth-18-6"><span class="verse-num">18:6</span> <span class="verse-body">itaque egressus est populus in campum contra Israhel et factum est proelium in saltu Ephraim</span></p>
<p id="ruth-18-7"><span class="verse-num">18:7</span> <span class="verse-body">et caesus est ibi populus Israhel ab exercitu David factaque est ibi plaga magna in die illa viginti milium</span></p>
<p id="ruth-18-8"><span class="verse-num">18:8</span> <span class="verse-body">fuit autem ibi proelium dispersum super faciem omnis terrae et multo plures erant quos saltus consumpserat de populo quam hii quos voraverat gladius in die illa</span></p>
<p id="ruth-18-9"><span class="verse-num">18:9</span> <span class="verse-body">accidit autem ut occurreret Absalom servis David sedens mulo cumque ingressus fuisset mulus subter condensam quercum et magnam adhesit caput eius quercui et illo suspenso inter caelum et terram mulus cui sederat pertransivit</span></p>
<p id="ruth-18-10"><span class="verse-num">18:10</span> <span class="verse-body">vidit autem hoc quispiam et nuntiavit Ioab dicens vidi Absalom pendere de quercu</span></p>
<p id="ruth-18-11"><span class="verse-num">18:11</span> <span class="verse-body">et ait Ioab viro qui nuntiaverat ei si vidisti quare non confodisti eum cum terra et ego dedissem tibi decem argenti siclos et unum balteum</span></p>
<p id="ruth-18-12"><span class="verse-num">18:12</span> <span class="verse-body">qui dixit ad Ioab si adpenderes in manibus meis mille argenteos nequaquam mitterem manum meam in filium regis audientibus enim nobis praecepit rex tibi et Abisai et Ethai dicens custodite mihi puerum Absalom</span></p>
<p id="ruth-18-13"><span class="verse-num">18:13</span> <span class="verse-body">sed et si fecissem contra animam meam audacter nequaquam hoc regem latere potuisset et tu stares ex adverso</span></p>
<p id="ruth-18-14"><span class="verse-num">18:14</span> <span class="verse-body">et ait Ioab non sicut tu vis sed adgrediar eum coram te tulit ergo tres lanceas in manu sua et infixit eas in corde Absalom cumque adhuc palpitaret herens in quercu</span></p>
<p id="ruth-18-15"><span class="verse-num">18:15</span> <span class="verse-body">cucurrerunt decem iuvenes armigeri Ioab et percutientes interfecerunt eum</span></p>
<p id="ruth-18-16"><span class="verse-num">18:16</span> <span class="verse-body">cecinit autem Ioab bucina et retinuit populum ne persequeretur fugientem Israhel volens parcere multitudini</span></p>
<p id="ruth-18-17"><span class="verse-num">18:17</span> <span class="verse-body">et tulerunt Absalom et proiecerunt eum in saltu in foveam grandem et conportaverunt super eum acervum lapidum magnum nimis omnis autem Israhel fugit in tabernacula sua</span></p>
<p id="ruth-18-18"><span class="verse-num">18:18</span> <span class="verse-body">porro Absalom erexerat sibi cum adhuc viveret titulum qui est in valle Regis dixerat enim non habeo filium et hoc erit monumentum nominis mei vocavitque titulum nomine suo et appellatur manus Absalom usque ad hanc diem</span></p>
<p id="ruth-18-19"><span class="verse-num">18:19</span> <span class="verse-body">Achimaas autem filius Sadoc ait curram et nuntiabo regi quia iudicium fecerit ei Dominus de manu inimicorum eius</span></p>
<p id="ruth-18-20"><span class="verse-num">18:20</span> <span class="verse-body">ad quem Ioab dixit non eris nuntius in hac die sed nuntiabis in alia hodie nolo te nuntiare filius enim regis est mortuus</span></p>
<p id="ruth-18-21"><span class="verse-num">18:21</span> <span class="verse-body">et ait Ioab Chusi vade et nuntia regi quae vidisti adoravit Chusi Ioab et cucurrit</span></p>
<p id="ruth-18-22"><span class="verse-num">18:22</span> <span class="verse-body">rursum autem Achimaas filius Sadoc dixit ad Ioab quid inpedit si etiam ego curram post Chusi dixitque Ioab quid vis currere fili mi non eris boni nuntii baiulus</span></p>
<p id="ruth-18-23"><span class="verse-num">18:23</span> <span class="verse-body">qui respondit quid enim si cucurrero et ait ei curre currens ergo Achimaas per viam conpendii transivit Chusi</span></p>
<p id="ruth-18-24"><span class="verse-num">18:24</span> <span class="verse-body">David autem sedebat inter duas portas speculator vero qui erat in fastigio portae super murum elevans oculos vidit hominem currentem solum</span></p>
<p id="ruth-18-25"><span class="verse-num">18:25</span> <span class="verse-body">et exclamans indicavit regi dixitque rex si solus est bonus est nuntius in ore eius properante autem illo et accedente propius</span></p>
<p id="ruth-18-26"><span class="verse-num">18:26</span> <span class="verse-body">vidit speculator hominem alterum currentem et vociferans in culmine ait apparet mihi homo currens solus dixitque rex et iste bonus est nuntius</span></p>
<p id="ruth-18-27"><span class="verse-num">18:27</span> <span class="verse-body">speculator autem contemplor ait cursum prioris quasi cursum Achimaas filii Sadoc et ait rex vir bonus est et nuntium portans bonum venit</span></p>
<p id="ruth-18-28"><span class="verse-num">18:28</span> <span class="verse-body">clamans autem Achimaas dixit ad regem salve et adorans regem coram eo pronus in terram ait benedictus Dominus Deus tuus qui conclusit homines qui levaverunt manus suas contra dominum meum regem</span></p>
<p id="ruth-18-29"><span class="verse-num">18:29</span> <span class="verse-body">et ait rex estne pax puero Absalom dixitque Achimaas vidi tumultum magnum cum mitteret Ioab servus tuus o rex me servum tuum nescio aliud</span></p>
<p id="ruth-18-30"><span class="verse-num">18:30</span> <span class="verse-body">ad quem rex transi ait et sta hic cumque ille transisset et staret</span></p>
<p id="ruth-18-31"><span class="verse-num">18:31</span> <span class="verse-body">apparuit Chusi et veniens ait bonum adporto nuntium domine mi rex iudicavit enim pro te Dominus hodie de manu omnium qui surrexerunt contra te</span></p>
<p id="ruth-18-32"><span class="verse-num">18:32</span> <span class="verse-body">dixit autem rex ad Chusi estne pax puero Absalom cui respondens Chusi fiant inquit sicut puer inimici domini mei regis et universi qui consurgunt adversum eum in malum</span></p>
<p id="ruth-18-33"><span class="verse-num">18:33</span> <span class="verse-body">contristatus itaque rex ascendit cenaculum portae et flevit et sic loquebatur vadens fili mi Absalom fili mi Absalom quis mihi tribuat ut ego moriar pro te Absalom fili mi fili mi __________________________________________________________________</span></p>
<h2 id="ruth-ch-19">Chapter 19</h2>
<p class="verses"><a href="#ruth-19-1">1</a> <a href="#ruth-19-2">2</a> <a href="#ruth-19-3">3</a> <a href="#ruth-19-4">4</a> <a href="#ruth-19-5">5</a> <a href="#ruth-19-6">6</a> <a href="#ruth-19-7">7</a> <a href="#ruth-19-8">8</a> <a href="#ruth-19-9">9</a> <a href="#ruth-19-10">10</a> <a href="#ruth-19-11">11</a> <a href="#ruth-19-12">12</a> <a href="#ruth-19-13">13</a> <a href="#ruth-19-14">14</a> <a href="#ruth-19-15">15</a> <a href="#ruth-19-16">16</a> <a href="#ruth-19-17">17</a> <a href="#ruth-19-18">18</a> <a href="#ruth-19-19">19</a> <a href="#ruth-19-20">20</a> <a href="#ruth-19-21">21</a> <a href="#ruth-19-22">22</a> <a href="#ruth-19-23">23</a> <a href="#ruth-19-24">24</a> <a href="#ruth-19-25">25</a> <a href="#ruth-19-26">26</a> <a href="#ruth-19-27">27</a> <a href="#ruth-19-28">28</a> <a href="#ruth-19-29">29</a> <a href="#ruth-19-30">30</a> <a href="#ruth-19-31">31</a> <a href="#ruth-19-32">32</a> <a href="#ruth-19-33">33</a> <a href="#ruth-19-34">34</a> <a href="#ruth-19-35">35</a> <a href="#ruth-19-36">36</a> <a href="#ruth-19-37">37</a> <a href="#ruth-19-38">38</a> <a href="#ruth-19-39">39</a> <a href="#ruth-19-40">40</a> <a href="#ruth-19-41">41</a> <a href="#ruth-19-42">42</a> <a href="#ruth-19-43">43</a></p>
<p id="ruth-19-1"><span class="verse-num">19:1</span> <span class="verse-body">nuntiatum est autem Ioab quod rex fleret et lugeret filium suum</span></p>
<p id="ruth-19-2"><span class="verse-num">19:2</span> <span class="verse-body">et versa est victoria in die illa in luctum omni populo audivit enim populus in die illa dici dolet rex super filio suo</span></p>
<p id="ruth-19-3"><span class="verse-num">19:3</span> <span class="verse-body">et declinabat populus in die illa ingredi civitatem quomodo declinare solet populus versus et fugiens de proelio</span></p>
<p id="ruth-19-4"><span class="verse-num">19:4</span> <span class="verse-body">porro rex operuit caput suum et clamabat voce magna fili mi Absalom Absalom fili mi fili mi</span></p>
<p id="ruth-19-5"><span class="verse-num">19:5</span> <span class="verse-body">ingressus ergo Ioab ad regem in domo dixit confudisti hodie vultus omnium servorum tuorum qui salvam fecerunt animam tuam et animam filiorum tuorum et filiarum tuarum et animam uxorum tuarum et animam concubinarum tuarum</span></p>
<p id="ruth-19-6"><span class="verse-num">19:6</span> <span class="verse-body">diligis odientes te et odio habes diligentes te et ostendisti hodie quia non curas de ducibus tuis et de servis tuis et vere cognovi modo quia si Absalom viveret et nos omnes occubuissemus tunc placeret tibi</span></p>
<p id="ruth-19-7"><span class="verse-num">19:7</span> <span class="verse-body">nunc igitur surge et procede et adloquens satisfac servis tuis iuro enim tibi per Dominum quod si non exieris ne unus quidem remansurus sit tecum nocte hac et peius erit hoc tibi quam omnia mala quae venerunt super te ab adulescentia tua usque in praesens</span></p>
<p id="ruth-19-8"><span class="verse-num">19:8</span> <span class="verse-body">surrexit ergo rex et sedit in porta et omni populo nuntiatum est quod rex sederet in porta venitque universa multitudo coram rege Israhel autem fugit in tabernacula sua</span></p>
<p id="ruth-19-9"><span class="verse-num">19:9</span> <span class="verse-body">omnis quoque populus certabat in cunctis tribubus Israhel dicens rex liberavit nos de manu inimicorum nostrorum ipse salvavit nos de manu Philisthinorum et nunc fugit de terra propter Absalom</span></p>
<p id="ruth-19-10"><span class="verse-num">19:10</span> <span class="verse-body">Absalom autem quem unximus super nos mortuus est in bello usquequo siletis et non reducitis regem</span></p>
<p id="ruth-19-11"><span class="verse-num">19:11</span> <span class="verse-body">rex vero David misit ad Sadoc et ad Abiathar sacerdotes dicens loquimini ad maiores natu Iuda dicentes cur venitis novissimi ad reducendum regem in domum suam sermo autem omnis Israhel pervenerat ad regem in domo eius</span></p>
<p id="ruth-19-12"><span class="verse-num">19:12</span> <span class="verse-body">fratres mei vos os meum et caro mea vos quare novissimi reducitis regem</span></p>
<p id="ruth-19-13"><span class="verse-num">19:13</span> <span class="verse-body">et Amasae dicite nonne os meum es et caro mea haec faciat mihi Deus et haec addat si non magister militiae fueris coram me omni tempore pro Ioab</span></p>
<p id="ruth-19-14"><span class="verse-num">19:14</span> <span class="verse-body">et inclinavit cor omnium virorum Iuda quasi viri unius miseruntque ad regem dicentes revertere tu et omnes servi tui</span></p>
<p id="ruth-19-15"><span class="verse-num">19:15</span> <span class="verse-body">et reversus est rex et venit usque ad Iordanem et Iuda venit in Galgala ut occurreret regi et transduceret eum Iordanem</span></p>
<p id="ruth-19-16"><span class="verse-num">19:16</span> <span class="verse-body">festinavit autem Semei filius Gera filii Iemini de Baurim et descendit cum viris Iuda in occursum regis David</span></p>
<p id="ruth-19-17"><span class="verse-num">19:17</span> <span class="verse-body">cum mille viris de Beniamin et Siba puer de domo Saul et quindecim filii eius ac viginti servi erant cum eo et inrumpentes Iordanem ante regem</span></p>
<p id="ruth-19-18"><span class="verse-num">19:18</span> <span class="verse-body">transierunt vada ut transducerent domum regis et facerent iuxta iussionem eius Semei autem filius Gera prostratus coram rege cum iam transisset Iordanem</span></p>
<p id="ruth-19-19"><span class="verse-num">19:19</span> <span class="verse-body">dixit ad eum ne reputes mihi domine mi iniquitatem neque memineris iniuriam servi tui in die qua egressus es domine mi rex de Hierusalem neque ponas rex in corde tuo</span></p>
<p id="ruth-19-20"><span class="verse-num">19:20</span> <span class="verse-body">agnosco enim servus tuus peccatum meum et idcirco hodie primus veni de omni domo Ioseph descendique in occursum domini mei regis</span></p>
<p id="ruth-19-21"><span class="verse-num">19:21</span> <span class="verse-body">respondens vero Abisai filius Sarviae dixit numquid pro his verbis non occidetur Semei quia maledixit christo Domini</span></p>
<p id="ruth-19-22"><span class="verse-num">19:22</span> <span class="verse-body">et ait David quid mihi et vobis filii Sarviae cur efficimini mihi hodie in Satan ergone hodie interficietur vir in Israhel an ignoro hodie me factum regem super Israhel</span></p>
<p id="ruth-19-23"><span class="verse-num">19:23</span> <span class="verse-body">et ait rex Semei non morieris iuravitque ei</span></p>
<p id="ruth-19-24"><span class="verse-num">19:24</span> <span class="verse-body">Mifiboseth quoque filius Saul descendit in occursum regis inlotis pedibus et intonsa barba vestesque suas non laverat a die qua egressus fuerat rex usque ad diem reversionis eius in pace</span></p>
<p id="ruth-19-25"><span class="verse-num">19:25</span> <span class="verse-body">cumque Hierusalem occurrisset regi dixit ei rex quare non venisti mecum Mifiboseth</span></p>
<p id="ruth-19-26"><span class="verse-num">19:26</span> <span class="verse-body">qui respondens ait domine mi rex servus meus contempsit me dixi ei ego famulus tuus ut sterneret mihi asinum et ascendens abirem cum rege claudus enim sum servus tuus</span></p>
<p id="ruth-19-27"><span class="verse-num">19:27</span> <span class="verse-body">insuper et accusavit me servum tuum ad te dominum meum regem tu autem domine mi rex sicut angelus Dei fac quod placitum est tibi</span></p>
<p id="ruth-19-28"><span class="verse-num">19:28</span> <span class="verse-body">neque enim fuit domus patris mei nisi morti obnoxia domino meo regi tu autem posuisti me servum tuum inter convivas mensae tuae quid igitur habeo iustae querellae aut quid possum ultra vociferari ad regem</span></p>
<p id="ruth-19-29"><span class="verse-num">19:29</span> <span class="verse-body">ait ergo ei rex quid ultra loqueris fixum est quod locutus sum tu et Siba dividite possessiones</span></p>
<p id="ruth-19-30"><span class="verse-num">19:30</span> <span class="verse-body">responditque Mifiboseth regi etiam cuncta accipiat postquam reversus est dominus meus rex pacifice in domum suam</span></p>
<p id="ruth-19-31"><span class="verse-num">19:31</span> <span class="verse-body">Berzellai quoque Galaadites descendens de Rogelim transduxit regem Iordanem paratus etiam ultra fluvium prosequi eum</span></p>
<p id="ruth-19-32"><span class="verse-num">19:32</span> <span class="verse-body">erat autem Berzellai Galaadites senex valde id est octogenarius et ipse praebuit alimenta regi cum moraretur in Castris fuit quippe vir dives nimis</span></p>
<p id="ruth-19-33"><span class="verse-num">19:33</span> <span class="verse-body">dixit itaque rex ad Berzellai veni mecum ut requiescas secure mecum in Hierusalem</span></p>
<p id="ruth-19-34"><span class="verse-num">19:34</span> <span class="verse-body">et ait Berzellai ad regem quot sunt dies annorum vitae meae ut ascendam cum rege Hierusalem</span></p>
<p id="ruth-19-35"><span class="verse-num">19:35</span> <span class="verse-body">octogenarius sum hodie numquid vigent sensus mei ad discernendum suave aut amarum aut delectare potest servum tuum cibus et potus vel audire ultra possum vocem cantorum atque cantricum quare servus tuus fit oneri domino meo regi</span></p>
<p id="ruth-19-36"><span class="verse-num">19:36</span> <span class="verse-body">paululum procedam famulus tuus ab Iordane tecum nec indigeo hac vicissitudine</span></p>
<p id="ruth-19-37"><span class="verse-num">19:37</span> <span class="verse-body">sed obsecro ut revertar servus tuus et moriar in civitate mea iuxta sepulchrum patris mei et matris meae est autem servus tuus Chamaam ipse vadat tecum domine mi rex et fac ei quod tibi bonum videtur</span></p>
<p id="ruth-19-38"><span class="verse-num">19:38</span> <span class="verse-body">dixitque rex mecum transeat Chamaam et ego faciam ei quicquid tibi placuerit et omne quod petieris a me inpetrabis</span></p>
<p id="ruth-19-39"><span class="verse-num">19:39</span> <span class="verse-body">cumque transisset universus populus et rex Iordanem osculatus est rex Berzellai et benedixit ei et ille reversus est in locum suum</span></p>
<p id="ruth-19-40"><span class="verse-num">19:40</span> <span class="verse-body">transivit ergo rex in Galgalam et Chamaam cum eo omnis autem populus Iuda transduxerat regem et media tantum pars adfuerat de populo Israhel</span></p>
<p id="ruth-19-41"><span class="verse-num">19:41</span> <span class="verse-body">itaque omnes viri Israhel concurrentes ad regem dixerunt ei quare te furati sunt fratres nostri viri Iuda et transduxerunt regem et domum eius Iordanem omnesque viros David cum eo</span></p>
<p id="ruth-19-42"><span class="verse-num">19:42</span> <span class="verse-body">et respondit omnis vir Iuda ad viros Israhel quia propior mihi est rex cur irasceris super hac re numquid comedimus aliquid ex rege aut munera nobis data sunt</span></p>
<p id="ruth-19-43"><span class="verse-num">19:43</span> <span class="verse-body">et respondit vir Israhel ad viros Iuda et ait decem partibus maior ego sum apud regem magisque ad me pertinet David quam ad te cur mihi fecisti iniuriam et non mihi nuntiatum est priori ut reducerem regem meum durius autem responderunt viri Iuda viris Israhel __________________________________________________________________</span></p>
<h2 id="ruth-ch-20">Chapter 20</h2>
<p class="verses"><a href="#ruth-20-1">1</a> <a href="#ruth-20-2">2</a> <a href="#ruth-20-3">3</a> <a href="#ruth-20-4">4</a> <a href="#ruth-20-5">5</a> <a href="#ruth-20-6">6</a> <a href="#ruth-20-7">7</a> <a href="#ruth-20-8">8</a> <a href="#ruth-20-9">9</a> <a href="#ruth-20-10">10</a> <a href="#ruth-20-11">11</a> <a href="#ruth-20-12">12</a> <a href="#ruth-20-13">13</a> <a href="#ruth-20-14">14</a> <a href="#ruth-20-15">15</a> <a href="#ruth-20-16">16</a> <a href="#ruth-20-17">17</a> <a href="#ruth-20-18">18</a> <a href="#ruth-20-19">19</a> <a href="#ruth-20-20">20</a> <a href="#ruth-20-21">21</a> <a href="#ruth-20-22">22</a> <a href="#ruth-20-23">23</a> <a href="#ruth-20-24">24</a> <a href="#ruth-20-25">25</a> <a href="#ruth-20-26">26</a></p>
<p id="ruth-20-1"><span class="verse-num">20:1</span> <span class="verse-body">accidit quoque ut ibi esset vir Belial nomine Seba filius Bochri vir iemineus et cecinit bucina et ait non est nobis pars in David neque hereditas in filio Isai vir in tabernacula tua Israhel</span></p>
<p id="ruth-20-2"><span class="verse-num">20:2</span> <span class="verse-body">et separatus est omnis Israhel a David secutusque est Seba filium Bochri viri autem Iuda adheserunt regi suo a Iordane usque Hierusalem</span></p>
<p id="ruth-20-3"><span class="verse-num">20:3</span> <span class="verse-body">cumque venisset rex in domum suam Hierusalem tulit decem mulieres concubinas quas dereliquerat ad custodiendam domum et tradidit eas in custodiam alimenta eis praebens et non est ingressus ad eas sed erant clausae usque ad diem mortis suae in viduitate viventes</span></p>
<p id="ruth-20-4"><span class="verse-num">20:4</span> <span class="verse-body">dixit autem rex Amasae convoca mihi omnes viros Iuda in diem tertium et tu adesto praesens</span></p>
<p id="ruth-20-5"><span class="verse-num">20:5</span> <span class="verse-body">abiit ergo Amasa ut convocaret Iudam et moratus est extra placitum quod ei constituerat</span></p>
<p id="ruth-20-6"><span class="verse-num">20:6</span> <span class="verse-body">ait autem David ad Abisai nunc magis adflicturus est nos Seba filius Bochri quam Absalom tolle igitur servos domini tui et persequere eum ne forte inveniat civitates munitas et effugiat nos</span></p>
<p id="ruth-20-7"><span class="verse-num">20:7</span> <span class="verse-body">egressi sunt ergo cum eo viri Ioab Cherethi quoque et Felethi et omnes robusti exierunt de Hierusalem ad persequendum Seba filium Bochri</span></p>
<p id="ruth-20-8"><span class="verse-num">20:8</span> <span class="verse-body">cumque illi essent iuxta lapidem grandem qui est in Gabaon Amasa veniens occurrit eis porro Ioab vestitus erat tunica stricta ad mensuram habitus sui et desuper accinctus gladio dependente usque ad ilia in vagina qui fabrefactus levi motu egredi poterat et percutere</span></p>
<p id="ruth-20-9"><span class="verse-num">20:9</span> <span class="verse-body">dixit itaque Ioab ad Amasa salve mi frater et tenuit manu dextra mentum Amasae quasi osculans eum</span></p>
<p id="ruth-20-10"><span class="verse-num">20:10</span> <span class="verse-body">porro Amasa non observavit gladium quem habebat Ioab qui percussit eum in latere et effudit intestina eius in terram nec secundum vulnus adposuit Ioab autem et Abisai frater eius persecuti sunt Seba filium Bochri</span></p>
<p id="ruth-20-11"><span class="verse-num">20:11</span> <span class="verse-body">interea quidam viri cum stetissent iuxta cadaver Amasae de sociis Ioab dixerunt ecce qui esse voluit pro Ioab comes David pro Ioab</span></p>
<p id="ruth-20-12"><span class="verse-num">20:12</span> <span class="verse-body">Amasa autem conspersus sanguine iacebat in media via vidit hoc quidam vir quod subsisteret omnis populus ad videndum eum et amovit Amasam de via in agrum operuitque eum vestimento ne subsisterent transeuntes propter eum</span></p>
<p id="ruth-20-13"><span class="verse-num">20:13</span> <span class="verse-body">amoto igitur illo de via transiebat omnis vir sequens Ioab ad persequendum Seba filium Bochri</span></p>
<p id="ruth-20-14"><span class="verse-num">20:14</span> <span class="verse-body">porro ille transierat per omnes tribus Israhel in Abelam et in Bethmacha omnesque electi congregati fuerant ad eum</span></p>
<p id="ruth-20-15"><span class="verse-num">20:15</span> <span class="verse-body">venerunt itaque et obpugnabant eum in Abela et in Bethmacha et circumdederunt munitionibus civitatem et obsessa est urbs omnis autem turba quae erat cum Ioab moliebatur destruere muros</span></p>
<p id="ruth-20-16"><span class="verse-num">20:16</span> <span class="verse-body">et exclamavit mulier sapiens de civitate audite audite dicite Ioab adpropinqua huc et loquar tecum</span></p>
<p id="ruth-20-17"><span class="verse-num">20:17</span> <span class="verse-body">qui cum accessisset ad eam ait illi tu es Ioab et ille respondit ego ad quem sic locuta est audi sermones ancillae tuae qui respondit audio</span></p>
<p id="ruth-20-18"><span class="verse-num">20:18</span> <span class="verse-body">rursumque illa sermo inquit dicebatur in veteri proverbio qui interrogant interrogent in Abela et sic perficiebant</span></p>
<p id="ruth-20-19"><span class="verse-num">20:19</span> <span class="verse-body">nonne ego sum quae respondeo veritatem Israhel et tu quaeris subruere civitatem et evertere matrem in Israhel quare praecipitas hereditatem Domini</span></p>
<p id="ruth-20-20"><span class="verse-num">20:20</span> <span class="verse-body">respondensque Ioab ait absit absit hoc a me non praecipito neque demolior</span></p>
<p id="ruth-20-21"><span class="verse-num">20:21</span> <span class="verse-body">non se sic habet res sed homo de monte Ephraim Seba filius Bochri cognomine levavit manum contra regem David tradite illum solum et recedemus a civitate et ait mulier ad Ioab ecce caput eius mittetur ad te per murum</span></p>
<p id="ruth-20-22"><span class="verse-num">20:22</span> <span class="verse-body">ingressa est ergo ad omnem populum et locuta est eis sapienter qui abscisum caput Seba filii Bochri proiecerunt ad Ioab et ille cecinit tuba et recesserunt ab urbe unusquisque in tabernacula sua Ioab autem reversus est Hierusalem ad regem</span></p>
<p id="ruth-20-23"><span class="verse-num">20:23</span> <span class="verse-body">fuit ergo Ioab super omnem exercitum Israhel Banaias autem filius Ioiadae super Cheretheos et Feletheos</span></p>
<p id="ruth-20-24"><span class="verse-num">20:24</span> <span class="verse-body">Aduram vero super tributa porro Iosaphat filius Ahilud a commentariis</span></p>
<p id="ruth-20-25"><span class="verse-num">20:25</span> <span class="verse-body">Sia autem scriba Sadoc vero et Abiathar sacerdotes</span></p>
<p id="ruth-20-26"><span class="verse-num">20:26</span> <span class="verse-body">Hira autem Hiaiarites erat sacerdos David __________________________________________________________________</span></p>
<h2 id="ruth-ch-21">Chapter 21</h2>
<p class="verses"><a href="#ruth-21-1">1</a> <a href="#ruth-21-2">2</a> <a href="#ruth-21-3">3</a> <a href="#ruth-21-4">4</a> <a href="#ruth-21-5">5</a> <a href="#ruth-21-6">6</a> <a href="#ruth-21-7">7</a> <a href="#ruth-21-8">8</a> <a href="#ruth-21-9">9</a> <a href="#ruth-21-10">10</a> <a href="#ruth-21-11">11</a> <a href="#ruth-21-12">12</a> <a href="#ruth-21-13">13</a> <a href="#ruth-21-14">14</a> <a href="#ruth-21-15">15</a> <a href="#ruth-21-16">16</a> <a href="#ruth-21-17">17</a> <a href="#ruth-21-18">18</a> <a href="#ruth-21-19">19</a> <a href="#ruth-21-20">20</a> <a href="#ruth-21-21">21</a> <a href="#ruth-21-22">22</a></p>
<p id="ruth-21-1"><span class="verse-num">21:1</span> <span class="verse-body">facta est quoque fames in diebus David tribus annis iugiter et consuluit David oraculum Domini dixitque Dominus propter Saul et domum eius et sanguinem quia occidit Gabaonitas</span></p>
<p id="ruth-21-2"><span class="verse-num">21:2</span> <span class="verse-body">vocatis ergo Gabaonitis rex dixit ad eos porro Gabaonitae non sunt de filiis Israhel sed reliquiae Amorreorum filii quippe Israhel iuraverant eis et voluit Saul percutere eos zelo quasi pro filiis Israhel et Iuda</span></p>
<p id="ruth-21-3"><span class="verse-num">21:3</span> <span class="verse-body">dixit ergo David ad Gabaonitas quid faciam vobis et quod erit vestri piaculum ut benedicatis hereditati Domini</span></p>
<p id="ruth-21-4"><span class="verse-num">21:4</span> <span class="verse-body">dixeruntque ei Gabaonitae non est nobis super argento et auro quaestio contra Saul et contra domum eius neque volumus ut interficiatur homo de Israhel ad quos ait quid ergo vultis ut faciam vobis</span></p>
<p id="ruth-21-5"><span class="verse-num">21:5</span> <span class="verse-body">qui dixerunt regi virum qui adtrivit nos et oppressit inique ita delere debemus ut ne unus quidem residuus sit de stirpe eius in cunctis finibus Israhel</span></p>
<p id="ruth-21-6"><span class="verse-num">21:6</span> <span class="verse-body">dentur nobis septem viri de filiis eius et crucifigamus eos Domino in Gabaath Saul quondam electi Domini et ait rex ego dabo</span></p>
<p id="ruth-21-7"><span class="verse-num">21:7</span> <span class="verse-body">pepercitque rex Mifiboseth filio Ionathan filii Saul propter iusiurandum Domini quod fuerat inter David et inter Ionathan filium Saul</span></p>
<p id="ruth-21-8"><span class="verse-num">21:8</span> <span class="verse-body">tulit itaque rex duos filios Respha filiae Ahia quos peperit Saul Armoni et Mifiboseth et quinque filios Michol filiae Saul quos genuerat Hadriheli filio Berzellai qui fuit de Molathi</span></p>
<p id="ruth-21-9"><span class="verse-num">21:9</span> <span class="verse-body">et dedit eos in manu Gabaonitarum qui crucifixerunt illos in monte coram Domino et ceciderunt hii septem simul occisi in diebus messis primis incipiente messione hordei</span></p>
<p id="ruth-21-10"><span class="verse-num">21:10</span> <span class="verse-body">tollens autem Respha filia Ahia cilicium substravit sibi super petram ab initio messis donec stillaret aqua super eos de caelo et non dimisit aves lacerare eos per diem neque bestias per noctem</span></p>
<p id="ruth-21-11"><span class="verse-num">21:11</span> <span class="verse-body">et nuntiata sunt David quae fecerat Respha filia Ahia concubina Saul</span></p>
<p id="ruth-21-12"><span class="verse-num">21:12</span> <span class="verse-body">et abiit David et tulit ossa Saul et ossa Ionathan filii eius a viris Iabesgalaad qui furati fuerant ea de platea Bethsan in qua suspenderant eos Philisthim cum interfecissent Saul in Gelboe</span></p>
<p id="ruth-21-13"><span class="verse-num">21:13</span> <span class="verse-body">et asportavit inde ossa Saul et ossa Ionathan filii eius et colligentes ossa eorum qui adfixi fuerant</span></p>
<p id="ruth-21-14"><span class="verse-num">21:14</span> <span class="verse-body">sepelierunt ea cum ossibus Saul et Ionathan filii eius in terra Beniamin in latere in sepulchro Cis patris eius feceruntque omnia quae praeceperat rex et repropitiatus est Deus terrae post haec</span></p>
<p id="ruth-21-15"><span class="verse-num">21:15</span> <span class="verse-body">factum est autem rursum proelium Philisthinorum adversum Israhel et descendit David et servi eius cum eo et pugnabant contra Philisthim deficiente autem David</span></p>
<p id="ruth-21-16"><span class="verse-num">21:16</span> <span class="verse-body">Iesbidenob qui fuit de genere Arafa cuius ferrum hastae trecentas uncias adpendebat et accinctus erat ense novo nisus est percutere David</span></p>
<p id="ruth-21-17"><span class="verse-num">21:17</span> <span class="verse-body">praesidioque ei fuit Abisai filius Sarviae et percussum Philistheum interfecit tunc iuraverunt viri David dicentes non egredieris nobiscum in bellum ne extinguas lucernam Israhel</span></p>
<p id="ruth-21-18"><span class="verse-num">21:18</span> <span class="verse-body">secundum quoque fuit bellum in Gob contra Philistheos tunc percussit Sobbochai de Usathi Seph de stirpe Arafa</span></p>
<p id="ruth-21-19"><span class="verse-num">21:19</span> <span class="verse-body">tertium quoque fuit bellum in Gob contra Philistheos in quo percussit Adeodatus filius Saltus polymitarius bethleemites Goliath Gettheum cuius hastile hastae erat quasi liciatorium texentium</span></p>
<p id="ruth-21-20"><span class="verse-num">21:20</span> <span class="verse-body">quartum bellum fuit in Geth in quo vir excelsus qui senos in manibus pedibusque habebat digitos id est viginti et quattuor et erat de origine Arafa</span></p>
<p id="ruth-21-21"><span class="verse-num">21:21</span> <span class="verse-body">blasphemavit Israhel percussit autem eum Ionathan filius Sammaa fratris David</span></p>
<p id="ruth-21-22"><span class="verse-num">21:22</span> <span class="verse-body">hii quattuor nati sunt de Arafa in Geth et ceciderunt in manu David et servorum eius __________________________________________________________________</span></p>
<h2 id="ruth-ch-22">Chapter 22</h2>
<p class="verses"><a href="#ruth-22-1">1</a> <a href="#ruth-22-2">2</a> <a href="#ruth-22-3">3</a> <a href="#ruth-22-4">4</a> <a href="#ruth-22-5">5</a> <a href="#ruth-22-6">6</a> <a href="#ruth-22-7">7</a> <a href="#ruth-22-8">8</a> <a href="#ruth-22-9">9</a> <a href="#ruth-22-10">10</a> <a href="#ruth-22-11">11</a> <a href="#ruth-22-12">12</a> <a href="#ruth-22-13">13</a> <a href="#ruth-22-14">14</a> <a href="#ruth-22-15">15</a> <a href="#ruth-22-16">16</a> <a href="#ruth-22-17">17</a> <a href="#ruth-22-18">18</a> <a href="#ruth-22-19">19</a> <a href="#ruth-22-20">20</a> <a href="#ruth-22-21">21</a> <a href="#ruth-22-22">22</a> <a href="#ruth-22-23">23</a> <a href="#ruth-22-24">24</a> <a href="#ruth-22-25">25</a> <a href="#ruth-22-26">26</a> <a href="#ruth-22-27">27</a> <a href="#ruth-22-28">28</a> <a href="#ruth-22-29">29</a> <a href="#ruth-22-30">30</a> <a href="#ruth-22-31">31</a> <a href="#ruth-22-32">32</a> <a href="#ruth-22-33">33</a> <a href="#ruth-22-34">34</a> <a href="#ruth-22-35">35</a> <a href="#ruth-22-36">36</a> <a href="#ruth-22-37">37</a> <a href="#ruth-22-38">38</a> <a href="#ruth-22-39">39</a> <a href="#ruth-22-40">40</a> <a href="#ruth-22-41">41</a> <a href="#ruth-22-42">42</a> <a href="#ruth-22-43">43</a> <a href="#ruth-22-44">44</a> <a href="#ruth-22-45">45</a> <a href="#ruth-22-46">46</a> <a href="#ruth-22-47">47</a> <a href="#ruth-22-48">48</a> <a href="#ruth-22-49">49</a> <a href="#ruth-22-50">50</a> <a href="#ruth-22-51">51</a></p>
<p id="ruth-22-1"><span class="verse-num">22:1</span> <span class="verse-body">locutus est autem David Domino verba carminis huius in die qua liberavit eum Dominus de manu omnium inimicorum suorum et de manu Saul</span></p>
<p id="ruth-22-2"><span class="verse-num">22:2</span> <span class="verse-body">et ait Dominus petra mea et robur meum et salvator meus</span></p>
<p id="ruth-22-3"><span class="verse-num">22:3</span> <span class="verse-body">Deus meus fortis meus sperabo in eum scutum meum et cornu salutis meae elevator meus et refugium meum salvator meus de iniquitate liberabis me</span></p>
<p id="ruth-22-4"><span class="verse-num">22:4</span> <span class="verse-body">laudabilem invocabo Dominum et ab inimicis meis salvus ero</span></p>
<p id="ruth-22-5"><span class="verse-num">22:5</span> <span class="verse-body">quia circumdederunt me contritiones mortis torrentes Belial terruerunt me</span></p>
<p id="ruth-22-6"><span class="verse-num">22:6</span> <span class="verse-body">funes inferi circumdederunt me praevenerunt me laquei mortis</span></p>
<p id="ruth-22-7"><span class="verse-num">22:7</span> <span class="verse-body">in tribulatione mea invocabo Dominum et ad Deum meum clamabo et exaudiet de templo suo vocem meam et clamor meus veniet ad aures eius</span></p>
<p id="ruth-22-8"><span class="verse-num">22:8</span> <span class="verse-body">commota est et contremuit terra fundamenta montium concussa sunt et conquassata quoniam iratus est</span></p>
<p id="ruth-22-9"><span class="verse-num">22:9</span> <span class="verse-body">ascendit fumus de naribus eius et ignis de ore eius voravit carbones incensi sunt ab eo</span></p>
<p id="ruth-22-10"><span class="verse-num">22:10</span> <span class="verse-body">et inclinavit caelos et descendit et caligo sub pedibus eius</span></p>
<p id="ruth-22-11"><span class="verse-num">22:11</span> <span class="verse-body">et ascendit super cherubin et volavit et lapsus est super pinnas venti</span></p>
<p id="ruth-22-12"><span class="verse-num">22:12</span> <span class="verse-body">posuit tenebras in circuitu suo latibulum cribrans aquas de nubibus caelorum</span></p>
<p id="ruth-22-13"><span class="verse-num">22:13</span> <span class="verse-body">prae fulgore in conspectu eius succensi sunt carbones ignis</span></p>
<p id="ruth-22-14"><span class="verse-num">22:14</span> <span class="verse-body">tonabit de caelis Dominus et Excelsus dabit vocem suam</span></p>
<p id="ruth-22-15"><span class="verse-num">22:15</span> <span class="verse-body">misit sagittas et dissipavit eos fulgur et consumpsit eos</span></p>
<p id="ruth-22-16"><span class="verse-num">22:16</span> <span class="verse-body">et apparuerunt effusiones maris et revelata sunt fundamenta orbis ab increpatione Domini ab inspiratione spiritus furoris eius</span></p>
<p id="ruth-22-17"><span class="verse-num">22:17</span> <span class="verse-body">misit de excelso et adsumpsit me extraxit me de aquis multis</span></p>
<p id="ruth-22-18"><span class="verse-num">22:18</span> <span class="verse-body">liberavit me ab inimico meo potentissimo ab his qui oderant me quoniam robustiores me erant</span></p>
<p id="ruth-22-19"><span class="verse-num">22:19</span> <span class="verse-body">praevenit me in die adflictionis meae et factus est Dominus firmamentum meum</span></p>
<p id="ruth-22-20"><span class="verse-num">22:20</span> <span class="verse-body">et eduxit me in latitudinem liberavit me quia placuit ei</span></p>
<p id="ruth-22-21"><span class="verse-num">22:21</span> <span class="verse-body">retribuet mihi Dominus secundum iustitiam meam et secundum munditiam manuum mearum reddet mihi</span></p>
<p id="ruth-22-22"><span class="verse-num">22:22</span> <span class="verse-body">quia custodivi vias Domini et non egi impie a Deo meo</span></p>
<p id="ruth-22-23"><span class="verse-num">22:23</span> <span class="verse-body">omnia enim iudicia eius in conspectu meo et praecepta eius non amovi a me</span></p>
<p id="ruth-22-24"><span class="verse-num">22:24</span> <span class="verse-body">et ero perfectus cum eo et custodiam me ab iniquitate mea</span></p>
<p id="ruth-22-25"><span class="verse-num">22:25</span> <span class="verse-body">et restituet Dominus mihi secundum iustitiam meam et secundum munditiam manuum mearum in conspectu oculorum suorum</span></p>
<p id="ruth-22-26"><span class="verse-num">22:26</span> <span class="verse-body">cum sancto sanctus eris et cum robusto perfectus</span></p>
<p id="ruth-22-27"><span class="verse-num">22:27</span> <span class="verse-body">cum electo electus eris et cum perverso perverteris</span></p>
<p id="ruth-22-28"><span class="verse-num">22:28</span> <span class="verse-body">et populum pauperem salvum facies oculisque tuis excelsos humiliabis</span></p>
<p id="ruth-22-29"><span class="verse-num">22:29</span> <span class="verse-body">quia tu lucerna mea Domine et Domine inluminabis tenebras meas</span></p>
<p id="ruth-22-30"><span class="verse-num">22:30</span> <span class="verse-body">in te enim curram accinctus in Deo meo transiliam murum</span></p>
<p id="ruth-22-31"><span class="verse-num">22:31</span> <span class="verse-body">Deus inmaculata via eius eloquium Domini igne examinatum scutum est omnium sperantium in se</span></p>
<p id="ruth-22-32"><span class="verse-num">22:32</span> <span class="verse-body">quis est deus praeter Dominum et quis fortis praeter Deum nostrum</span></p>
<p id="ruth-22-33"><span class="verse-num">22:33</span> <span class="verse-body">Deus qui accingit me fortitudine et conplanavit perfectam viam meam</span></p>
<p id="ruth-22-34"><span class="verse-num">22:34</span> <span class="verse-body">coaequans pedes meos cervis et super excelsa mea statuens me</span></p>
<p id="ruth-22-35"><span class="verse-num">22:35</span> <span class="verse-body">docens manus meas ad proelium et conponens quasi arcum aereum brachia mea</span></p>
<p id="ruth-22-36"><span class="verse-num">22:36</span> <span class="verse-body">dedisti mihi clypeum salutis tuae et mansuetudo mea multiplicavit me</span></p>
<p id="ruth-22-37"><span class="verse-num">22:37</span> <span class="verse-body">dilatabis gressus meos subtus me et non deficient tali mei</span></p>
<p id="ruth-22-38"><span class="verse-num">22:38</span> <span class="verse-body">persequar inimicos meos et conteram et non revertar donec consumam eos</span></p>
<p id="ruth-22-39"><span class="verse-num">22:39</span> <span class="verse-body">consumam eos et confringam ut non consurgant cadent sub pedibus meis</span></p>
<p id="ruth-22-40"><span class="verse-num">22:40</span> <span class="verse-body">accinxisti me fortitudine ad proelium incurvabis resistentes mihi sub me</span></p>
<p id="ruth-22-41"><span class="verse-num">22:41</span> <span class="verse-body">inimicos meos dedisti mihi dorsum odientes me et disperdam eos</span></p>
<p id="ruth-22-42"><span class="verse-num">22:42</span> <span class="verse-body">clamabunt et non erit qui salvet ad Dominum et non exaudiet eos</span></p>
<p id="ruth-22-43"><span class="verse-num">22:43</span> <span class="verse-body">delebo eos ut pulverem terrae quasi lutum platearum comminuam eos atque conpingam</span></p>
<p id="ruth-22-44"><span class="verse-num">22:44</span> <span class="verse-body">salvabis me a contradictionibus populi mei custodies in caput gentium populus quem ignoro serviet mihi</span></p>
<p id="ruth-22-45"><span class="verse-num">22:45</span> <span class="verse-body">filii alieni resistent mihi auditu auris oboedient mihi</span></p>
<p id="ruth-22-46"><span class="verse-num">22:46</span> <span class="verse-body">filii alieni defluxerunt et contrahentur in angustiis suis</span></p>
<p id="ruth-22-47"><span class="verse-num">22:47</span> <span class="verse-body">vivit Dominus et benedictus Deus meus et exaltabitur Deus fortis salutis meae</span></p>
<p id="ruth-22-48"><span class="verse-num">22:48</span> <span class="verse-body">Deus qui das vindictas mihi et deicis populos sub me</span></p>
<p id="ruth-22-49"><span class="verse-num">22:49</span> <span class="verse-body">qui educis me ab inimicis meis et a resistentibus mihi elevas me a viro iniquo liberabis me</span></p>
<p id="ruth-22-50"><span class="verse-num">22:50</span> <span class="verse-body">propterea confitebor tibi Domine in gentibus et nomini tuo cantabo</span></p>
<p id="ruth-22-51"><span class="verse-num">22:51</span> <span class="verse-body">magnificanti salutes regis sui et facienti misericordiam christo suo David et semini eius in sempiternum __________________________________________________________________</span></p>
<h2 id="ruth-ch-23">Chapter 23</h2>
<p class="verses"><a href="#ruth-23-1">1</a> <a href="#ruth-23-2">2</a> <a href="#ruth-23-3">3</a> <a href="#ruth-23-4">4</a> <a href="#ruth-23-5">5</a> <a href="#ruth-23-6">6</a> <a href="#ruth-23-7">7</a> <a href="#ruth-23-8">8</a> <a href="#ruth-23-9">9</a> <a href="#ruth-23-10">10</a> <a href="#ruth-23-11">11</a> <a href="#ruth-23-12">12</a> <a href="#ruth-23-13">13</a> <a href="#ruth-23-14">14</a> <a href="#ruth-23-15">15</a> <a href="#ruth-23-16">16</a> <a href="#ruth-23-17">17</a> <a href="#ruth-23-18">18</a> <a href="#ruth-23-19">19</a> <a href="#ruth-23-20">20</a> <a href="#ruth-23-21">21</a> <a href="#ruth-23-22">22</a> <a href="#ruth-23-23">23</a> <a href="#ruth-23-24">24</a> <a href="#ruth-23-25">25</a> <a href="#ruth-23-26">26</a> <a href="#ruth-23-27">27</a> <a href="#ruth-23-28">28</a> <a href="#ruth-23-29">29</a> <a href="#ruth-23-30">30</a> <a href="#ruth-23-31">31</a> <a href="#ruth-23-32">32</a> <a href="#ruth-23-33">33</a> <a href="#ruth-23-34">34</a> <a href="#ruth-23-35">35</a> <a href="#ruth-23-36">36</a> <a href="#ruth-23-37">37</a> <a href="#ruth-23-38">38</a> <a href="#ruth-23-39">39</a></p>
<p id="ruth-23-1"><span class="verse-num">23:1</span> <span class="verse-body">haec autem sunt verba novissima quae dixit David filius Isai dixit vir cui constitutum est de christo Dei Iacob egregius psalta Israhel</span></p>
<p id="ruth-23-2"><span class="verse-num">23:2</span> <span class="verse-body">spiritus Domini locutus est per me et sermo eius per linguam meam</span></p>
<p id="ruth-23-3"><span class="verse-num">23:3</span> <span class="verse-body">dixit Deus Israhel mihi locutus est Fortis Israhel dominator hominum iustus dominator in timore Dei</span></p>
<p id="ruth-23-4"><span class="verse-num">23:4</span> <span class="verse-body">sicut lux aurorae oriente sole mane absque nubibus rutilat et sicut pluviis germinat herba de terra</span></p>
<p id="ruth-23-5"><span class="verse-num">23:5</span> <span class="verse-body">nec tanta est domus mea apud Deum ut pactum aeternum iniret mecum firmum in omnibus atque munitum cuncta enim salus mea et omnis voluntas nec est quicquam ex ea quod non germinet</span></p>
<p id="ruth-23-6"><span class="verse-num">23:6</span> <span class="verse-body">praevaricatores autem quasi spinae evellentur universi quae non tolluntur manibus</span></p>
<p id="ruth-23-7"><span class="verse-num">23:7</span> <span class="verse-body">et si quis tangere voluerit eas armabitur ferro et ligno lanceato igneque succensae conburentur usque ad nihilum</span></p>
<p id="ruth-23-8"><span class="verse-num">23:8</span> <span class="verse-body">haec nomina fortium David Sedens in cathedra sapientissimus princeps inter tres ipse est quasi tenerrimus ligni vermiculus qui octingentos interfecit impetu uno</span></p>
<p id="ruth-23-9"><span class="verse-num">23:9</span> <span class="verse-body">post hunc Eleazar filius patrui eius Ahoi inter tres fortes qui erant cum David quando exprobraverunt Philisthim et congregati sunt illuc in proelium</span></p>
<p id="ruth-23-10"><span class="verse-num">23:10</span> <span class="verse-body">cumque ascendissent viri Israhel ipse stetit et percussit Philistheos donec deficeret manus eius et obrigesceret cum gladio fecitque Dominus salutem magnam in die illa et populus qui fugerat reversus est ad caesorum spolia detrahenda</span></p>
<p id="ruth-23-11"><span class="verse-num">23:11</span> <span class="verse-body">et post hunc Semma filius Age de Arari et congregati sunt Philisthim in statione erat quippe ibi ager plenus lente cumque fugisset populus a facie Philisthim</span></p>
<p id="ruth-23-12"><span class="verse-num">23:12</span> <span class="verse-body">stetit ille in medio agri et tuitus est eum percussitque Philistheos et fecit Dominus salutem magnam</span></p>
<p id="ruth-23-13"><span class="verse-num">23:13</span> <span class="verse-body">necnon ante descenderant tres qui erant principes inter triginta et venerant tempore messis ad David in speluncam Odollam castra autem Philisthim erant posita in valle Gigantum</span></p>
<p id="ruth-23-14"><span class="verse-num">23:14</span> <span class="verse-body">et David erat in praesidio porro statio Philisthinorum tunc erat in Bethleem</span></p>
<p id="ruth-23-15"><span class="verse-num">23:15</span> <span class="verse-body">desideravit igitur David et ait si quis mihi daret potum aquae de cisterna quae est in Bethleem iuxta portam</span></p>
<p id="ruth-23-16"><span class="verse-num">23:16</span> <span class="verse-body">inruperunt ergo tres fortes castra Philisthinorum et hauserunt aquam de cisterna Bethleem quae erat iuxta portam et adtulerunt ad David at ille noluit bibere sed libavit illam Domino</span></p>
<p id="ruth-23-17"><span class="verse-num">23:17</span> <span class="verse-body">dicens propitius mihi sit Dominus ne faciam hoc num sanguinem hominum istorum qui profecti sunt et animarum periculum bibam noluit ergo bibere haec fecerunt tres robustissimi</span></p>
<p id="ruth-23-18"><span class="verse-num">23:18</span> <span class="verse-body">Abisai quoque frater Ioab filius Sarviae princeps erat de tribus ipse est qui elevavit hastam suam contra trecentos quos interfecit nominatus in tribus</span></p>
<p id="ruth-23-19"><span class="verse-num">23:19</span> <span class="verse-body">et inter tres nobilior eratque eorum princeps sed usque ad tres primos non pervenerat</span></p>
<p id="ruth-23-20"><span class="verse-num">23:20</span> <span class="verse-body">et Banaias filius Ioiada viri fortissimi magnorum operum de Capsehel ipse percussit duos leones Moab et ipse descendit et percussit leonem in media cisterna diebus nivis</span></p>
<p id="ruth-23-21"><span class="verse-num">23:21</span> <span class="verse-body">ipse quoque interfecit virum aegyptium virum dignum spectaculo habentem in manu hastam itaque cum descendisset ad eum in virga vi extorsit hastam de manu Aegyptii et interfecit eum hasta sua</span></p>
<p id="ruth-23-22"><span class="verse-num">23:22</span> <span class="verse-body">haec fecit Banaias filius Ioiadae</span></p>
<p id="ruth-23-23"><span class="verse-num">23:23</span> <span class="verse-body">et ipse nominatus inter tres robustos qui erant inter triginta nobiliores verumtamen usque ad tres non pervenerat fecitque eum David sibi auricularium a secreto</span></p>
<p id="ruth-23-24"><span class="verse-num">23:24</span> <span class="verse-body">Asahel frater Ioab inter triginta Eleanan filius patrui eius de Bethleem</span></p>
<p id="ruth-23-25"><span class="verse-num">23:25</span> <span class="verse-body">Semma de Arari Helica de Arodi</span></p>
<p id="ruth-23-26"><span class="verse-num">23:26</span> <span class="verse-body">Helas de Felthi Hira filius Aces de Thecua</span></p>
<p id="ruth-23-27"><span class="verse-num">23:27</span> <span class="verse-body">Abiezer de Anathoth Mobonnai de Usathi</span></p>
<p id="ruth-23-28"><span class="verse-num">23:28</span> <span class="verse-body">Selmon Aohites Maharai Netophathites</span></p>
<p id="ruth-23-29"><span class="verse-num">23:29</span> <span class="verse-body">Heled filius Banaa et ipse Netophathites Hithai filius Ribai de Gebeeth filiorum Beniamin</span></p>
<p id="ruth-23-30"><span class="verse-num">23:30</span> <span class="verse-body">Banahi Aufrathonites Heddai de torrente Gaas</span></p>
<p id="ruth-23-31"><span class="verse-num">23:31</span> <span class="verse-body">Abialbon Arbathites Azmaveth de Beromi</span></p>
<p id="ruth-23-32"><span class="verse-num">23:32</span> <span class="verse-body">Eliaba de Salboni filii Iasen Ionathan</span></p>
<p id="ruth-23-33"><span class="verse-num">23:33</span> <span class="verse-body">Semma de Horodi Haiam filius Sarar Arorites</span></p>
<p id="ruth-23-34"><span class="verse-num">23:34</span> <span class="verse-body">Elifeleth filius Aasbai filii Maachathi Heliam filius Ahitofel Gelonites</span></p>
<p id="ruth-23-35"><span class="verse-num">23:35</span> <span class="verse-body">Esrai de Carmelo Farai de Arbi</span></p>
<p id="ruth-23-36"><span class="verse-num">23:36</span> <span class="verse-body">Igaal filius Nathan de Soba Bonni de Gaddi</span></p>
<p id="ruth-23-37"><span class="verse-num">23:37</span> <span class="verse-body">Selech de Ammoni Naharai Berothites armiger Ioab filii Sarviae</span></p>
<p id="ruth-23-38"><span class="verse-num">23:38</span> <span class="verse-body">Hira Hiethrites Gareb et ipse Hiethrites</span></p>
<p id="ruth-23-39"><span class="verse-num">23:39</span> <span class="verse-body">Urias Hettheus omnes triginta septem __________________________________________________________________</span></p>
<h2 id="ruth-ch-24">Chapter 24</h2>
<p class="verses"><a href="#ruth-24-1">1</a> <a href="#ruth-24-2">2</a> <a href="#ruth-24-3">3</a> <a href="#ruth-24-4">4</a> <a href="#ruth-24-5">5</a> <a href="#ruth-24-6">6</a> <a href="#ruth-24-7">7</a> <a href="#ruth-24-8">8</a> <a href="#ruth-24-9">9</a> <a href="#ruth-24-10">10</a> <a href="#ruth-24-11">11</a> <a href="#ruth-24-12">12</a> <a href="#ruth-24-13">13</a> <a href="#ruth-24-14">14</a> <a href="#ruth-24-15">15</a> <a href="#ruth-24-16">16</a> <a href="#ruth-24-17">17</a> <a href="#ruth-24-18">18</a> <a href="#ruth-24-19">19</a> <a href="#ruth-24-20">20</a> <a href="#ruth-24-21">21</a> <a href="#ruth-24-22">22</a> <a href="#ruth-24-23">23</a> <a href="#ruth-24-24">24</a></p>
<p id="ruth-24-1"><span class="verse-num">24:1</span> <span class="verse-body">et addidit furor Domini irasci contra Israhel commovitque David in eis dicentem vade numera Israhel et Iudam</span></p>
<p id="ruth-24-2"><span class="verse-num">24:2</span> <span class="verse-body">dixitque rex ad Ioab principem exercitus sui perambula omnes tribus Israhel a Dan usque Bersabee et numerate populum ut sciam numerum eius</span></p>
<p id="ruth-24-3"><span class="verse-num">24:3</span> <span class="verse-body">dixitque Ioab regi adaugeat Dominus Deus tuus ad populum quantus nunc est iterumque centuplicet in conspectu domini mei regis sed quid sibi dominus meus rex vult in re huiuscemodi</span></p>
<p id="ruth-24-4"><span class="verse-num">24:4</span> <span class="verse-body">obtinuit autem sermo regis verba Ioab et principum exercitus egressusque est Ioab et principes militum a facie regis ut numerarent populum Israhel</span></p>
<p id="ruth-24-5"><span class="verse-num">24:5</span> <span class="verse-body">cumque pertransissent Iordanem venerunt in Aroer ad dextram urbis quae est in valle Gad</span></p>
<p id="ruth-24-6"><span class="verse-num">24:6</span> <span class="verse-body">et per Iazer transierunt in Galaad et in terram inferiorem Hodsi et venerunt in Dan silvestria circumeuntesque iuxta Sidonem</span></p>
<p id="ruth-24-7"><span class="verse-num">24:7</span> <span class="verse-body">transierunt propter moenia Tyri et omnem terram Hevei et Chananei veneruntque ad meridiem Iuda in Bersabee</span></p>
<p id="ruth-24-8"><span class="verse-num">24:8</span> <span class="verse-body">et lustrata universa terra adfuerunt post novem menses et viginti dies in Hierusalem</span></p>
<p id="ruth-24-9"><span class="verse-num">24:9</span> <span class="verse-body">dedit ergo Ioab numerum descriptionis populi regi et inventa sunt de Israhel octingenta milia virorum fortium qui educerent gladium et de Iuda quingenta milia pugnatorum</span></p>
<p id="ruth-24-10"><span class="verse-num">24:10</span> <span class="verse-body">percussit autem cor David eum postquam numeratus est populus et dixit David ad Dominum peccavi valde in hoc facto sed precor Domine ut transferas iniquitatem servi tui quia stulte egi nimis</span></p>
<p id="ruth-24-11"><span class="verse-num">24:11</span> <span class="verse-body">surrexit itaque David mane et sermo Domini factus est ad Gad propheten et videntem David dicens</span></p>
<p id="ruth-24-12"><span class="verse-num">24:12</span> <span class="verse-body">vade et loquere ad David haec dicit Dominus trium tibi datur optio elige unum quod volueris ex his ut faciam tibi</span></p>
<p id="ruth-24-13"><span class="verse-num">24:13</span> <span class="verse-body">cumque venisset Gad ad David nuntiavit ei dicens aut septem annis veniet tibi fames in terra tua aut tribus mensibus fugies adversarios tuos et illi persequentur aut certe tribus diebus erit pestilentia in terra tua nunc ergo delibera et vide quem respondeam ei qui me misit sermonem</span></p>
<p id="ruth-24-14"><span class="verse-num">24:14</span> <span class="verse-body">dixit autem David ad Gad artor nimis sed melius est ut incidam in manu Domini multae enim misericordiae eius sunt quam in manu hominis</span></p>
<p id="ruth-24-15"><span class="verse-num">24:15</span> <span class="verse-body">inmisitque Dominus pestilentiam in Israhel de mane usque ad tempus constitutum et mortui sunt ex populo a Dan usque Bersabee septuaginta milia virorum</span></p>
<p id="ruth-24-16"><span class="verse-num">24:16</span> <span class="verse-body">cumque extendisset manum angelus Dei super Hierusalem ut disperderet eam misertus est Dominus super adflictione et ait angelo percutienti populum sufficit nunc contine manum tuam erat autem angelus Domini iuxta aream Areuna Iebusei</span></p>
<p id="ruth-24-17"><span class="verse-num">24:17</span> <span class="verse-body">dixitque David ad Dominum cum vidisset angelum caedentem populum ego sum qui peccavi ego inique egi isti qui oves sunt quid fecerunt vertatur obsecro manus tua contra me et contra domum patris mei</span></p>
<p id="ruth-24-18"><span class="verse-num">24:18</span> <span class="verse-body">venit autem Gad ad David in die illa et dixit ei ascende constitue Domino altare in area Areuna Iebusei</span></p>
<p id="ruth-24-19"><span class="verse-num">24:19</span> <span class="verse-body">et ascendit David iuxta sermonem Gad quem praeceperat ei Dominus</span></p>
<p id="ruth-24-20"><span class="verse-num">24:20</span> <span class="verse-body">conspiciensque Areuna animadvertit regem et servos eius transire ad se</span></p>
<p id="ruth-24-21"><span class="verse-num">24:21</span> <span class="verse-body">et egressus adoravit regem prono vultu in terra et ait quid causae est ut veniat dominus meus rex ad servum suum cui David ait ut emam a te aream et aedificem altare Domino et cesset interfectio quae grassatur in populo</span></p>
<p id="ruth-24-22"><span class="verse-num">24:22</span> <span class="verse-body">et ait Areuna ad David accipiat et offerat dominus meus rex sicut ei placet habes boves in holocaustum et plaustrum et iuga boum in usum lignorum</span></p>
<p id="ruth-24-23"><span class="verse-num">24:23</span> <span class="verse-body">omnia dedit Areuna rex regi dixitque Areuna ad regem Dominus Deus tuus suscipiat votum tuum</span></p>
<p id="ruth-24-24"><span class="verse-num">24:24</span> <span class="verse-body">cui respondens rex ait nequaquam ut vis sed emam pretio a te et non offeram Domino Deo meo holocausta gratuita emit ergo David aream et boves argenti siclis quinquaginta __________________________________________________________________ 1 Kings __________________________________________________________________</span></p>
<h2 id="ruth-ch-1">Chapter 1</h2>
<p class="verses"><a href="#ruth-1-1">1</a> <a href="#ruth-1-2">2</a> <a href="#ruth-1-3">3</a> <a href="#ruth-1-4">4</a> <a href="#ruth-1-5">5</a> <a href="#ruth-1-6">6</a> <a href="#ruth-1-7">7</a> <a href="#ruth-1-8">8</a> <a href="#ruth-1-9">9</a> <a href="#ruth-1-10">10</a> <a href="#ruth-1-11">11</a> <a href="#ruth-1-12">12</a> <a href="#ruth-1-13">13</a> <a href="#ruth-1-14">14</a> <a href="#ruth-1-15">15</a> <a href="#ruth-1-16">16</a> <a href="#ruth-1-17">17</a> <a href="#ruth-1-18">18</a> <a href="#ruth-1-19">19</a> <a href="#ruth-1-20">20</a> <a href="#ruth-1-21">21</a> <a href="#ruth-1-22">22</a> <a href="#ruth-1-23">23</a> <a href="#ruth-1-24">24</a> <a href="#ruth-1-25">25</a> <a href="#ruth-1-26">26</a> <a href="#ruth-1-27">27</a> <a href="#ruth-1-28">28</a> <a href="#ruth-1-29">29</a> <a href="#ruth-1-30">30</a> <a href="#ruth-1-31">31</a> <a href="#ruth-1-32">32</a> <a href="#ruth-1-33">33</a> <a href="#ruth-1-34">34</a> <a href="#ruth-1-35">35</a> <a href="#ruth-1-36">36</a> <a href="#ruth-1-37">37</a> <a href="#ruth-1-38">38</a> <a href="#ruth-1-39">39</a> <a href="#ruth-1-40">40</a> <a href="#ruth-1-41">41</a> <a href="#ruth-1-42">42</a> <a href="#ruth-1-43">43</a> <a href="#ruth-1-44">44</a> <a href="#ruth-1-45">45</a> <a href="#ruth-1-46">46</a> <a href="#ruth-1-47">47</a> <a href="#ruth-1-48">48</a> <a href="#ruth-1-49">49</a> <a href="#ruth-1-50">50</a> <a href="#ruth-1-51">51</a> <a href="#ruth-1-52">52</a> <a href="#ruth-1-53">53</a></p>
<p id="ruth-1-1"><span class="verse-num">1:1</span> <span class="verse-body">et rex David senuerat habebatque aetatis plurimos dies cumque operiretur vestibus non calefiebat</span></p>
<p id="ruth-1-2"><span class="verse-num">1:2</span> <span class="verse-body">dixerunt ergo ei servi sui quaeramus domino nostro regi adulescentulam virginem et stet coram rege et foveat eum dormiatque in sinu tuo et calefaciat dominum nostrum regem</span></p>
<p id="ruth-1-3"><span class="verse-num">1:3</span> <span class="verse-body">quaesierunt igitur adulescentulam speciosam in omnibus finibus Israhel et invenerunt Abisag Sunamitin et adduxerunt eam ad regem</span></p>
<p id="ruth-1-4"><span class="verse-num">1:4</span> <span class="verse-body">erat autem puella pulchra nimis dormiebatque cum rege et ministrabat ei rex vero non cognovit eam</span></p>
<p id="ruth-1-5"><span class="verse-num">1:5</span> <span class="verse-body">Adonias autem filius Aggith elevabatur dicens ego regnabo fecitque sibi currum et equites et quinquaginta viros qui ante eum currerent</span></p>
<p id="ruth-1-6"><span class="verse-num">1:6</span> <span class="verse-body">nec corripuit eum pater suus aliquando dicens quare hoc fecisti erat autem et ipse pulcher valde secundus natu post Absalom</span></p>
<p id="ruth-1-7"><span class="verse-num">1:7</span> <span class="verse-body">et sermo ei cum Ioab filio Sarviae et cum Abiathar sacerdote qui adiuvabant partes Adoniae</span></p>
<p id="ruth-1-8"><span class="verse-num">1:8</span> <span class="verse-body">Sadoc vero sacerdos et Banaias filius Ioiadae et Nathan propheta et Semei et Rhei et robur exercitus David non erat cum Adonia</span></p>
<p id="ruth-1-9"><span class="verse-num">1:9</span> <span class="verse-body">immolatis ergo Adonias arietibus et vitulis et universis pinguibus iuxta lapidem Zoheleth qui erat vicinus fonti Rogel vocavit universos fratres suos filios regis et omnes viros Iuda servos regis</span></p>
<p id="ruth-1-10"><span class="verse-num">1:10</span> <span class="verse-body">Nathan autem prophetam et Banaiam et robustos quosque et Salomonem fratrem suum non vocavit</span></p>
<p id="ruth-1-11"><span class="verse-num">1:11</span> <span class="verse-body">dixit itaque Nathan ad Bethsabee matrem Salomonis num audisti quod regnaverit Adonias filius Aggith et dominus noster David hoc ignorat</span></p>
<p id="ruth-1-12"><span class="verse-num">1:12</span> <span class="verse-body">nunc ergo veni accipe a me consilium et salva animam tuam filiique tui Salomonis</span></p>
<p id="ruth-1-13"><span class="verse-num">1:13</span> <span class="verse-body">vade et ingredere ad regem David et dic ei nonne tu domine mi rex iurasti mihi ancillae tuae dicens quod Salomon filius tuus regnabit post me et ipse sedebit in solio meo quare ergo regnavit Adonias</span></p>
<p id="ruth-1-14"><span class="verse-num">1:14</span> <span class="verse-body">et adhuc ibi te loquente cum rege ego veniam post te et conplebo sermones tuos</span></p>
<p id="ruth-1-15"><span class="verse-num">1:15</span> <span class="verse-body">ingressa est itaque Bethsabee ad regem in cubiculo rex autem senuerat nimis et Abisag Sunamitis ministrabat ei</span></p>
<p id="ruth-1-16"><span class="verse-num">1:16</span> <span class="verse-body">inclinavit se Bethsabee et adoravit regem ad quam rex quid tibi inquit vis</span></p>
<p id="ruth-1-17"><span class="verse-num">1:17</span> <span class="verse-body">quae respondens ait domine mi tu iurasti per Dominum Deum tuum ancillae tuae Salomon filius tuus regnabit post me et ipse sedebit in solio meo</span></p>
<p id="ruth-1-18"><span class="verse-num">1:18</span> <span class="verse-body">et ecce nunc Adonias regnavit te domine mi rex ignorante</span></p>
<p id="ruth-1-19"><span class="verse-num">1:19</span> <span class="verse-body">mactavit boves et pinguia quaeque et arietes plurimos et vocavit omnes filios regis Abiathar quoque sacerdotem et Ioab principem militiae Salomonem autem servum tuum non vocavit</span></p>
<p id="ruth-1-20"><span class="verse-num">1:20</span> <span class="verse-body">verumtamen domine mi rex in te oculi respiciunt totius Israhel ut indices eis qui sedere debeat in solio tuo domine mi rex post te</span></p>
<p id="ruth-1-21"><span class="verse-num">1:21</span> <span class="verse-body">eritque cum dormierit dominus meus rex cum patribus suis erimus ego et filius meus Salomon peccatores</span></p>
<p id="ruth-1-22"><span class="verse-num">1:22</span> <span class="verse-body">adhuc illa loquente cum rege Nathan prophetes venit</span></p>
<p id="ruth-1-23"><span class="verse-num">1:23</span> <span class="verse-body">et nuntiaverunt regi dicentes adest Nathan propheta cumque introisset ante conspectum regis et adorasset eum pronus in terram</span></p>
<p id="ruth-1-24"><span class="verse-num">1:24</span> <span class="verse-body">dixit Nathan domine mi rex tu dixisti Adonias regnet post me et ipse sedeat super thronum meum</span></p>
<p id="ruth-1-25"><span class="verse-num">1:25</span> <span class="verse-body">quia descendit hodie et immolavit boves et pinguia et arietes plurimos et vocavit universos filios regis et principes exercitus Abiathar quoque sacerdotem illisque vescentibus et bibentibus coram eo et dicentibus vivat rex Adonias</span></p>
<p id="ruth-1-26"><span class="verse-num">1:26</span> <span class="verse-body">me servum tuum et Sadoc sacerdotem et Banaiam filium Ioiadae et Salomonem famulum tuum non vocavit</span></p>
<p id="ruth-1-27"><span class="verse-num">1:27</span> <span class="verse-body">numquid a domino meo rege exivit hoc verbum et mihi non indicasti servo tuo qui sessurus esset super thronum domini mei regis post eum</span></p>
<p id="ruth-1-28"><span class="verse-num">1:28</span> <span class="verse-body">et respondit rex David dicens vocate ad me Bethsabee quae cum fuisset ingressa coram rege et stetisset ante eum</span></p>
<p id="ruth-1-29"><span class="verse-num">1:29</span> <span class="verse-body">iuravit rex et ait vivit Dominus qui eruit animam meam de omni angustia</span></p>
<p id="ruth-1-30"><span class="verse-num">1:30</span> <span class="verse-body">quia sicut iuravi tibi per Dominum Deum Israhel dicens Salomon filius tuus regnabit post me et ipse sedebit super solium meum pro me sic faciam hodie</span></p>
<p id="ruth-1-31"><span class="verse-num">1:31</span> <span class="verse-body">submissoque Bethsabee in terram vultu adoravit regem dicens vivat dominus meus rex David in aeternum</span></p>
<p id="ruth-1-32"><span class="verse-num">1:32</span> <span class="verse-body">dixit quoque rex David vocate mihi Sadoc sacerdotem et Nathan propheten et Banaiam filium Ioiadae qui cum ingressi fuissent coram rege</span></p>
<p id="ruth-1-33"><span class="verse-num">1:33</span> <span class="verse-body">dixit ad eos tollite vobiscum servos domini vestri et inponite Salomonem filium meum super mulam meam et ducite eum in Gion</span></p>
<p id="ruth-1-34"><span class="verse-num">1:34</span> <span class="verse-body">et unguat eum ibi Sadoc sacerdos et Nathan propheta in regem super Israhel et canetis bucina atque dicetis vivat rex Salomon</span></p>
<p id="ruth-1-35"><span class="verse-num">1:35</span> <span class="verse-body">et ascendetis post eum et veniet et sedebit super solium meum et ipse regnabit pro me illique praecipiam ut sit dux super Israhel et super Iudam</span></p>
<p id="ruth-1-36"><span class="verse-num">1:36</span> <span class="verse-body">et respondit Banaias filius Ioiadae regi dicens amen sic loquatur Dominus Deus domini mei regis</span></p>
<p id="ruth-1-37"><span class="verse-num">1:37</span> <span class="verse-body">quomodo fuit Dominus cum domino meo rege sic sit cum Salomone et sublimius faciat solium eius a solio domini mei regis David</span></p>
<p id="ruth-1-38"><span class="verse-num">1:38</span> <span class="verse-body">descendit ergo Sadoc sacerdos et Nathan propheta et Banaias filius Ioiadae et Cherethi et Felethi et inposuerunt Salomonem super mulam regis David et adduxerunt eum in Gion</span></p>
<p id="ruth-1-39"><span class="verse-num">1:39</span> <span class="verse-body">sumpsitque Sadoc sacerdos cornu olei de tabernaculo et unxit Salomonem et cecinerunt bucina et dixit omnis populus vivat rex Salomon</span></p>
<p id="ruth-1-40"><span class="verse-num">1:40</span> <span class="verse-body">et ascendit universa multitudo post eum et populus canentium tibiis et laetantium gaudio magno et insonuit terra ad clamorem eorum</span></p>
<p id="ruth-1-41"><span class="verse-num">1:41</span> <span class="verse-body">audivit autem Adonias et omnes qui invitati fuerant ab eo iamque convivium finitum erat sed et Ioab audita voce tubae ait quid sibi vult clamor civitatis tumultuantis</span></p>
<p id="ruth-1-42"><span class="verse-num">1:42</span> <span class="verse-body">adhuc illo loquente Ionathan filius Abiathar sacerdotis venit cui dixit Adonias ingredere quia vir fortis es et bona nuntians</span></p>
<p id="ruth-1-43"><span class="verse-num">1:43</span> <span class="verse-body">responditque Ionathan Adoniae nequaquam dominus enim noster rex David regem constituit Salomonem</span></p>
<p id="ruth-1-44"><span class="verse-num">1:44</span> <span class="verse-body">misitque cum eo Sadoc sacerdotem et Nathan prophetam et Banaiam filium Ioiadae et Cherethi et Felethi et inposuerunt eum super mulam regis</span></p>
<p id="ruth-1-45"><span class="verse-num">1:45</span> <span class="verse-body">unxeruntque eum Sadoc sacerdos et Nathan propheta regem in Gion et ascenderunt inde laetantes et insonuit civitas haec est vox quam audistis</span></p>
<p id="ruth-1-46"><span class="verse-num">1:46</span> <span class="verse-body">sed et Salomon sedit super solio regni</span></p>
<p id="ruth-1-47"><span class="verse-num">1:47</span> <span class="verse-body">et ingressi servi regis benedixerunt domino nostro regi David dicentes amplificet Deus nomen Salomonis super nomen tuum et magnificet thronum eius super thronum tuum et adoravit rex in lectulo suo</span></p>
<p id="ruth-1-48"><span class="verse-num">1:48</span> <span class="verse-body">insuper et haec locutus est benedictus Dominus Deus Israhel qui dedit hodie sedentem in solio meo videntibus oculis meis</span></p>
<p id="ruth-1-49"><span class="verse-num">1:49</span> <span class="verse-body">territi sunt ergo et surrexerunt omnes qui invitati fuerant ab Adonia et ivit unusquisque in viam suam</span></p>
<p id="ruth-1-50"><span class="verse-num">1:50</span> <span class="verse-body">Adonias autem timens Salomonem surrexit et abiit tenuitque cornu altaris</span></p>
<p id="ruth-1-51"><span class="verse-num">1:51</span> <span class="verse-body">et nuntiaverunt Salomoni dicentes ecce Adonias timens regem Salomonem tenuit cornu altaris dicens iuret mihi hodie rex Salomon quod non interficiat servum suum gladio</span></p>
<p id="ruth-1-52"><span class="verse-num">1:52</span> <span class="verse-body">dixitque Salomon si fuerit vir bonus non cadet ne unus quidem capillus eius in terram sin autem malum inventum fuerit in eo morietur</span></p>
<p id="ruth-1-53"><span class="verse-num">1:53</span> <span class="verse-body">misit ergo rex Salomon et eduxit eum ab altari et ingressus adoravit regem Salomonem dixitque ei Salomon vade in domum tuam __________________________________________________________________</span></p>
<h2 id="ruth-ch-2">Chapter 2</h2>
<p class="verses"><a href="#ruth-2-1">1</a> <a href="#ruth-2-2">2</a> <a href="#ruth-2-3">3</a> <a href="#ruth-2-4">4</a> <a href="#ruth-2-5">5</a> <a href="#ruth-2-6">6</a> <a href="#ruth-2-7">7</a> <a href="#ruth-2-8">8</a> <a href="#ruth-2-9">9</a> <a href="#ruth-2-10">10</a> <a href="#ruth-2-11">11</a> <a href="#ruth-2-12">12</a> <a href="#ruth-2-13">13</a> <a href="#ruth-2-14">14</a> <a href="#ruth-2-15">15</a> <a href="#ruth-2-16">16</a> <a href="#ruth-2-17">17</a> <a href="#ruth-2-18">18</a> <a href="#ruth-2-19">19</a> <a href="#ruth-2-20">20</a> <a href="#ruth-2-21">21</a> <a href="#ruth-2-22">22</a> <a href="#ruth-2-23">23</a> <a href="#ruth-2-24">24</a> <a href="#ruth-2-25">25</a> <a href="#ruth-2-26">26</a> <a href="#ruth-2-27">27</a> <a href="#ruth-2-28">28</a> <a href="#ruth-2-29">29</a> <a href="#ruth-2-30">30</a> <a href="#ruth-2-31">31</a> <a href="#ruth-2-32">32</a> <a href="#ruth-2-33">33</a> <a href="#ruth-2-34">34</a> <a href="#ruth-2-35">35</a> <a href="#ruth-2-36">36</a> <a href="#ruth-2-37">37</a> <a href="#ruth-2-38">38</a> <a href="#ruth-2-39">39</a> <a href="#ruth-2-40">40</a> <a href="#ruth-2-41">41</a> <a href="#ruth-2-42">42</a> <a href="#ruth-2-43">43</a> <a href="#ruth-2-44">44</a> <a href="#ruth-2-45">45</a> <a href="#ruth-2-46">46</a></p>
<p id="ruth-2-1"><span class="verse-num">2:1</span> <span class="verse-body">adpropinquaverant autem dies David ut moreretur praecepitque Salomoni filio suo dicens</span></p>
<p id="ruth-2-2"><span class="verse-num">2:2</span> <span class="verse-body">ego ingredior viam universae terrae confortare et esto vir</span></p>
<p id="ruth-2-3"><span class="verse-num">2:3</span> <span class="verse-body">et observa custodias Domini Dei tui ut ambules in viis eius et custodias caerimonias eius et praecepta eius et iudicia et testimonia sicut scriptum est in lege Mosi ut intellegas universa quae facis et quocumque te verteris</span></p>
<p id="ruth-2-4"><span class="verse-num">2:4</span> <span class="verse-body">ut confirmet Dominus sermones suos quos locutus est de me dicens si custodierint filii tui viam suam et ambulaverint coram me in veritate in omni corde suo et in omni anima sua non auferetur tibi vir de solio Israhel</span></p>
<p id="ruth-2-5"><span class="verse-num">2:5</span> <span class="verse-body">tu quoque nosti quae fecerit mihi Ioab filius Sarviae quae fecerit duobus principibus exercitus Israhel Abner filio Ner et Amasa filio Iether quos occidit et effudit sanguinem belli in pace et posuit cruorem proelii in balteo suo qui erat circa lumbos eius et in calciamento suo quod erat in pedibus eius</span></p>
<p id="ruth-2-6"><span class="verse-num">2:6</span> <span class="verse-body">facies ergo iuxta sapientiam tuam et non deduces canitiem eius pacifice ad inferos</span></p>
<p id="ruth-2-7"><span class="verse-num">2:7</span> <span class="verse-body">sed et filiis Berzellai Galaaditis reddes gratiam eruntque comedentes in mensa tua occurrerunt enim mihi quando fugiebam a facie Absalom fratris tui</span></p>
<p id="ruth-2-8"><span class="verse-num">2:8</span> <span class="verse-body">habes quoque apud te Semei filium Gera filii Iemini de Baurim qui maledixit mihi maledictione pessima quando ibam ad Castra sed quia descendit mihi in occursum cum transirem Iordanem et iuravi ei per Dominum dicens non te interficiam gladio</span></p>
<p id="ruth-2-9"><span class="verse-num">2:9</span> <span class="verse-body">tu noli pati esse eum innoxium vir autem sapiens es et scies quae facias ei deducesque canos eius cum sanguine ad infernum</span></p>
<p id="ruth-2-10"><span class="verse-num">2:10</span> <span class="verse-body">dormivit igitur David cum patribus suis et sepultus est in civitate David</span></p>
<p id="ruth-2-11"><span class="verse-num">2:11</span> <span class="verse-body">dies autem quibus regnavit David super Israhel quadraginta anni sunt in Hebron regnavit septem annis in Hierusalem triginta tribus</span></p>
<p id="ruth-2-12"><span class="verse-num">2:12</span> <span class="verse-body">Salomon autem sedit super thronum David patris sui et firmatum est regnum eius nimis</span></p>
<p id="ruth-2-13"><span class="verse-num">2:13</span> <span class="verse-body">et ingressus est Adonias filius Aggith ad Bethsabee matrem Salomonis quae dixit ei pacificusne ingressus tuus qui respondit pacificus</span></p>
<p id="ruth-2-14"><span class="verse-num">2:14</span> <span class="verse-body">addiditque sermo mihi est ad te cui ait loquere et ille</span></p>
<p id="ruth-2-15"><span class="verse-num">2:15</span> <span class="verse-body">tu inquit nosti quia meum erat regnum et me proposuerat omnis Israhel sibi in regem sed translatum est regnum et factum est fratris mei a Domino enim constitutum est ei</span></p>
<p id="ruth-2-16"><span class="verse-num">2:16</span> <span class="verse-body">nunc ergo petitionem unam deprecor a te ne confundas faciem meam quae dixit ad eum loquere</span></p>
<p id="ruth-2-17"><span class="verse-num">2:17</span> <span class="verse-body">et ille ait precor ut dicas Salomoni regi neque enim negare tibi quicquam potest ut det mihi Abisag Sunamitin uxorem</span></p>
<p id="ruth-2-18"><span class="verse-num">2:18</span> <span class="verse-body">et ait Bethsabee bene ego loquar pro te regi</span></p>
<p id="ruth-2-19"><span class="verse-num">2:19</span> <span class="verse-body">venit ergo Bethsabee ad regem Salomonem ut loqueretur ei pro Adonia et surrexit rex in occursum eius adoravitque eam et sedit super thronum suum positus quoque est thronus matri regis quae sedit ad dexteram eius</span></p>
<p id="ruth-2-20"><span class="verse-num">2:20</span> <span class="verse-body">dixitque ei petitionem unam parvulam ego deprecor a te ne confundas faciem meam dixit ei rex pete mater mi neque enim fas est ut avertam faciem tuam</span></p>
<p id="ruth-2-21"><span class="verse-num">2:21</span> <span class="verse-body">quae ait detur Abisag Sunamitis Adoniae fratri tuo uxor</span></p>
<p id="ruth-2-22"><span class="verse-num">2:22</span> <span class="verse-body">responditque rex Salomon et dixit matri suae quare postulas Abisag Sunamitin Adoniae postula ei et regnum ipse est enim frater meus maior me et habet Abiathar sacerdotem et Ioab filium Sarviae</span></p>
<p id="ruth-2-23"><span class="verse-num">2:23</span> <span class="verse-body">iuravit itaque rex Salomon per Dominum dicens haec faciat mihi Deus et haec addat quia contra animam suam locutus est Adonias verbum hoc</span></p>
<p id="ruth-2-24"><span class="verse-num">2:24</span> <span class="verse-body">et nunc vivit Dominus qui firmavit me et conlocavit super solium David patris mei et qui fecit mihi domum sicut locutus est quia hodie occidetur Adonias</span></p>
<p id="ruth-2-25"><span class="verse-num">2:25</span> <span class="verse-body">misitque rex Salomon per manum Banaiae filii Ioiadae qui interfecit eum et mortuus est</span></p>
<p id="ruth-2-26"><span class="verse-num">2:26</span> <span class="verse-body">Abiathar quoque sacerdoti dixit rex vade in Anathot ad agrum tuum es quidem vir mortis sed hodie te non interficiam quia portasti arcam Domini Dei coram David patre meo et sustinuisti laborem in omnibus in quibus laboravit pater meus</span></p>
<p id="ruth-2-27"><span class="verse-num">2:27</span> <span class="verse-body">eiecit ergo Salomon Abiathar ut non esset sacerdos Domini ut impleretur sermo Domini quem locutus est super domum Heli in Silo</span></p>
<p id="ruth-2-28"><span class="verse-num">2:28</span> <span class="verse-body">venit autem nuntius ad Ioab quod Ioab declinasset post Adoniam et post Absalom non declinasset fugit ergo Ioab in tabernaculum Domini et adprehendit cornu altaris</span></p>
<p id="ruth-2-29"><span class="verse-num">2:29</span> <span class="verse-body">nuntiatumque est regi Salomoni quod fugisset Ioab in tabernaculum Domini et esset iuxta altare misitque Salomon Banaiam filium Ioiadae dicens vade interfice eum</span></p>
<p id="ruth-2-30"><span class="verse-num">2:30</span> <span class="verse-body">venit Banaias ad tabernaculum Domini et dixit ei haec dicit rex egredere qui ait non egrediar sed hic moriar renuntiavit Banaias regi sermonem dicens haec locutus est Ioab et haec respondit mihi</span></p>
<p id="ruth-2-31"><span class="verse-num">2:31</span> <span class="verse-body">dixitque ei rex fac sicut locutus est et interfice eum et sepeli et amovebis sanguinem innocentem qui effusus est a Ioab a me et a domo patris mei</span></p>
<p id="ruth-2-32"><span class="verse-num">2:32</span> <span class="verse-body">et reddat Dominus sanguinem eius super caput eius quia interfecit duos viros iustos melioresque se et occidit eos gladio patre meo David ignorante Abner filium Ner principem militiae Israhel et Amasa filium Iether principem exercitus Iuda</span></p>
<p id="ruth-2-33"><span class="verse-num">2:33</span> <span class="verse-body">et revertetur sanguis illorum in caput Ioab et in caput seminis eius in sempiternum David autem et semini eius et domui et throno illius sit pax usque in aeternum a Domino</span></p>
<p id="ruth-2-34"><span class="verse-num">2:34</span> <span class="verse-body">ascendit itaque Banaias filius Ioiadae et adgressus eum interfecit sepultusque est in domo sua in deserto</span></p>
<p id="ruth-2-35"><span class="verse-num">2:35</span> <span class="verse-body">et constituit rex Banaiam filium Ioiadae pro eo super exercitum et Sadoc sacerdotem posuit pro Abiathar</span></p>
<p id="ruth-2-36"><span class="verse-num">2:36</span> <span class="verse-body">misit quoque rex et vocavit Semei dixitque ei aedifica tibi domum in Hierusalem et habita ibi et non egredieris inde huc atque illuc</span></p>
<p id="ruth-2-37"><span class="verse-num">2:37</span> <span class="verse-body">quacumque autem die egressus fueris et transieris torrentem Cedron scito te interficiendum sanguis tuus erit super caput tuum</span></p>
<p id="ruth-2-38"><span class="verse-num">2:38</span> <span class="verse-body">dixitque Semei regi bonus sermo sicut locutus est dominus meus rex sic faciet servus tuus habitavit itaque Semei in Hierusalem diebus multis</span></p>
<p id="ruth-2-39"><span class="verse-num">2:39</span> <span class="verse-body">factum est autem post annos tres ut fugerent servi Semei ad Achis filium Maacha regem Geth nuntiatumque est Semei quod servi eius essent in Geth</span></p>
<p id="ruth-2-40"><span class="verse-num">2:40</span> <span class="verse-body">et surrexit Semei et stravit asinum suum ivitque in Geth ad Achis ad requirendos servos suos et adduxit eos de Geth</span></p>
<p id="ruth-2-41"><span class="verse-num">2:41</span> <span class="verse-body">nuntiatum est autem Salomoni quod isset Semei in Geth de Hierusalem et redisset</span></p>
<p id="ruth-2-42"><span class="verse-num">2:42</span> <span class="verse-body">et mittens vocavit eum dixitque illi nonne testificatus sum tibi per Dominum et praedixi tibi quacumque die egressus ieris huc et illuc scito te esse moriturum et respondisti mihi bonus sermo audivi</span></p>
<p id="ruth-2-43"><span class="verse-num">2:43</span> <span class="verse-body">quare ergo non custodisti iusiurandum Domini et praeceptum quod praeceperam tibi</span></p>
<p id="ruth-2-44"><span class="verse-num">2:44</span> <span class="verse-body">dixitque rex ad Semei tu nosti omne malum cuius tibi conscium est cor tuum quod fecisti David patri meo reddidit Dominus malitiam tuam in caput tuum</span></p>
<p id="ruth-2-45"><span class="verse-num">2:45</span> <span class="verse-body">et rex Salomon benedictus et thronus David erit stabilis coram Domino usque in sempiternum</span></p>
<p id="ruth-2-46"><span class="verse-num">2:46</span> <span class="verse-body">iussit itaque rex Banaiae filio Ioiadae qui egressus percussit eum et mortuus est __________________________________________________________________</span></p>
<h2 id="ruth-ch-3">Chapter 3</h2>
<p class="verses"><a href="#ruth-3-1">1</a> <a href="#ruth-3-2">2</a> <a href="#ruth-3-3">3</a> <a href="#ruth-3-4">4</a> <a href="#ruth-3-5">5</a> <a href="#ruth-3-6">6</a> <a href="#ruth-3-7">7</a> <a href="#ruth-3-8">8</a> <a href="#ruth-3-9">9</a> <a href="#ruth-3-10">10</a> <a href="#ruth-3-11">11</a> <a href="#ruth-3-12">12</a> <a href="#ruth-3-13">13</a> <a href="#ruth-3-14">14</a> <a href="#ruth-3-15">15</a> <a href="#ruth-3-16">16</a> <a href="#ruth-3-17">17</a> <a href="#ruth-3-18">18</a> <a href="#ruth-3-19">19</a> <a href="#ruth-3-20">20</a> <a href="#ruth-3-21">21</a> <a href="#ruth-3-22">22</a> <a href="#ruth-3-23">23</a> <a href="#ruth-3-24">24</a> <a href="#ruth-3-25">25</a> <a href="#ruth-3-26">26</a> <a href="#ruth-3-27">27</a> <a href="#ruth-3-28">28</a></p>
<p id="ruth-3-1"><span class="verse-num">3:1</span> <span class="verse-body">confirmatum est igitur regnum in manu Salomonis et adfinitate coniunctus est Pharaoni regi Aegypti accepit namque filiam eius et adduxit in civitatem David donec conpleret aedificans domum suam et domum Domini et murum Hierusalem per circuitum</span></p>
<p id="ruth-3-2"><span class="verse-num">3:2</span> <span class="verse-body">et tamen populus immolabat in excelsis non enim aedificatum erat templum nomini Domini usque in die illo</span></p>
<p id="ruth-3-3"><span class="verse-num">3:3</span> <span class="verse-body">dilexit autem Salomon Dominum ambulans in praeceptis David patris sui excepto quod in excelsis immolabat et accendebat thymiama</span></p>
<p id="ruth-3-4"><span class="verse-num">3:4</span> <span class="verse-body">abiit itaque in Gabaon ut immolaret ibi illud quippe erat excelsum maximum mille hostias in holocaustum obtulit Salomon super altare illud in Gabaon</span></p>
<p id="ruth-3-5"><span class="verse-num">3:5</span> <span class="verse-body">apparuit Dominus Salomoni per somnium nocte dicens postula quod vis ut dem tibi</span></p>
<p id="ruth-3-6"><span class="verse-num">3:6</span> <span class="verse-body">et ait Salomon tu fecisti cum servo tuo David patre meo misericordiam magnam sicut ambulavit in conspectu tuo in veritate et iustitia et recto corde tecum custodisti ei misericordiam tuam grandem et dedisti ei filium sedentem super thronum eius sicut et hodie</span></p>
<p id="ruth-3-7"><span class="verse-num">3:7</span> <span class="verse-body">et nunc Domine Deus tu regnare fecisti servum tuum pro David patre meo ego autem sum puer parvus et ignorans egressum et introitum meum</span></p>
<p id="ruth-3-8"><span class="verse-num">3:8</span> <span class="verse-body">et servus tuus in medio est populi quem elegisti populi infiniti qui numerari et supputari non potest prae multitudine</span></p>
<p id="ruth-3-9"><span class="verse-num">3:9</span> <span class="verse-body">dabis ergo servo tuo cor docile ut iudicare possit populum tuum et discernere inter malum et bonum quis enim potest iudicare populum istum populum tuum hunc multum</span></p>
<p id="ruth-3-10"><span class="verse-num">3:10</span> <span class="verse-body">placuit ergo sermo coram Domino quod Salomon rem huiuscemodi postulasset</span></p>
<p id="ruth-3-11"><span class="verse-num">3:11</span> <span class="verse-body">et dixit Deus Salomoni quia postulasti verbum hoc et non petisti tibi dies multos nec divitias aut animam inimicorum tuorum sed postulasti tibi sapientiam ad discernendum iudicium</span></p>
<p id="ruth-3-12"><span class="verse-num">3:12</span> <span class="verse-body">ecce feci tibi secundum sermones tuos et dedi tibi cor sapiens et intellegens in tantum ut nullus ante te similis tui fuerit nec post te surrecturus sit</span></p>
<p id="ruth-3-13"><span class="verse-num">3:13</span> <span class="verse-body">sed et haec quae non postulasti dedi tibi divitias scilicet et gloriam ut nemo fuerit similis tui in regibus cunctis retro diebus</span></p>
<p id="ruth-3-14"><span class="verse-num">3:14</span> <span class="verse-body">si autem ambulaveris in viis meis et custodieris praecepta mea et mandata mea sicut ambulavit pater tuus longos faciam dies tuos</span></p>
<p id="ruth-3-15"><span class="verse-num">3:15</span> <span class="verse-body">igitur evigilavit Salomon et intellexit quod esset somnium cumque venisset Hierusalem stetit coram arca foederis Domini et obtulit holocausta et fecit victimas pacificas et grande convivium universis famulis suis</span></p>
<p id="ruth-3-16"><span class="verse-num">3:16</span> <span class="verse-body">tunc venerunt duae mulieres meretrices ad regem steteruntque coram eo</span></p>
<p id="ruth-3-17"><span class="verse-num">3:17</span> <span class="verse-body">quarum una ait obsecro mi domine ego et mulier haec habitabamus in domo una et peperi apud eam in cubiculo</span></p>
<p id="ruth-3-18"><span class="verse-num">3:18</span> <span class="verse-body">tertia vero die postquam ego peperi peperit et haec et eramus simul nullusque alius in domo nobiscum exceptis nobis duabus</span></p>
<p id="ruth-3-19"><span class="verse-num">3:19</span> <span class="verse-body">mortuus est autem filius mulieris huius nocte dormiens quippe oppressit eum</span></p>
<p id="ruth-3-20"><span class="verse-num">3:20</span> <span class="verse-body">et consurgens intempesta nocte silentio tulit filium meum de latere meo ancillae tuae dormientis et conlocavit in sinu suo suum autem filium qui erat mortuus posuit in sinu meo</span></p>
<p id="ruth-3-21"><span class="verse-num">3:21</span> <span class="verse-body">cumque surrexissem mane ut darem lac filio meo apparuit mortuus quem diligentius intuens clara luce deprehendi non esse meum quem genueram</span></p>
<p id="ruth-3-22"><span class="verse-num">3:22</span> <span class="verse-body">responditque altera mulier non est ita sed filius tuus mortuus est meus autem vivit e contrario illa dicebat mentiris filius quippe meus vivit et filius tuus mortuus est atque in hunc modum contendebant coram rege</span></p>
<p id="ruth-3-23"><span class="verse-num">3:23</span> <span class="verse-body">tunc rex ait haec dicit filius meus vivit et filius tuus mortuus est et ista respondit non sed filius tuus mortuus est et filius meus vivit</span></p>
<p id="ruth-3-24"><span class="verse-num">3:24</span> <span class="verse-body">dixit ergo rex adferte mihi gladium cumque adtulissent gladium coram rege</span></p>
<p id="ruth-3-25"><span class="verse-num">3:25</span> <span class="verse-body">dividite inquit infantem vivum in duas partes et date dimidiam partem uni et dimidiam partem alteri</span></p>
<p id="ruth-3-26"><span class="verse-num">3:26</span> <span class="verse-body">dixit autem mulier cuius filius erat vivus ad regem commota sunt quippe viscera eius super filio suo obsecro domine date illi infantem vivum et nolite interficere eum contra illa dicebat nec mihi nec tibi sit dividatur</span></p>
<p id="ruth-3-27"><span class="verse-num">3:27</span> <span class="verse-body">respondens rex ait date huic infantem vivum et non occidatur haec est mater eius</span></p>
<p id="ruth-3-28"><span class="verse-num">3:28</span> <span class="verse-body">audivit itaque omnis Israhel iudicium quod iudicasset rex et timuerunt regem videntes sapientiam Dei esse in eo ad faciendum iudicium __________________________________________________________________</span></p>
<h2 id="ruth-ch-4">Chapter 4</h2>
<p class="verses"><a href="#ruth-4-1">1</a> <a href="#ruth-4-2">2</a> <a href="#ruth-4-3">3</a> <a href="#ruth-4-4">4</a> <a href="#ruth-4-5">5</a> <a href="#ruth-4-6">6</a> <a href="#ruth-4-7">7</a> <a href="#ruth-4-8">8</a> <a href="#ruth-4-9">9</a> <a href="#ruth-4-10">10</a> <a href="#ruth-4-11">11</a> <a href="#ruth-4-12">12</a> <a href="#ruth-4-13">13</a> <a href="#ruth-4-14">14</a> <a href="#ruth-4-15">15</a> <a href="#ruth-4-16">16</a> <a href="#ruth-4-17">17</a> <a href="#ruth-4-18">18</a> <a href="#ruth-4-19">19</a> <a href="#ruth-4-20">20</a> <a href="#ruth-4-21">21</a> <a href="#ruth-4-22">22</a> <a href="#ruth-4-23">23</a> <a href="#ruth-4-24">24</a> <a href="#ruth-4-25">25</a> <a href="#ruth-4-26">26</a> <a href="#ruth-4-27">27</a> <a href="#ruth-4-28">28</a> <a href="#ruth-4-29">29</a> <a href="#ruth-4-30">30</a> <a href="#ruth-4-31">31</a> <a href="#ruth-4-32">32</a> <a href="#ruth-4-33">33</a> <a href="#ruth-4-34">34</a></p>
<p id="ruth-4-1"><span class="verse-num">4:1</span> <span class="verse-body">erat autem rex Salomon regnans super omnem Israhel</span></p>
<p id="ruth-4-2"><span class="verse-num">4:2</span> <span class="verse-body">et hii principes quos habebat Azarias filius Sadoc sacerdos</span></p>
<p id="ruth-4-3"><span class="verse-num">4:3</span> <span class="verse-body">Helioreph et Ahia filii Sesa scribae Iosaphat filius Ahilud a commentariis</span></p>
<p id="ruth-4-4"><span class="verse-num">4:4</span> <span class="verse-body">Banaias filius Ioiadae super exercitum Sadoc autem et Abiathar sacerdotes</span></p>
<p id="ruth-4-5"><span class="verse-num">4:5</span> <span class="verse-body">Azarias filius Nathan super eos qui adsistebant regi Zabud filius Nathan sacerdos amicus regis</span></p>
<p id="ruth-4-6"><span class="verse-num">4:6</span> <span class="verse-body">et Ahisar praepositus domus et Adoniram filius Abda super tributa</span></p>
<p id="ruth-4-7"><span class="verse-num">4:7</span> <span class="verse-body">habebat autem Salomon duodecim praefectos super omnem Israhel qui praebebant annonam regi et domui eius per singulos enim menses in anno singuli necessaria ministrabant</span></p>
<p id="ruth-4-8"><span class="verse-num">4:8</span> <span class="verse-body">et haec nomina eorum Benhur in monte Ephraim</span></p>
<p id="ruth-4-9"><span class="verse-num">4:9</span> <span class="verse-body">Bendecar in Macces et in Salebbim et in Bethsemes et Helon Bethanan</span></p>
<p id="ruth-4-10"><span class="verse-num">4:10</span> <span class="verse-body">Benesed in Araboth ipsius erat Soccho et omnis terra Epher</span></p>
<p id="ruth-4-11"><span class="verse-num">4:11</span> <span class="verse-body">Benabinadab cuius omnis Nepthad Dor Tapheth filiam Salomonis habebat uxorem</span></p>
<p id="ruth-4-12"><span class="verse-num">4:12</span> <span class="verse-body">Bana filius Ahilud regebat Thanac et Mageddo et universam Bethsan quae est iuxta Sarthana subter Hiezrahel a Bethsan usque Abelmeula e regione Iecmaan</span></p>
<p id="ruth-4-13"><span class="verse-num">4:13</span> <span class="verse-body">Bengaber in Ramoth Galaad habebat Avothiair filii Manasse in Galaad ipse praeerat in omni regione Argob quae est in Basan sexaginta civitatibus magnis atque muratis quae habebant seras aereas</span></p>
<p id="ruth-4-14"><span class="verse-num">4:14</span> <span class="verse-body">Ahinadab filius Addo praeerat in Manaim</span></p>
<p id="ruth-4-15"><span class="verse-num">4:15</span> <span class="verse-body">Ahimaas in Nepthali sed et ipse habebat Basmath filiam Salomonis in coniugio</span></p>
<p id="ruth-4-16"><span class="verse-num">4:16</span> <span class="verse-body">Baana filius Usi in Aser et in Balod</span></p>
<p id="ruth-4-17"><span class="verse-num">4:17</span> <span class="verse-body">Iosaphat filius Pharue in Isachar</span></p>
<p id="ruth-4-18"><span class="verse-num">4:18</span> <span class="verse-body">Semei filius Hela in Beniamin</span></p>
<p id="ruth-4-19"><span class="verse-num">4:19</span> <span class="verse-body">Gaber filius Uri in terra Galaad in terra Seon regis Amorrei et Og regis Basan super omnia quae erant in illa terra</span></p>
<p id="ruth-4-20"><span class="verse-num">4:20</span> <span class="verse-body">Iuda et Israhel innumerabiles sicut harena maris in multitudine comedentes et bibentes atque laetantes</span></p>
<p id="ruth-4-21"><span class="verse-num">4:21</span> <span class="verse-body">Salomon autem erat in dicione sua habens omnia regna sicut a flumine terrae Philisthim usque ad terminum Aegypti offerentium sibi munera et servientium ei cunctis diebus vitae eius</span></p>
<p id="ruth-4-22"><span class="verse-num">4:22</span> <span class="verse-body">erat autem cibus Salomonis per dies singulos triginta chori similae et sexaginta chori farinae</span></p>
<p id="ruth-4-23"><span class="verse-num">4:23</span> <span class="verse-body">decem boves pingues et viginti boves pascuales et centum arietes excepta venatione cervorum caprearum atque bubalorum et avium altilium</span></p>
<p id="ruth-4-24"><span class="verse-num">4:24</span> <span class="verse-body">ipse enim obtinebat omnem regionem quae erat trans flumen quasi a Thapsa usque Gazam et cunctos reges illarum regionum et habebat pacem ex omni parte in circuitu</span></p>
<p id="ruth-4-25"><span class="verse-num">4:25</span> <span class="verse-body">habitabatque Iudas et Israhel absque timore ullo unusquisque sub vite sua et sub ficu sua a Dan usque Bersabee cunctis diebus Salomonis</span></p>
<p id="ruth-4-26"><span class="verse-num">4:26</span> <span class="verse-body">et habebat Salomon quadraginta milia praesepia equorum currulium et duodecim milia equestrium</span></p>
<p id="ruth-4-27"><span class="verse-num">4:27</span> <span class="verse-body">nutriebantque eos supradicti regis praefecti sed et necessaria mensae regis Salomonis cum ingenti cura praebebant in tempore suo</span></p>
<p id="ruth-4-28"><span class="verse-num">4:28</span> <span class="verse-body">hordeum quoque et paleas equorum et iumentorum deferebant in locum ubi erat rex iuxta constitutum sibi</span></p>
<p id="ruth-4-29"><span class="verse-num">4:29</span> <span class="verse-body">dedit quoque Deus sapientiam Salomoni et prudentiam multam nimis et latitudinem cordis quasi harenam quae est in litore maris</span></p>
<p id="ruth-4-30"><span class="verse-num">4:30</span> <span class="verse-body">et praecedebat sapientia Salomonis sapientiam omnium Orientalium et Aegyptiorum</span></p>
<p id="ruth-4-31"><span class="verse-num">4:31</span> <span class="verse-body">et erat sapientior cunctis hominibus sapientior Aethan Ezraita et Heman et Chalcal et Dorda filiis Maol et erat nominatus in universis gentibus per circuitum</span></p>
<p id="ruth-4-32"><span class="verse-num">4:32</span> <span class="verse-body">locutus est quoque Salomon tria milia parabolas et fuerunt carmina eius quinque et mille</span></p>
<p id="ruth-4-33"><span class="verse-num">4:33</span> <span class="verse-body">et disputavit super lignis a cedro quae est in Libano usque ad hysopum quae egreditur de pariete et disseruit de iumentis et volucribus et reptilibus et piscibus</span></p>
<p id="ruth-4-34"><span class="verse-num">4:34</span> <span class="verse-body">et veniebant de cunctis populis ad audiendam sapientiam Salomonis et ab universis regibus terrae qui audiebant sapientiam eius __________________________________________________________________</span></p>
<h2 id="ruth-ch-5">Chapter 5</h2>
<p class="verses"><a href="#ruth-5-1">1</a> <a href="#ruth-5-2">2</a> <a href="#ruth-5-3">3</a> <a href="#ruth-5-4">4</a> <a href="#ruth-5-5">5</a> <a href="#ruth-5-6">6</a> <a href="#ruth-5-7">7</a> <a href="#ruth-5-8">8</a> <a href="#ruth-5-9">9</a> <a href="#ruth-5-10">10</a> <a href="#ruth-5-11">11</a> <a href="#ruth-5-12">12</a> <a href="#ruth-5-13">13</a> <a href="#ruth-5-14">14</a> <a href="#ruth-5-15">15</a> <a href="#ruth-5-16">16</a> <a href="#ruth-5-17">17</a> <a href="#ruth-5-18">18</a></p>
<p id="ruth-5-1"><span class="verse-num">5:1</span> <span class="verse-body">misit quoque Hiram rex Tyri servos suos ad Salomonem audivit enim quod ipsum unxissent regem pro patre eius quia amicus fuerat Hiram David omni tempore</span></p>
<p id="ruth-5-2"><span class="verse-num">5:2</span> <span class="verse-body">misit autem et Salomon ad Hiram dicens</span></p>
<p id="ruth-5-3"><span class="verse-num">5:3</span> <span class="verse-body">tu scis voluntatem David patris mei et quia non potuerit aedificare domum nomini Domini Dei sui propter bella inminentia per circuitum donec daret Dominus eos sub vestigio pedum eius</span></p>
<p id="ruth-5-4"><span class="verse-num">5:4</span> <span class="verse-body">nunc autem requiem dedit Deus meus mihi per circuitum non est Satan neque occursus malus</span></p>
<p id="ruth-5-5"><span class="verse-num">5:5</span> <span class="verse-body">quam ob rem cogito aedificare templum nomini Domini Dei mei sicut locutus est Dominus David patri meo dicens filius tuus quem dabo pro te super solium tuum ipse aedificabit domum nomini meo</span></p>
<p id="ruth-5-6"><span class="verse-num">5:6</span> <span class="verse-body">praecipe igitur ut praecidant mihi cedros de Libano et servi mei sint cum servis tuis mercedem autem servorum tuorum dabo tibi quamcumque praeceperis scis enim quoniam non est in populo meo vir qui noverit ligna caedere sicut Sidonii</span></p>
<p id="ruth-5-7"><span class="verse-num">5:7</span> <span class="verse-body">cum ergo audisset Hiram verba Salomonis laetatus est valde et ait benedictus Dominus hodie qui dedit David filium sapientissimum super populum hunc plurimum</span></p>
<p id="ruth-5-8"><span class="verse-num">5:8</span> <span class="verse-body">et misit Hiram ad Salomonem dicens audivi quaecumque mandasti mihi ego faciam omnem voluntatem tuam in lignis cedrinis et abiegnis</span></p>
<p id="ruth-5-9"><span class="verse-num">5:9</span> <span class="verse-body">servi mei deponent ea de Libano ad mare et ego conponam ea in ratibus in mari usque ad locum quem significaveris mihi et adplicabo ea ibi et tu tolles ea praebebisque necessaria mihi ut detur cibus domui meae</span></p>
<p id="ruth-5-10"><span class="verse-num">5:10</span> <span class="verse-body">itaque Hiram dabat Salomoni ligna cedrina et ligna abiegna iuxta omnem voluntatem eius</span></p>
<p id="ruth-5-11"><span class="verse-num">5:11</span> <span class="verse-body">Salomon autem praebebat Hiram viginti milia chororum tritici in cibum domui eius et viginti choros purissimi olei haec tribuebat Salomon Hiram per annos singulos</span></p>
<p id="ruth-5-12"><span class="verse-num">5:12</span> <span class="verse-body">dedit quoque Dominus sapientiam Salomoni sicut locutus est ei et erat pax inter Hiram et Salomonem et percusserunt foedus ambo</span></p>
<p id="ruth-5-13"><span class="verse-num">5:13</span> <span class="verse-body">legitque rex Salomon operas de omni Israhel et erat indictio triginta milia virorum</span></p>
<p id="ruth-5-14"><span class="verse-num">5:14</span> <span class="verse-body">mittebatque eos in Libanum decem milia per menses singulos vicissim ita ut duobus mensibus essent in domibus suis et Adoniram erat super huiuscemodi indictione</span></p>
<p id="ruth-5-15"><span class="verse-num">5:15</span> <span class="verse-body">fuerunt itaque Salomoni septuaginta milia eorum qui onera portabant et octoginta milia latomorum in monte</span></p>
<p id="ruth-5-16"><span class="verse-num">5:16</span> <span class="verse-body">absque praepositis qui praeerant singulis operibus numero trium milium et trecentorum praecipientium populo et his qui faciebant opus</span></p>
<p id="ruth-5-17"><span class="verse-num">5:17</span> <span class="verse-body">praecepitque rex ut tollerent lapides grandes lapides pretiosos in fundamentum templi et quadrarent eos</span></p>
<p id="ruth-5-18"><span class="verse-num">5:18</span> <span class="verse-body">quos dolaverunt cementarii Salomonis et cementarii Hiram porro Biblii praeparaverunt ligna et lapides ad aedificandam domum __________________________________________________________________</span></p>
<h2 id="ruth-ch-6">Chapter 6</h2>
<p class="verses"><a href="#ruth-6-1">1</a> <a href="#ruth-6-2">2</a> <a href="#ruth-6-3">3</a> <a href="#ruth-6-4">4</a> <a href="#ruth-6-5">5</a> <a href="#ruth-6-6">6</a> <a href="#ruth-6-7">7</a> <a href="#ruth-6-8">8</a> <a href="#ruth-6-9">9</a> <a href="#ruth-6-10">10</a> <a href="#ruth-6-11">11</a> <a href="#ruth-6-12">12</a> <a href="#ruth-6-13">13</a> <a href="#ruth-6-14">14</a> <a href="#ruth-6-15">15</a> <a href="#ruth-6-16">16</a> <a href="#ruth-6-17">17</a> <a href="#ruth-6-18">18</a> <a href="#ruth-6-19">19</a> <a href="#ruth-6-20">20</a> <a href="#ruth-6-21">21</a> <a href="#ruth-6-22">22</a> <a href="#ruth-6-23">23</a> <a href="#ruth-6-24">24</a> <a href="#ruth-6-25">25</a> <a href="#ruth-6-26">26</a> <a href="#ruth-6-27">27</a> <a href="#ruth-6-28">28</a> <a href="#ruth-6-29">29</a> <a href="#ruth-6-30">30</a> <a href="#ruth-6-31">31</a> <a href="#ruth-6-32">32</a> <a href="#ruth-6-33">33</a> <a href="#ruth-6-34">34</a> <a href="#ruth-6-35">35</a> <a href="#ruth-6-36">36</a> <a href="#ruth-6-37">37</a> <a href="#ruth-6-38">38</a></p>
<p id="ruth-6-1"><span class="verse-num">6:1</span> <span class="verse-body">factum est igitur quadringentesimo et octogesimo anno egressionis filiorum Israhel de terra Aegypti in anno quarto mense zio ipse est mensis secundus regis Salomonis super Israhel aedificare coepit domum Domino</span></p>
<p id="ruth-6-2"><span class="verse-num">6:2</span> <span class="verse-body">domus autem quam aedificabat rex Salomon Domino habebat sexaginta cubitos in longitudine et viginti cubitos in latitudine et triginta cubitos in altitudine</span></p>
<p id="ruth-6-3"><span class="verse-num">6:3</span> <span class="verse-body">et porticus erat ante templum viginti cubitorum longitudinis iuxta mensuram latitudinis templi et habebat decem cubitos latitudinis ante faciem templi</span></p>
<p id="ruth-6-4"><span class="verse-num">6:4</span> <span class="verse-body">fecitque in templo fenestras obliquas</span></p>
<p id="ruth-6-5"><span class="verse-num">6:5</span> <span class="verse-body">et aedificavit super parietem templi tabulata per gyrum in parietibus domus per circuitum templi et oraculi et fecit latera in circuitu</span></p>
<p id="ruth-6-6"><span class="verse-num">6:6</span> <span class="verse-body">tabulatum quod subter erat quinque cubitos habebat latitudinis et medium tabulatum sex cubitorum latitudinis et tertium tabulatum septem habens cubitos latitudinis trabes autem posuit in domo per circuitum forinsecus ut non hererent muris templi</span></p>
<p id="ruth-6-7"><span class="verse-num">6:7</span> <span class="verse-body">domus autem cum aedificaretur lapidibus dedolatis atque perfectis aedificata est et malleus et securis et omne ferramentum non sunt audita in domo cum aedificaretur</span></p>
<p id="ruth-6-8"><span class="verse-num">6:8</span> <span class="verse-body">ostium lateris medii in parte erat domus dexterae et per cocleam ascendebant in medium cenaculum et a medio in tertium</span></p>
<p id="ruth-6-9"><span class="verse-num">6:9</span> <span class="verse-body">et aedificavit domum et consummavit eam texit quoque domum laquearibus cedrinis</span></p>
<p id="ruth-6-10"><span class="verse-num">6:10</span> <span class="verse-body">et aedificavit tabulatum super omnem domum quinque cubitis altitudinis et operuit domum lignis cedrinis</span></p>
<p id="ruth-6-11"><span class="verse-num">6:11</span> <span class="verse-body">et factus est sermo Domini ad Salomonem dicens</span></p>
<p id="ruth-6-12"><span class="verse-num">6:12</span> <span class="verse-body">domus haec quam aedificas si ambulaveris in praeceptis meis et iudicia mea feceris et custodieris omnia mandata mea gradiens per ea firmabo sermonem meum tibi quem locutus sum ad David patrem tuum</span></p>
<p id="ruth-6-13"><span class="verse-num">6:13</span> <span class="verse-body">et habitabo in medio filiorum Israhel et non derelinquam populum meum Israhel</span></p>
<p id="ruth-6-14"><span class="verse-num">6:14</span> <span class="verse-body">igitur aedificavit Salomon domum et consummavit eam</span></p>
<p id="ruth-6-15"><span class="verse-num">6:15</span> <span class="verse-body">et aedificavit parietes domus intrinsecus tabulatis cedrinis a pavimento domus usque ad summitatem parietum et usque ad laquearia operuit lignis intrinsecus et texit pavimentum domus tabulis abiegnis</span></p>
<p id="ruth-6-16"><span class="verse-num">6:16</span> <span class="verse-body">aedificavitque viginti cubitorum ad posteriorem partem templi tabulata cedrina a pavimento usque ad superiora et fecit interiorem domum oraculi in sanctum sanctorum</span></p>
<p id="ruth-6-17"><span class="verse-num">6:17</span> <span class="verse-body">porro quadraginta cubitorum erat ipsum templum pro foribus oraculi</span></p>
<p id="ruth-6-18"><span class="verse-num">6:18</span> <span class="verse-body">et cedro omnis domus intrinsecus vestiebatur habens tornaturas suas et iuncturas fabrefactas et celaturas eminentes omnia cedrinis tabulis vestiebantur nec omnino lapis apparere poterat in pariete</span></p>
<p id="ruth-6-19"><span class="verse-num">6:19</span> <span class="verse-body">oraculum autem in medio domus in interiori parte fecerat ut poneret ibi arcam foederis Domini</span></p>
<p id="ruth-6-20"><span class="verse-num">6:20</span> <span class="verse-body">porro oraculum habebat viginti cubitos longitudinis et viginti cubitos latitudinis et viginti cubitos altitudinis et operuit illud atque vestivit auro purissimo sed et altare vestivit cedro</span></p>
<p id="ruth-6-21"><span class="verse-num">6:21</span> <span class="verse-body">domum quoque ante oraculum operuit auro purissimo et adfixit lamminas clavis aureis</span></p>
<p id="ruth-6-22"><span class="verse-num">6:22</span> <span class="verse-body">nihilque erat in templo quod non auro tegeretur sed et totum altare oraculi texit auro</span></p>
<p id="ruth-6-23"><span class="verse-num">6:23</span> <span class="verse-body">et fecit in oraculo duo cherubin de lignis olivarum decem cubitorum altitudinis</span></p>
<p id="ruth-6-24"><span class="verse-num">6:24</span> <span class="verse-body">quinque cubitorum ala cherub una et quinque cubitorum ala cherub altera id est decem cubitos habentes a summitate alae usque ad alae alterius summitatem</span></p>
<p id="ruth-6-25"><span class="verse-num">6:25</span> <span class="verse-body">decem quoque cubitorum erat cherub secundus mensura pari et opus unum erat in duobus cherubin</span></p>
<p id="ruth-6-26"><span class="verse-num">6:26</span> <span class="verse-body">id est altitudinem habebat unus cherub decem cubitorum et similiter cherub secundus</span></p>
<p id="ruth-6-27"><span class="verse-num">6:27</span> <span class="verse-body">posuitque cherubin in medio templi interioris extendebant autem alas suas cherubin et tangebat ala una parietem et ala cherub secundi tangebat parietem alterum alae autem alterae in media parte templi se invicem contingebant</span></p>
<p id="ruth-6-28"><span class="verse-num">6:28</span> <span class="verse-body">texit quoque cherubin auro</span></p>
<p id="ruth-6-29"><span class="verse-num">6:29</span> <span class="verse-body">et omnes parietes templi per circuitum scalpsit variis celaturis et torno et fecit in eis cherubin et palmas et picturas varias quasi prominentes de pariete et egredientes</span></p>
<p id="ruth-6-30"><span class="verse-num">6:30</span> <span class="verse-body">sed et pavimentum domus texit auro intrinsecus et extrinsecus</span></p>
<p id="ruth-6-31"><span class="verse-num">6:31</span> <span class="verse-body">et in ingressu oraculi fecit ostiola de lignis olivarum postesque angulorum quinque</span></p>
<p id="ruth-6-32"><span class="verse-num">6:32</span> <span class="verse-body">et duo ostia de lignis olivarum et scalpsit in eis picturam cherubin et palmarum species et anaglyfa valde prominentia et texit ea auro et operuit tam cherubin quam palmas et cetera auro</span></p>
<p id="ruth-6-33"><span class="verse-num">6:33</span> <span class="verse-body">fecitque in introitum templi postes de lignis olivarum quadrangulatos</span></p>
<p id="ruth-6-34"><span class="verse-num">6:34</span> <span class="verse-body">et duo ostia de lignis abiegnis altrinsecus et utrumque ostium duplex erat et se invicem tenens aperiebatur</span></p>
<p id="ruth-6-35"><span class="verse-num">6:35</span> <span class="verse-body">et scalpsit cherubin et palmas et celaturas valde eminentes operuitque omnia lamminis aureis opere quadro ad regulam</span></p>
<p id="ruth-6-36"><span class="verse-num">6:36</span> <span class="verse-body">et aedificavit atrium interius tribus ordinibus lapidum politorum et uno ordine lignorum cedri</span></p>
<p id="ruth-6-37"><span class="verse-num">6:37</span> <span class="verse-body">anno quarto fundata est domus Domini in mense zio</span></p>
<p id="ruth-6-38"><span class="verse-num">6:38</span> <span class="verse-body">et in anno undecimo mense bul ipse est mensis octavus perfecta est domus in omni opere suo et in universis utensilibus aedificavitque eam annis septem __________________________________________________________________</span></p>
<h2 id="ruth-ch-7">Chapter 7</h2>
<p class="verses"><a href="#ruth-7-1">1</a> <a href="#ruth-7-2">2</a> <a href="#ruth-7-3">3</a> <a href="#ruth-7-4">4</a> <a href="#ruth-7-5">5</a> <a href="#ruth-7-6">6</a> <a href="#ruth-7-7">7</a> <a href="#ruth-7-8">8</a> <a href="#ruth-7-9">9</a> <a href="#ruth-7-10">10</a> <a href="#ruth-7-11">11</a> <a href="#ruth-7-12">12</a> <a href="#ruth-7-13">13</a> <a href="#ruth-7-14">14</a> <a href="#ruth-7-15">15</a> <a href="#ruth-7-16">16</a> <a href="#ruth-7-17">17</a> <a href="#ruth-7-18">18</a> <a href="#ruth-7-19">19</a> <a href="#ruth-7-20">20</a> <a href="#ruth-7-21">21</a> <a href="#ruth-7-22">22</a> <a href="#ruth-7-23">23</a> <a href="#ruth-7-24">24</a> <a href="#ruth-7-25">25</a> <a href="#ruth-7-26">26</a> <a href="#ruth-7-27">27</a> <a href="#ruth-7-28">28</a> <a href="#ruth-7-29">29</a> <a href="#ruth-7-30">30</a> <a href="#ruth-7-31">31</a> <a href="#ruth-7-32">32</a> <a href="#ruth-7-33">33</a> <a href="#ruth-7-34">34</a> <a href="#ruth-7-35">35</a> <a href="#ruth-7-36">36</a> <a href="#ruth-7-37">37</a> <a href="#ruth-7-38">38</a> <a href="#ruth-7-39">39</a> <a href="#ruth-7-40">40</a> <a href="#ruth-7-41">41</a> <a href="#ruth-7-42">42</a> <a href="#ruth-7-43">43</a> <a href="#ruth-7-44">44</a> <a href="#ruth-7-45">45</a> <a href="#ruth-7-46">46</a> <a href="#ruth-7-47">47</a> <a href="#ruth-7-48">48</a> <a href="#ruth-7-49">49</a> <a href="#ruth-7-50">50</a> <a href="#ruth-7-51">51</a></p>
<p id="ruth-7-1"><span class="verse-num">7:1</span> <span class="verse-body">domum autem suam aedificavit Salomon tredecim annis et ad perfectum usque perduxit</span></p>
<p id="ruth-7-2"><span class="verse-num">7:2</span> <span class="verse-body">aedificavit quoque domum saltus Libani centum cubitorum longitudinis et quinquaginta cubitorum latitudinis et triginta cubitorum altitudinis et quattuor deambulacra inter columnas cedrinas ligna quippe cedrina exciderat in columnas</span></p>
<p id="ruth-7-3"><span class="verse-num">7:3</span> <span class="verse-body">et tabulatis cedrinis vestivit totam cameram quae quadraginta quinque columnis sustentabatur unus autem ordo habebat columnas quindecim</span></p>
<p id="ruth-7-4"><span class="verse-num">7:4</span> <span class="verse-body">contra se invicem positas</span></p>
<p id="ruth-7-5"><span class="verse-num">7:5</span> <span class="verse-body">et e regione se respicientes aequali spatio inter columnas et super columnas quadrangulata ligna in cunctis aequalia</span></p>
<p id="ruth-7-6"><span class="verse-num">7:6</span> <span class="verse-body">et porticum columnarum fecit quinquaginta cubitorum longitudinis et triginta cubitorum latitudinis et alteram porticum in facie maioris porticus et columnas et epistylia super columnas</span></p>
<p id="ruth-7-7"><span class="verse-num">7:7</span> <span class="verse-body">porticum quoque solii in qua tribunal est fecit et texit lignis cedrinis a pavimento usque ad summitatem</span></p>
<p id="ruth-7-8"><span class="verse-num">7:8</span> <span class="verse-body">et domuncula in qua sedetur ad iudicandum erat in media porticu simili opere domum quoque fecit filiae Pharaonis quam uxorem duxerat Salomon tali opere quali et hanc porticum</span></p>
<p id="ruth-7-9"><span class="verse-num">7:9</span> <span class="verse-body">omnia lapidibus pretiosis qui ad normam quandam atque mensuram tam intrinsecus quam extrinsecus serrati erant a fundamento usque ad summitatem parietum et intrinsecus usque ad atrium maius</span></p>
<p id="ruth-7-10"><span class="verse-num">7:10</span> <span class="verse-body">fundamenta autem de lapidibus pretiosis lapidibus magnis decem sive octo cubitorum</span></p>
<p id="ruth-7-11"><span class="verse-num">7:11</span> <span class="verse-body">et desuper lapides pretiosi aequalis mensurae secti erant similiterque de cedro</span></p>
<p id="ruth-7-12"><span class="verse-num">7:12</span> <span class="verse-body">et atrium maius rotundum trium ordinum de lapidibus sectis et unius ordinis dolata cedro necnon et in atrio domus Domini interiori et in porticu domus</span></p>
<p id="ruth-7-13"><span class="verse-num">7:13</span> <span class="verse-body">misit quoque rex Salomon et tulit Hiram de Tyro</span></p>
<p id="ruth-7-14"><span class="verse-num">7:14</span> <span class="verse-body">filium mulieris viduae de tribu Nepthali patre Tyrio artificem aerarium et plenum sapientia et intellegentia et doctrina ad faciendum omne opus ex aere qui cum venisset ad regem Salomonem fecit omne opus eius</span></p>
<p id="ruth-7-15"><span class="verse-num">7:15</span> <span class="verse-body">et finxit duas columnas aereas decem et octo cubitorum altitudinis columnam unam et linea duodecim cubitorum ambiebat columnam utramque</span></p>
<p id="ruth-7-16"><span class="verse-num">7:16</span> <span class="verse-body">duo quoque capitella fecit quae ponerentur super capita columnarum fusili aere quinque cubitorum altitudinis capitellum unum et quinque cubitorum altitudinis capitellum alterum</span></p>
<p id="ruth-7-17"><span class="verse-num">7:17</span> <span class="verse-body">et quasi in modum retis et catenarum sibi invicem miro opere contextarum utrumque capitellum columnarum fusile erat septena versuum retiacula in capitello uno et septena retiacula in capitello altero</span></p>
<p id="ruth-7-18"><span class="verse-num">7:18</span> <span class="verse-body">et perfecit columnas et duos ordines per circuitum retiaculorum singulorum ut tegerent capitella quae erant super summitatem malogranatorum eodem modo fecit et capitello secundo</span></p>
<p id="ruth-7-19"><span class="verse-num">7:19</span> <span class="verse-body">capitella autem quae erant super capita columnarum quasi opere lilii fabricata erant in porticu quattuor cubitorum</span></p>
<p id="ruth-7-20"><span class="verse-num">7:20</span> <span class="verse-body">et rursum alia capitella in summitate columnarum desuper iuxta mensuram columnae contra retiacula malogranatorum autem ducenti ordines erant in circuitu capitelli secundi</span></p>
<p id="ruth-7-21"><span class="verse-num">7:21</span> <span class="verse-body">et statuit duas columnas in porticum templi cumque statuisset columnam dexteram vocavit eam nomine Iachin similiter erexit columnam secundam et vocavit nomen eius Booz</span></p>
<p id="ruth-7-22"><span class="verse-num">7:22</span> <span class="verse-body">et super capita columnarum opus in modum lilii posuit perfectumque est opus columnarum</span></p>
<p id="ruth-7-23"><span class="verse-num">7:23</span> <span class="verse-body">fecit quoque mare fusile decem cubitorum a labio usque ad labium rotundum in circuitu quinque cubitorum altitudo eius et resticula triginta cubitorum cingebat illud per circuitum</span></p>
<p id="ruth-7-24"><span class="verse-num">7:24</span> <span class="verse-body">et scalptura subter labium circumibat illud decem cubitis ambiens mare duo ordines scalpturarum histriatarum erant fusiles</span></p>
<p id="ruth-7-25"><span class="verse-num">7:25</span> <span class="verse-body">et stabat super duodecim boves e quibus tres respiciebant ad aquilonem et tres ad occidentem et tres ad meridiem et tres ad orientem et mare super eos desuper erat quorum posteriora universa intrinsecus latitabant</span></p>
<p id="ruth-7-26"><span class="verse-num">7:26</span> <span class="verse-body">grossitudo autem luteris trium unciarum erat labiumque eius quasi labium calicis et folium repandi lilii duo milia batos capiebat</span></p>
<p id="ruth-7-27"><span class="verse-num">7:27</span> <span class="verse-body">et fecit bases decem aereas quattuor cubitorum longitudinis bases singulas et quattuor cubitorum latitudinis et trium cubitorum altitudinis</span></p>
<p id="ruth-7-28"><span class="verse-num">7:28</span> <span class="verse-body">et ipsum opus basium interrasile erat et scalpturae inter iuncturas</span></p>
<p id="ruth-7-29"><span class="verse-num">7:29</span> <span class="verse-body">et inter coronulas et plectas leones et boves et cherubin et in iuncturis similiter desuper et subter leones et boves quasi lora ex aere dependentia</span></p>
<p id="ruth-7-30"><span class="verse-num">7:30</span> <span class="verse-body">et quattuor rotae per bases singulas et axes aerei et per quattuor partes quasi umeruli subter luterem fusiles contra se invicem respectantes</span></p>
<p id="ruth-7-31"><span class="verse-num">7:31</span> <span class="verse-body">os quoque luteris intrinsecus erat in capitis summitate et quod forinsecus apparebat unius cubiti erat totum rotundum pariterque habebat unum cubitum et dimidium in angulis autem columnarum variae celaturae erant et media intercolumnia quadrata non rotunda</span></p>
<p id="ruth-7-32"><span class="verse-num">7:32</span> <span class="verse-body">quattuor quoque rotae quae per quattuor angulos basis erant coherebant subter basi una rota habebat altitudinis cubitum et semis</span></p>
<p id="ruth-7-33"><span class="verse-num">7:33</span> <span class="verse-body">tales autem rotae erant quales solent in curru fieri et axes earum et radii et canti et modioli omnia fusilia</span></p>
<p id="ruth-7-34"><span class="verse-num">7:34</span> <span class="verse-body">nam et umeruli illi quattuor per singulos angulos basis unius ex ipsa basi fusiles et coniuncti erant</span></p>
<p id="ruth-7-35"><span class="verse-num">7:35</span> <span class="verse-body">in summitate autem basis erat quaedam rotunditas dimidii cubiti ita fabrefacta ut luter desuper possit inponi habens celaturas suas et scalpturas varias ex semet ipso</span></p>
<p id="ruth-7-36"><span class="verse-num">7:36</span> <span class="verse-body">scalpsit quoque in tabulatis illis quae erant ex aere et in angulis cherubin et leones et palmas quasi in similitudinem stantis hominis ut non celata sed adposita per circuitum viderentur</span></p>
<p id="ruth-7-37"><span class="verse-num">7:37</span> <span class="verse-body">in hunc modum fecit decem bases fusura una et mensura scalpturaque consimili</span></p>
<p id="ruth-7-38"><span class="verse-num">7:38</span> <span class="verse-body">fecit quoque decem luteres aereos quadraginta batos capiebat luter unus eratque quattuor cubitorum singulosque luteres per singulas id est decem bases posuit</span></p>
<p id="ruth-7-39"><span class="verse-num">7:39</span> <span class="verse-body">et constituit decem bases quinque ad dexteram partem templi et quinque ad sinistram mare autem posuit ad dexteram partem templi contra orientem ad meridiem</span></p>
<p id="ruth-7-40"><span class="verse-num">7:40</span> <span class="verse-body">fecit ergo Hiram lebetas et scutras et amulas et perfecit omne opus regis Salomonis in templo Domini</span></p>
<p id="ruth-7-41"><span class="verse-num">7:41</span> <span class="verse-body">columnas duas et funiculos capitulorum super capitella columnarum duos et retiacula duo ut operirent duos funiculos qui erant super capita columnarum</span></p>
<p id="ruth-7-42"><span class="verse-num">7:42</span> <span class="verse-body">et malogranata quadringenta in duobus retiaculis duos versus malogranatorum in retiaculis singulis ad operiendos funiculos capitellorum qui erant super capita columnarum</span></p>
<p id="ruth-7-43"><span class="verse-num">7:43</span> <span class="verse-body">et bases decem et luteres decem super bases</span></p>
<p id="ruth-7-44"><span class="verse-num">7:44</span> <span class="verse-body">et mare unum et boves duodecim subter mare</span></p>
<p id="ruth-7-45"><span class="verse-num">7:45</span> <span class="verse-body">et lebetas et scutras et amulas omnia vasa quae fecit Hiram regi Salomoni in domo Domini de aurichalco erant</span></p>
<p id="ruth-7-46"><span class="verse-num">7:46</span> <span class="verse-body">in campestri regione Iordanis fudit ea rex in argillosa terra inter Socchoth et Sarthan</span></p>
<p id="ruth-7-47"><span class="verse-num">7:47</span> <span class="verse-body">et posuit Salomon omnia vasa propter multitudinem autem nimiam non erat pondus aeris</span></p>
<p id="ruth-7-48"><span class="verse-num">7:48</span> <span class="verse-body">fecitque Salomon omnia vasa in domo Domini altare aureum et mensam super quam ponerentur panes propositionis auream</span></p>
<p id="ruth-7-49"><span class="verse-num">7:49</span> <span class="verse-body">et candelabra aurea quinque ad dexteram et quinque ad sinistram contra oraculum ex auro primo et quasi lilii flores et lucernas desuper aureas et forcipes aureos</span></p>
<p id="ruth-7-50"><span class="verse-num">7:50</span> <span class="verse-body">et hydrias et fuscinulas et fialas et mortariola et turibula de auro purissimo et cardines ostiorum domus interioris sancti sanctorum et ostiorum domus templi ex auro erant</span></p>
<p id="ruth-7-51"><span class="verse-num">7:51</span> <span class="verse-body">et perfecit omne opus quod faciebat Salomon in domo Domini et intulit quae sanctificaverat David pater suus argentum et aurum et vasa reposuitque in thesauris domus Domini __________________________________________________________________</span></p>
<h2 id="ruth-ch-8">Chapter 8</h2>
<p class="verses"><a href="#ruth-8-1">1</a> <a href="#ruth-8-2">2</a> <a href="#ruth-8-3">3</a> <a href="#ruth-8-4">4</a> <a href="#ruth-8-5">5</a> <a href="#ruth-8-6">6</a> <a href="#ruth-8-7">7</a> <a href="#ruth-8-8">8</a> <a href="#ruth-8-9">9</a> <a href="#ruth-8-10">10</a> <a href="#ruth-8-11">11</a> <a href="#ruth-8-12">12</a> <a href="#ruth-8-13">13</a> <a href="#ruth-8-14">14</a> <a href="#ruth-8-15">15</a> <a href="#ruth-8-16">16</a> <a href="#ruth-8-17">17</a> <a href="#ruth-8-18">18</a> <a href="#ruth-8-19">19</a> <a href="#ruth-8-20">20</a> <a href="#ruth-8-21">21</a> <a href="#ruth-8-22">22</a> <a href="#ruth-8-23">23</a> <a href="#ruth-8-24">24</a> <a href="#ruth-8-25">25</a> <a href="#ruth-8-26">26</a> <a href="#ruth-8-27">27</a> <a href="#ruth-8-28">28</a> <a href="#ruth-8-29">29</a> <a href="#ruth-8-30">30</a> <a href="#ruth-8-31">31</a> <a href="#ruth-8-32">32</a> <a href="#ruth-8-33">33</a> <a href="#ruth-8-34">34</a> <a href="#ruth-8-35">35</a> <a href="#ruth-8-36">36</a> <a href="#ruth-8-37">37</a> <a href="#ruth-8-38">38</a> <a href="#ruth-8-39">39</a> <a href="#ruth-8-40">40</a> <a href="#ruth-8-41">41</a> <a href="#ruth-8-42">42</a> <a href="#ruth-8-43">43</a> <a href="#ruth-8-44">44</a> <a href="#ruth-8-45">45</a> <a href="#ruth-8-46">46</a> <a href="#ruth-8-47">47</a> <a href="#ruth-8-48">48</a> <a href="#ruth-8-49">49</a> <a href="#ruth-8-50">50</a> <a href="#ruth-8-51">51</a> <a href="#ruth-8-52">52</a> <a href="#ruth-8-53">53</a> <a href="#ruth-8-54">54</a> <a href="#ruth-8-55">55</a> <a href="#ruth-8-56">56</a> <a href="#ruth-8-57">57</a> <a href="#ruth-8-58">58</a> <a href="#ruth-8-59">59</a> <a href="#ruth-8-60">60</a> <a href="#ruth-8-61">61</a> <a href="#ruth-8-62">62</a> <a href="#ruth-8-63">63</a> <a href="#ruth-8-64">64</a> <a href="#ruth-8-65">65</a> <a href="#ruth-8-66">66</a></p>
<p id="ruth-8-1"><span class="verse-num">8:1</span> <span class="verse-body">tunc congregavit omnes maiores natu Israhel cum principibus tribuum et duces familiarum filiorum Israhel ad regem Salomonem in Hierusalem ut deferrent arcam foederis Domini de civitate David id est de Sion</span></p>
<p id="ruth-8-2"><span class="verse-num">8:2</span> <span class="verse-body">convenitque ad regem Salomonem universus Israhel in mense hethanim in sollemni die ipse est mensis septimus</span></p>
<p id="ruth-8-3"><span class="verse-num">8:3</span> <span class="verse-body">veneruntque cuncti senes ex Israhel et tulerunt sacerdotes arcam</span></p>
<p id="ruth-8-4"><span class="verse-num">8:4</span> <span class="verse-body">et portaverunt arcam Domini et tabernaculum foederis et omnia vasa sanctuarii quae erant in tabernaculo et ferebant ea sacerdotes et Levitae</span></p>
<p id="ruth-8-5"><span class="verse-num">8:5</span> <span class="verse-body">rex autem Salomon et omnis multitudo Israhel quae convenerat ad eum gradiebatur cum illo ante arcam et immolabant oves et boves absque aestimatione et numero</span></p>
<p id="ruth-8-6"><span class="verse-num">8:6</span> <span class="verse-body">et intulerunt sacerdotes arcam foederis Domini in locum suum in oraculum templi in sanctum sanctorum subter alas cherubin</span></p>
<p id="ruth-8-7"><span class="verse-num">8:7</span> <span class="verse-body">siquidem cherubin expandebant alas super locum arcae et protegebant arcam et vectes eius desuper</span></p>
<p id="ruth-8-8"><span class="verse-num">8:8</span> <span class="verse-body">cumque eminerent vectes et apparerent summitates eorum foris sanctuarium ante oraculum non apparebant ultra extrinsecus qui et fuerunt ibi usque in praesentem diem</span></p>
<p id="ruth-8-9"><span class="verse-num">8:9</span> <span class="verse-body">in arca autem non est aliud nisi duae tabulae lapideae quas posuerat in ea Moses in Horeb quando pepigit foedus Dominus cum filiis Israhel cum egrederentur de terra Aegypti</span></p>
<p id="ruth-8-10"><span class="verse-num">8:10</span> <span class="verse-body">factum est autem cum exissent sacerdotes de sanctuario nebula implevit domum Domini</span></p>
<p id="ruth-8-11"><span class="verse-num">8:11</span> <span class="verse-body">et non poterant sacerdotes stare et ministrare propter nebulam impleverat enim gloria Domini domum Domini</span></p>
<p id="ruth-8-12"><span class="verse-num">8:12</span> <span class="verse-body">tunc ait Salomon Dominus dixit ut habitaret in nebula</span></p>
<p id="ruth-8-13"><span class="verse-num">8:13</span> <span class="verse-body">aedificans aedificavi domum in habitaculum tuum firmissimum solium tuum in sempiternum</span></p>
<p id="ruth-8-14"><span class="verse-num">8:14</span> <span class="verse-body">convertitque rex faciem suam et benedixit omni ecclesiae Israhel omnis enim ecclesia Israhel stabat</span></p>
<p id="ruth-8-15"><span class="verse-num">8:15</span> <span class="verse-body">et ait benedictus Dominus Deus Israhel qui locutus est ore suo ad David patrem meum et in manibus eius perfecit dicens</span></p>
<p id="ruth-8-16"><span class="verse-num">8:16</span> <span class="verse-body">a die qua eduxi populum meum Israhel de Aegypto non elegi civitatem de universis tribubus Israhel ut aedificaretur domus et esset nomen meum ibi sed elegi David ut esset super populum meum Israhel</span></p>
<p id="ruth-8-17"><span class="verse-num">8:17</span> <span class="verse-body">voluitque David pater meus aedificare domum nomini Domini Dei Israhel</span></p>
<p id="ruth-8-18"><span class="verse-num">8:18</span> <span class="verse-body">et ait Dominus ad David patrem meum quod cogitasti in corde tuo aedificare domum nomini meo bene fecisti hoc ipsum mente tractans</span></p>
<p id="ruth-8-19"><span class="verse-num">8:19</span> <span class="verse-body">verumtamen tu non aedificabis domum sed filius tuus qui egredietur de renibus tuis ipse aedificabit domum nomini meo</span></p>
<p id="ruth-8-20"><span class="verse-num">8:20</span> <span class="verse-body">confirmavit Dominus sermonem suum quem locutus est stetique pro David patre meo et sedi super thronum Israhel sicut locutus est Dominus et aedificavi domum nomini Domini Dei Israhel</span></p>
<p id="ruth-8-21"><span class="verse-num">8:21</span> <span class="verse-body">et constitui ibi locum arcae in qua foedus est Domini quod percussit cum patribus nostris quando egressi sunt de terra Aegypti</span></p>
<p id="ruth-8-22"><span class="verse-num">8:22</span> <span class="verse-body">stetit autem Salomon ante altare Domini in conspectu ecclesiae Israhel et expandit manus suas in caelum</span></p>
<p id="ruth-8-23"><span class="verse-num">8:23</span> <span class="verse-body">et ait Domine Deus Israhel non est similis tui Deus in caelo desuper et super terra deorsum qui custodis pactum et misericordiam servis tuis qui ambulant coram te in toto corde suo</span></p>
<p id="ruth-8-24"><span class="verse-num">8:24</span> <span class="verse-body">qui custodisti servo tuo David patri meo quae locutus es ei ore locutus es et manibus perfecisti ut et haec dies probat</span></p>
<p id="ruth-8-25"><span class="verse-num">8:25</span> <span class="verse-body">nunc igitur Domine Deus Israhel conserva famulo tuo David patri meo quae locutus es ei dicens non auferetur de te vir coram me qui sedeat super thronum Israhel ita tamen si custodierint filii tui viam suam ut ambulent coram me sicut tu ambulasti in conspectu meo</span></p>
<p id="ruth-8-26"><span class="verse-num">8:26</span> <span class="verse-body">et nunc Deus Israhel firmentur verba tua quae locutus es servo tuo David patri meo</span></p>
<p id="ruth-8-27"><span class="verse-num">8:27</span> <span class="verse-body">ergone putandum est quod vere Deus habitet super terram si enim caelum et caeli caelorum te capere non possunt quanto magis domus haec quam aedificavi</span></p>
<p id="ruth-8-28"><span class="verse-num">8:28</span> <span class="verse-body">sed respice ad orationem servi tui et ad preces eius Domine Deus meus audi hymnum et orationem quam servus tuus orat coram te hodie</span></p>
<p id="ruth-8-29"><span class="verse-num">8:29</span> <span class="verse-body">ut sint oculi tui aperti super domum hanc nocte et die super domum de qua dixisti erit nomen meum ibi ut exaudias orationem qua orat te servus tuus in loco isto</span></p>
<p id="ruth-8-30"><span class="verse-num">8:30</span> <span class="verse-body">ut exaudias deprecationem servi tui et populi tui Israhel quodcumque oraverint in loco isto et exaudies in loco habitaculi tui in caelo et cum exaudieris propitius eris</span></p>
<p id="ruth-8-31"><span class="verse-num">8:31</span> <span class="verse-body">si peccaverit homo in proximum suum et habuerit aliquod iuramentum quo teneatur adstrictus et venerit propter iuramentum coram altari tuo in domum tuam</span></p>
<p id="ruth-8-32"><span class="verse-num">8:32</span> <span class="verse-body">tu exaudies in caelo et facies et iudicabis servos tuos condemnans impium et reddens viam suam super caput eius iustificansque iustum et retribuens ei secundum iustitiam suam</span></p>
<p id="ruth-8-33"><span class="verse-num">8:33</span> <span class="verse-body">si fugerit populus tuus Israhel inimicos suos quia peccaturus est tibi et agentes paenitentiam et confitentes nomini tuo venerint et oraverint et deprecati te fuerint in domo hac</span></p>
<p id="ruth-8-34"><span class="verse-num">8:34</span> <span class="verse-body">exaudi in caelo et dimitte peccatum populi tui Israhel et reduces eos in terram quam dedisti patribus eorum</span></p>
<p id="ruth-8-35"><span class="verse-num">8:35</span> <span class="verse-body">si clausum fuerit caelum et non pluerit propter peccata eorum et orantes in loco isto paenitentiam egerint nomini tuo et a peccatis suis conversi fuerint propter adflictionem suam</span></p>
<p id="ruth-8-36"><span class="verse-num">8:36</span> <span class="verse-body">exaudi eos in caelo et dimitte peccata servorum tuorum et populi tui Israhel et ostende eis viam bonam per quam ambulent et da pluviam super terram tuam quam dedisti populo tuo in possessionem</span></p>
<p id="ruth-8-37"><span class="verse-num">8:37</span> <span class="verse-body">fames si oborta fuerit in terra aut pestilentia aut corruptus aer aurugo lucusta rubigo et adflixerit eum et inimicus eius portas obsidens omnis plaga universa infirmitas</span></p>
<p id="ruth-8-38"><span class="verse-num">8:38</span> <span class="verse-body">cuncta devotatio et inprecatio quae acciderit omni homini de populo tuo Israhel si quis cognoverit plagam cordis sui et expanderit manus suas in domo hac</span></p>
<p id="ruth-8-39"><span class="verse-num">8:39</span> <span class="verse-body">tu audies in caelo in loco habitationis tuae et repropitiaberis et facies ut des unicuique secundum omnes vias suas sicut videris cor eius quia tu nosti solus cor omnium filiorum hominum</span></p>
<p id="ruth-8-40"><span class="verse-num">8:40</span> <span class="verse-body">ut timeant te cunctis diebus quibus vivunt super faciem terrae quam dedisti patribus nostris</span></p>
<p id="ruth-8-41"><span class="verse-num">8:41</span> <span class="verse-body">insuper et alienigena qui non est de populo tuo Israhel cum venerit de terra longinqua propter nomen tuum audietur enim nomen tuum magnum et manus tua fortis et brachium tuum</span></p>
<p id="ruth-8-42"><span class="verse-num">8:42</span> <span class="verse-body">extentum ubique cum venerit ergo et oraverit in loco hoc</span></p>
<p id="ruth-8-43"><span class="verse-num">8:43</span> <span class="verse-body">tu exaudies in caelo in firmamento habitaculi tui et facies omnia pro quibus invocaverit te alienigena ut discant universi populi terrarum nomen tuum timere sicut populus tuus Israhel et probent quia nomen tuum invocatum est super domum hanc quam aedificavi</span></p>
<p id="ruth-8-44"><span class="verse-num">8:44</span> <span class="verse-body">si egressus fuerit populus tuus ad bellum contra inimicos suos per viam quocumque miseris eos orabunt te contra viam civitatis quam elegisti et contra domum quam aedificavi nomini tuo</span></p>
<p id="ruth-8-45"><span class="verse-num">8:45</span> <span class="verse-body">et exaudies in caelo orationem eorum et preces eorum et facies iudicium eorum</span></p>
<p id="ruth-8-46"><span class="verse-num">8:46</span> <span class="verse-body">quod si peccaverint tibi non est enim homo qui non peccet et iratus tradideris eos inimicis suis et capti ducti fuerint in terram inimicorum longe vel prope</span></p>
<p id="ruth-8-47"><span class="verse-num">8:47</span> <span class="verse-body">et egerint paenitentiam in corde suo in loco captivitatis et conversi deprecati te fuerint in captivitate sua dicentes peccavimus inique egimus impie gessimus</span></p>
<p id="ruth-8-48"><span class="verse-num">8:48</span> <span class="verse-body">et reversi fuerint ad te in universo corde suo et tota anima sua in terra inimicorum suorum ad quam captivi ducti sunt et oraverint te contra viam terrae suae quam dedisti patribus eorum et civitatis quam elegisti et templi quod aedificavi nomini tuo</span></p>
<p id="ruth-8-49"><span class="verse-num">8:49</span> <span class="verse-body">exaudies in caelo in firmamento solii tui orationem eorum et preces et facies iudicium eorum</span></p>
<p id="ruth-8-50"><span class="verse-num">8:50</span> <span class="verse-body">et propitiaberis populo tuo qui peccavit tibi et omnibus iniquitatibus eorum quibus praevaricati sunt in te et dabis misericordiam coram eis qui eos captivos habuerint ut misereantur eis</span></p>
<p id="ruth-8-51"><span class="verse-num">8:51</span> <span class="verse-body">populus enim tuus est et hereditas tua quos eduxisti de terra Aegypti de medio fornacis ferreae</span></p>
<p id="ruth-8-52"><span class="verse-num">8:52</span> <span class="verse-body">ut sint oculi tui aperti ad deprecationem servi tui et populi tui Israhel et exaudias eos in universis pro quibus invocaverint te</span></p>
<p id="ruth-8-53"><span class="verse-num">8:53</span> <span class="verse-body">tu enim separasti eos tibi in hereditatem de universis populis terrae sicut locutus es per Mosen servum tuum quando eduxisti patres nostros de Aegypto Domine Deus</span></p>
<p id="ruth-8-54"><span class="verse-num">8:54</span> <span class="verse-body">factum est autem cum conplesset Salomon orans Dominum omnem orationem et deprecationem hanc surrexit de conspectu altaris Domini utrumque enim genu in terram fixerat et manus expanderat ad caelum</span></p>
<p id="ruth-8-55"><span class="verse-num">8:55</span> <span class="verse-body">stetit ergo et benedixit omni ecclesiae Israhel voce magna dicens</span></p>
<p id="ruth-8-56"><span class="verse-num">8:56</span> <span class="verse-body">benedictus Dominus qui dedit requiem populo suo Israhel iuxta omnia quae locutus est non cecidit ne unus quidem sermo ex omnibus bonis quae locutus est per Mosen servum suum</span></p>
<p id="ruth-8-57"><span class="verse-num">8:57</span> <span class="verse-body">sit Dominus Deus noster nobiscum sicut fuit cum patribus nostris non derelinquens nos neque proiciens</span></p>
<p id="ruth-8-58"><span class="verse-num">8:58</span> <span class="verse-body">sed inclinet corda nostra ad se ut ambulemus in universis viis eius et custodiamus mandata eius et caerimonias et iudicia quaecumque mandavit patribus nostris</span></p>
<p id="ruth-8-59"><span class="verse-num">8:59</span> <span class="verse-body">et sint sermones mei isti quibus deprecatus sum coram Domino adpropinquantes Domino Deo nostro die et nocte ut faciat iudicium servo suo et populo suo Israhel per singulos dies</span></p>
<p id="ruth-8-60"><span class="verse-num">8:60</span> <span class="verse-body">et sciant omnes populi terrae quia Dominus ipse est Deus et non est ultra absque eo</span></p>
<p id="ruth-8-61"><span class="verse-num">8:61</span> <span class="verse-body">sit quoque cor nostrum perfectum cum Domino Deo nostro ut ambulemus in decretis eius et custodiamus mandata eius sicut et hodie</span></p>
<p id="ruth-8-62"><span class="verse-num">8:62</span> <span class="verse-body">igitur rex et omnis Israhel cum eo immolabant victimas coram Domino</span></p>
<p id="ruth-8-63"><span class="verse-num">8:63</span> <span class="verse-body">mactavitque Salomon hostias pacificas quas immolavit Domino boum viginti duo milia ovium centum viginti milia et dedicaverunt templum Domini rex et filii Israhel</span></p>
<p id="ruth-8-64"><span class="verse-num">8:64</span> <span class="verse-body">in die illa sanctificavit rex medium atrii quod erat ante domum Domini fecit quippe ibi holocaustum et sacrificium et adipem pacificorum quia altare aereum quod erat coram Domino minus erat et capere non poterat holocausta et sacrificium et adipem pacificorum</span></p>
<p id="ruth-8-65"><span class="verse-num">8:65</span> <span class="verse-body">fecit ergo Salomon in tempore illo festivitatem celebrem et omnis Israhel cum eo multitudo magna ab introitu Emath usque ad rivum Aegypti coram Domino Deo nostro septem diebus et septem diebus id est quattuordecim diebus</span></p>
<p id="ruth-8-66"><span class="verse-num">8:66</span> <span class="verse-body">et in die octava dimisit populos qui benedicentes regi profecti sunt in tabernacula sua laetantes et alacri corde super omnibus bonis quae fecerat Dominus David servo suo et Israhel populo suo __________________________________________________________________</span></p>
<h2 id="ruth-ch-9">Chapter 9</h2>
<p class="verses"><a href="#ruth-9-1">1</a> <a href="#ruth-9-2">2</a> <a href="#ruth-9-3">3</a> <a href="#ruth-9-4">4</a> <a href="#ruth-9-5">5</a> <a href="#ruth-9-6">6</a> <a href="#ruth-9-7">7</a> <a href="#ruth-9-8">8</a> <a href="#ruth-9-9">9</a> <a href="#ruth-9-10">10</a> <a href="#ruth-9-11">11</a> <a href="#ruth-9-12">12</a> <a href="#ruth-9-13">13</a> <a href="#ruth-9-14">14</a> <a href="#ruth-9-15">15</a> <a href="#ruth-9-16">16</a> <a href="#ruth-9-17">17</a> <a href="#ruth-9-18">18</a> <a href="#ruth-9-19">19</a> <a href="#ruth-9-20">20</a> <a href="#ruth-9-21">21</a> <a href="#ruth-9-22">22</a> <a href="#ruth-9-23">23</a> <a href="#ruth-9-24">24</a> <a href="#ruth-9-25">25</a> <a href="#ruth-9-26">26</a> <a href="#ruth-9-27">27</a> <a href="#ruth-9-28">28</a></p>
<p id="ruth-9-1"><span class="verse-num">9:1</span> <span class="verse-body">factum est autem cum perfecisset Salomon aedificium domus Domini et aedificium regis et omne quod optaverat et voluerat facere</span></p>
<p id="ruth-9-2"><span class="verse-num">9:2</span> <span class="verse-body">apparuit Dominus ei secundo sicut apparuerat ei in Gabaon</span></p>
<p id="ruth-9-3"><span class="verse-num">9:3</span> <span class="verse-body">dixitque Dominus ad eum exaudivi orationem tuam et deprecationem tuam qua deprecatus es coram me sanctificavi domum hanc quam aedificasti ut ponerem nomen meum ibi in sempiternum et erunt oculi mei et cor meum ibi cunctis diebus</span></p>
<p id="ruth-9-4"><span class="verse-num">9:4</span> <span class="verse-body">tu quoque si ambulaveris coram me sicut ambulavit pater tuus in simplicitate cordis et in aequitate et feceris omnia quae praecepi tibi et legitima mea et iudicia mea servaveris</span></p>
<p id="ruth-9-5"><span class="verse-num">9:5</span> <span class="verse-body">ponam thronum regni tui super Israhel in sempiternum sicut locutus sum David patri tuo dicens non auferetur de genere tuo vir de solio Israhel</span></p>
<p id="ruth-9-6"><span class="verse-num">9:6</span> <span class="verse-body">si autem aversione aversi fueritis vos et filii vestri non sequentes me nec custodientes mandata mea et caerimonias quas proposui vobis sed abieritis et colueritis deos alienos et adoraveritis eos</span></p>
<p id="ruth-9-7"><span class="verse-num">9:7</span> <span class="verse-body">auferam Israhel de superficie terrae quam dedi eis et templum quod sanctificavi nomini meo proiciam a conspectu meo eritque Israhel in proverbium et in fabulam cunctis populis</span></p>
<p id="ruth-9-8"><span class="verse-num">9:8</span> <span class="verse-body">et domus haec erit in exemplum omnis qui transierit per eam stupebit et sibilabit et dicet quare fecit Dominus sic terrae huic et domui huic</span></p>
<p id="ruth-9-9"><span class="verse-num">9:9</span> <span class="verse-body">et respondebunt quia dereliquerunt Dominum Deum suum qui eduxit patres eorum de terra Aegypti et secuti sunt deos alienos et adoraverunt eos et coluerunt idcirco induxit Dominus super eos omne malum hoc</span></p>
<p id="ruth-9-10"><span class="verse-num">9:10</span> <span class="verse-body">expletis autem annis viginti postquam aedificaverat Salomon duas domos id est domum Domini et domum regis</span></p>
<p id="ruth-9-11"><span class="verse-num">9:11</span> <span class="verse-body">Hiram rege Tyri praebente Salomoni ligna cedrina et abiegna et aurum iuxta omne quod opus habuerat tunc dedit Salomon Hiram viginti oppida in terra Galileae</span></p>
<p id="ruth-9-12"><span class="verse-num">9:12</span> <span class="verse-body">egressusque est Hiram de Tyro ut videret oppida quae dederat ei Salomon et non placuerunt ei</span></p>
<p id="ruth-9-13"><span class="verse-num">9:13</span> <span class="verse-body">et ait haecine sunt civitates quas dedisti mihi frater et appellavit eas terram Chabul usque in diem hanc</span></p>
<p id="ruth-9-14"><span class="verse-num">9:14</span> <span class="verse-body">misit quoque Hiram ad regem centum viginti talenta auri</span></p>
<p id="ruth-9-15"><span class="verse-num">9:15</span> <span class="verse-body">haec est summa expensarum quam obtulit rex Salomon ad aedificandam domum Domini et domum suam et Mello et murum Hierusalem et Eser et Mageddo et Gazer</span></p>
<p id="ruth-9-16"><span class="verse-num">9:16</span> <span class="verse-body">Pharao rex Aegypti ascendit et cepit Gazer succenditque eam igni et Chananeum qui habitabat in civitate interfecit et dedit eam in dote filiae suae uxori Salomonis</span></p>
<p id="ruth-9-17"><span class="verse-num">9:17</span> <span class="verse-body">aedificavit ergo Salomon Gazer et Bethoron inferiorem</span></p>
<p id="ruth-9-18"><span class="verse-num">9:18</span> <span class="verse-body">et Baalath et Palmyram in terra solitudinis</span></p>
<p id="ruth-9-19"><span class="verse-num">9:19</span> <span class="verse-body">et omnes vicos qui ad se pertinebant et erant absque muro munivit et civitates curruum et civitates equitum et quodcumque ei placuit ut aedificaret in Hierusalem et in Libano et in omni terra potestatis suae</span></p>
<p id="ruth-9-20"><span class="verse-num">9:20</span> <span class="verse-body">universum populum qui remanserat de Amorreis et Hettheis et Ferezeis et Eveis et Iebuseis qui non sunt de filiis Israhel</span></p>
<p id="ruth-9-21"><span class="verse-num">9:21</span> <span class="verse-body">horum filios qui remanserant in terra quos scilicet non potuerant filii Israhel exterminare fecit Salomon tributarios usque ad diem hanc</span></p>
<p id="ruth-9-22"><span class="verse-num">9:22</span> <span class="verse-body">de filiis autem Israhel non constituit Salomon servire quemquam sed erant viri bellatores et ministri eius et principes et duces et praefecti curruum et equorum</span></p>
<p id="ruth-9-23"><span class="verse-num">9:23</span> <span class="verse-body">erant autem principes super omnia opera Salomonis praepositi quingenti quinquaginta qui habebant subiectum populum et statutis operibus imperabant</span></p>
<p id="ruth-9-24"><span class="verse-num">9:24</span> <span class="verse-body">filia autem Pharaonis ascendit de civitate David in domum suam quam aedificaverat ei tunc aedificavit Mello</span></p>
<p id="ruth-9-25"><span class="verse-num">9:25</span> <span class="verse-body">offerebat quoque Salomon tribus vicibus per annos singulos holocausta et pacificas victimas super altare quod aedificaverat Domino et adolebat thymiama coram Domino perfectumque est templum</span></p>
<p id="ruth-9-26"><span class="verse-num">9:26</span> <span class="verse-body">classem quoque fecit rex Salomon in Asiongaber quae est iuxta Ahilam in litore maris Rubri in terra Idumea</span></p>
<p id="ruth-9-27"><span class="verse-num">9:27</span> <span class="verse-body">misitque Hiram in classe illa servos suos viros nauticos et gnaros maris cum servis Salomonis</span></p>
<p id="ruth-9-28"><span class="verse-num">9:28</span> <span class="verse-body">qui cum venissent in Ophir sumptum inde aurum quadringentorum viginti talentorum detulerunt ad regem Salomonem __________________________________________________________________</span></p>
<h2 id="ruth-ch-10">Chapter 10</h2>
<p class="verses"><a href="#ruth-10-1">1</a> <a href="#ruth-10-2">2</a> <a href="#ruth-10-3">3</a> <a href="#ruth-10-4">4</a> <a href="#ruth-10-5">5</a> <a href="#ruth-10-6">6</a> <a href="#ruth-10-7">7</a> <a href="#ruth-10-8">8</a> <a href="#ruth-10-9">9</a> <a href="#ruth-10-10">10</a> <a href="#ruth-10-11">11</a> <a href="#ruth-10-12">12</a> <a href="#ruth-10-13">13</a> <a href="#ruth-10-14">14</a> <a href="#ruth-10-15">15</a> <a href="#ruth-10-16">16</a> <a href="#ruth-10-17">17</a> <a href="#ruth-10-18">18</a> <a href="#ruth-10-19">19</a> <a href="#ruth-10-20">20</a> <a href="#ruth-10-21">21</a> <a href="#ruth-10-22">22</a> <a href="#ruth-10-23">23</a> <a href="#ruth-10-24">24</a> <a href="#ruth-10-25">25</a> <a href="#ruth-10-26">26</a> <a href="#ruth-10-27">27</a> <a href="#ruth-10-28">28</a> <a href="#ruth-10-29">29</a></p>
<p id="ruth-10-1"><span class="verse-num">10:1</span> <span class="verse-body">sed et regina Saba audita fama Salomonis in nomine Domini venit temptare eum in enigmatibus</span></p>
<p id="ruth-10-2"><span class="verse-num">10:2</span> <span class="verse-body">et ingressa Hierusalem multo comitatu et divitiis camelis portantibus aromata et aurum infinitum nimis et gemmas pretiosas venit ad Salomonem et locuta est ei universa quae habebat in corde suo</span></p>
<p id="ruth-10-3"><span class="verse-num">10:3</span> <span class="verse-body">et docuit eam Salomon omnia verba quae proposuerat non fuit sermo qui regem posset latere et non responderet ei</span></p>
<p id="ruth-10-4"><span class="verse-num">10:4</span> <span class="verse-body">videns autem regina Saba omnem sapientiam Salomonis et domum quam aedificaverat</span></p>
<p id="ruth-10-5"><span class="verse-num">10:5</span> <span class="verse-body">et cibos mensae eius et habitacula servorum et ordinem ministrantium vestesque eorum et pincernas et holocausta quae offerebat in domo Domini non habebat ultra spiritum</span></p>
<p id="ruth-10-6"><span class="verse-num">10:6</span> <span class="verse-body">dixitque ad regem verus est sermo quem audivi in terra mea</span></p>
<p id="ruth-10-7"><span class="verse-num">10:7</span> <span class="verse-body">super sermonibus tuis et super sapientia tua et non credebam narrantibus mihi donec ipsa veni et vidi oculis meis et probavi quod media pars mihi nuntiata non fuerit maior est sapientia et opera tua quam rumor quem audivi</span></p>
<p id="ruth-10-8"><span class="verse-num">10:8</span> <span class="verse-body">beati viri tui et beati servi tui hii qui stant coram te semper et audiunt sapientiam tuam</span></p>
<p id="ruth-10-9"><span class="verse-num">10:9</span> <span class="verse-body">sit Dominus Deus tuus benedictus cui placuisti et posuit te super thronum Israhel eo quod dilexerit Dominus Israhel in sempiternum et constituit te regem ut faceres iudicium et iustitiam</span></p>
<p id="ruth-10-10"><span class="verse-num">10:10</span> <span class="verse-body">dedit ergo regi centum viginti talenta auri et aromata multa nimis et gemmas pretiosas non sunt adlata ultra aromata tam multa quam ea quae dedit regina Saba regi Salomoni</span></p>
<p id="ruth-10-11"><span class="verse-num">10:11</span> <span class="verse-body">sed et classis Hiram quae portabat aurum de Ophir adtulit ex Ophir ligna thyina multa nimis et gemmas pretiosas</span></p>
<p id="ruth-10-12"><span class="verse-num">10:12</span> <span class="verse-body">fecitque rex de lignis thyinis fulchra domus Domini et domus regiae et citharas lyrasque cantoribus non sunt adlata huiuscemodi ligna thyina neque visa usque in praesentem diem</span></p>
<p id="ruth-10-13"><span class="verse-num">10:13</span> <span class="verse-body">rex autem Salomon dedit reginae Saba omnia quae voluit et petivit ab eo exceptis his quae ultro obtulerat ei munere regio quae reversa est et abiit in terram suam cum servis suis</span></p>
<p id="ruth-10-14"><span class="verse-num">10:14</span> <span class="verse-body">erat autem pondus auri quod adferebatur Salomoni per annos singulos sescentorum sexaginta sex talentorum auri</span></p>
<p id="ruth-10-15"><span class="verse-num">10:15</span> <span class="verse-body">excepto eo quod offerebant viri qui super vectigalia erant et negotiatores universique scruta vendentes et omnes reges Arabiae ducesque terrae</span></p>
<p id="ruth-10-16"><span class="verse-num">10:16</span> <span class="verse-body">fecit quoque rex Salomon ducenta scuta de auro puro sescentos auri siclos dedit in lamminas scuti unius</span></p>
<p id="ruth-10-17"><span class="verse-num">10:17</span> <span class="verse-body">et trecentas peltas ex auro probato trecentae minae auri unam peltam vestiebant posuitque ea rex in domo silvae Libani</span></p>
<p id="ruth-10-18"><span class="verse-num">10:18</span> <span class="verse-body">fecit etiam rex Salomon thronum de ebore grandem et vestivit eum auro fulvo nimis</span></p>
<p id="ruth-10-19"><span class="verse-num">10:19</span> <span class="verse-body">qui habebat sex gradus et summitas throni rotunda erat in parte posteriori et duae manus hinc atque inde tenentes sedile et duo leones stabant iuxta manus singulas</span></p>
<p id="ruth-10-20"><span class="verse-num">10:20</span> <span class="verse-body">et duodecim leunculi stantes super sex gradus hinc atque inde non est factum tale opus in universis regnis</span></p>
<p id="ruth-10-21"><span class="verse-num">10:21</span> <span class="verse-body">sed et omnia vasa de quibus potabat rex Salomon erant aurea et universa supellex domus saltus Libani de auro purissimo non erat argentum nec alicuius pretii putabatur in diebus Salomonis</span></p>
<p id="ruth-10-22"><span class="verse-num">10:22</span> <span class="verse-body">quia classis regis per mare cum classe Hiram semel per tres annos ibat in Tharsis deferens inde aurum et argentum dentes elefantorum et simias et pavos</span></p>
<p id="ruth-10-23"><span class="verse-num">10:23</span> <span class="verse-body">magnificatus est ergo rex Salomon super omnes reges terrae divitiis et sapientia</span></p>
<p id="ruth-10-24"><span class="verse-num">10:24</span> <span class="verse-body">et universa terra desiderabat vultum Salomonis ut audiret sapientiam eius quam dederat Deus in corde eius</span></p>
<p id="ruth-10-25"><span class="verse-num">10:25</span> <span class="verse-body">et singuli deferebant ei munera vasa argentea et aurea vestes et arma bellica aromata quoque et equos et mulos per annos singulos</span></p>
<p id="ruth-10-26"><span class="verse-num">10:26</span> <span class="verse-body">congregavitque Salomon currus et equites et facti sunt ei mille quadringenti currus et duodecim milia equitum et disposuit eos per civitates munitas et cum rege in Hierusalem</span></p>
<p id="ruth-10-27"><span class="verse-num">10:27</span> <span class="verse-body">fecitque ut tanta esset abundantia argenti in Hierusalem quanta lapidum et cedrorum praebuit multitudinem quasi sycomoros quae nascuntur in campestribus</span></p>
<p id="ruth-10-28"><span class="verse-num">10:28</span> <span class="verse-body">et educebantur equi Salomoni de Aegypto et de Coa negotiatores enim regis emebant de Coa et statuto pretio perducebant</span></p>
<p id="ruth-10-29"><span class="verse-num">10:29</span> <span class="verse-body">egrediebatur autem quadriga ex Aegypto sescentis siclis argenti et equus centum quinquaginta atque in hunc modum cuncti reges Hettheorum et Syriae equos venundabant __________________________________________________________________</span></p>
<h2 id="ruth-ch-11">Chapter 11</h2>
<p class="verses"><a href="#ruth-11-1">1</a> <a href="#ruth-11-2">2</a> <a href="#ruth-11-3">3</a> <a href="#ruth-11-4">4</a> <a href="#ruth-11-5">5</a> <a href="#ruth-11-6">6</a> <a href="#ruth-11-7">7</a> <a href="#ruth-11-8">8</a> <a href="#ruth-11-9">9</a> <a href="#ruth-11-10">10</a> <a href="#ruth-11-11">11</a> <a href="#ruth-11-12">12</a> <a href="#ruth-11-13">13</a> <a href="#ruth-11-14">14</a> <a href="#ruth-11-15">15</a> <a href="#ruth-11-16">16</a> <a href="#ruth-11-17">17</a> <a href="#ruth-11-18">18</a> <a href="#ruth-11-19">19</a> <a href="#ruth-11-20">20</a> <a href="#ruth-11-21">21</a> <a href="#ruth-11-22">22</a> <a href="#ruth-11-23">23</a> <a href="#ruth-11-24">24</a> <a href="#ruth-11-25">25</a> <a href="#ruth-11-26">26</a> <a href="#ruth-11-27">27</a> <a href="#ruth-11-28">28</a> <a href="#ruth-11-29">29</a> <a href="#ruth-11-30">30</a> <a href="#ruth-11-31">31</a> <a href="#ruth-11-32">32</a> <a href="#ruth-11-33">33</a> <a href="#ruth-11-34">34</a> <a href="#ruth-11-35">35</a> <a href="#ruth-11-36">36</a> <a href="#ruth-11-37">37</a> <a href="#ruth-11-38">38</a> <a href="#ruth-11-39">39</a> <a href="#ruth-11-40">40</a> <a href="#ruth-11-41">41</a> <a href="#ruth-11-42">42</a> <a href="#ruth-11-43">43</a></p>
<p id="ruth-11-1"><span class="verse-num">11:1</span> <span class="verse-body">rex autem Salomon amavit mulieres alienigenas multas filiam quoque Pharaonis et Moabitidas et Ammanitidas Idumeas et Sidonias et Chettheas</span></p>
<p id="ruth-11-2"><span class="verse-num">11:2</span> <span class="verse-body">de gentibus super quibus dixit Dominus filiis Israhel non ingrediemini ad eas neque de illis ingredientur ad vestras certissimo enim avertent corda vestra ut sequamini deos earum his itaque copulatus est Salomon ardentissimo amore</span></p>
<p id="ruth-11-3"><span class="verse-num">11:3</span> <span class="verse-body">fueruntque ei uxores quasi reginae septingentae et concubinae trecentae et averterunt mulieres cor eius</span></p>
<p id="ruth-11-4"><span class="verse-num">11:4</span> <span class="verse-body">cumque iam esset senex depravatum est per mulieres cor eius ut sequeretur deos alienos nec erat cor eius perfectum cum Domino Deo suo sicut cor David patris eius</span></p>
<p id="ruth-11-5"><span class="verse-num">11:5</span> <span class="verse-body">sed colebat Salomon Astharthen deam Sidoniorum et Moloch idolum Ammanitarum</span></p>
<p id="ruth-11-6"><span class="verse-num">11:6</span> <span class="verse-body">fecitque Salomon quod non placuerat coram Domino et non adimplevit ut sequeretur Dominum sicut pater eius</span></p>
<p id="ruth-11-7"><span class="verse-num">11:7</span> <span class="verse-body">tunc aedificavit Salomon fanum Chamos idolo Moab in monte qui est contra Hierusalem et Moloch idolo filiorum Ammon</span></p>
<p id="ruth-11-8"><span class="verse-num">11:8</span> <span class="verse-body">atque in hunc modum fecit universis uxoribus suis alienigenis quae adolebant tura et immolabant diis suis</span></p>
<p id="ruth-11-9"><span class="verse-num">11:9</span> <span class="verse-body">igitur iratus est Dominus Salomoni quod aversa esset mens eius a Domino Deo Israhel qui apparuerat ei secundo</span></p>
<p id="ruth-11-10"><span class="verse-num">11:10</span> <span class="verse-body">et praeceperat de verbo hoc ne sequeretur deos alienos et non custodivit quae mandavit ei Dominus</span></p>
<p id="ruth-11-11"><span class="verse-num">11:11</span> <span class="verse-body">dixit itaque Dominus Salomoni quia habuisti hoc apud te et non custodisti pactum meum et praecepta mea quae mandavi tibi disrumpens scindam regnum tuum et dabo illud servo tuo</span></p>
<p id="ruth-11-12"><span class="verse-num">11:12</span> <span class="verse-body">verumtamen in diebus tuis non faciam propter David patrem tuum de manu filii tui scindam illud</span></p>
<p id="ruth-11-13"><span class="verse-num">11:13</span> <span class="verse-body">nec totum regnum auferam sed tribum unam dabo filio tuo propter David servum meum et Hierusalem quam elegi</span></p>
<p id="ruth-11-14"><span class="verse-num">11:14</span> <span class="verse-body">suscitavit autem Dominus adversarium Salomoni Adad Idumeum de semine regio qui erat in Edom</span></p>
<p id="ruth-11-15"><span class="verse-num">11:15</span> <span class="verse-body">cum enim esset David in Idumea et ascendisset Ioab princeps militiae ad sepeliendos eos qui fuerant interfecti et occidisset omne masculinum in Idumea</span></p>
<p id="ruth-11-16"><span class="verse-num">11:16</span> <span class="verse-body">sex enim mensibus ibi moratus est Ioab et omnis Israhel donec interimerent omne masculinum in Idumea</span></p>
<p id="ruth-11-17"><span class="verse-num">11:17</span> <span class="verse-body">fugit Adad ipse et viri idumei de servis patris eius cum eo ut ingrederetur Aegyptum erat autem Adad puer parvulus</span></p>
<p id="ruth-11-18"><span class="verse-num">11:18</span> <span class="verse-body">cumque surrexissent de Madian venerunt in Pharan tuleruntque secum viros de Pharan et introierunt Aegyptum ad Pharaonem regem Aegypti qui dedit ei domum et cibos constituit et terram delegavit</span></p>
<p id="ruth-11-19"><span class="verse-num">11:19</span> <span class="verse-body">et invenit Adad gratiam coram Pharao valde in tantum ut daret ei uxorem sororem uxoris suae germanam Tafnes reginae</span></p>
<p id="ruth-11-20"><span class="verse-num">11:20</span> <span class="verse-body">genuitque ei soror Tafnes Genebath filium et nutrivit eum Tafnes in domo Pharaonis eratque Genebath habitans apud Pharaonem cum filiis eius</span></p>
<p id="ruth-11-21"><span class="verse-num">11:21</span> <span class="verse-body">cumque audisset Adad in Aegypto dormisse David cum patribus suis et mortuum esse Ioab principem militiae dixit Pharaoni dimitte me ut vadam in terram meam</span></p>
<p id="ruth-11-22"><span class="verse-num">11:22</span> <span class="verse-body">dixitque ei Pharao qua enim re apud me indiges ut quaeras ire ad terram tuam at ille respondit nulla sed obsecro ut dimittas me</span></p>
<p id="ruth-11-23"><span class="verse-num">11:23</span> <span class="verse-body">suscitavit quoque ei Deus adversarium Razon filium Heliada qui fugerat Adadezer regem Soba dominum suum</span></p>
<p id="ruth-11-24"><span class="verse-num">11:24</span> <span class="verse-body">et congregavit contra eum viros et factus est princeps latronum cum interficeret eos David abieruntque Damascum et habitaverunt ibi et constituerunt eum regem in Damasco</span></p>
<p id="ruth-11-25"><span class="verse-num">11:25</span> <span class="verse-body">eratque adversarius Israhel cunctis diebus Salomonis et hoc est malum Adad et odium contra Israhel regnavitque in Syria</span></p>
<p id="ruth-11-26"><span class="verse-num">11:26</span> <span class="verse-body">Hieroboam quoque filius Nabath Ephratheus de Sareda cuius mater erat nomine Sarva mulier vidua servus Salomonis levavit manum contra regem</span></p>
<p id="ruth-11-27"><span class="verse-num">11:27</span> <span class="verse-body">et haec causa rebellionis adversus eum quia Salomon aedificavit Mello et coaequavit voraginem civitatis David patris sui</span></p>
<p id="ruth-11-28"><span class="verse-num">11:28</span> <span class="verse-body">erat autem Hieroboam vir fortis et potens vidensque Salomon adulescentem bonae indolis et industrium constituerat eum praefectum super tributa universae domus Ioseph</span></p>
<p id="ruth-11-29"><span class="verse-num">11:29</span> <span class="verse-body">factum est igitur in tempore illo ut Hieroboam egrederetur de Hierusalem et inveniret eum Ahias Silonites propheta in via opertus pallio novo erant autem duo tantum in agro</span></p>
<p id="ruth-11-30"><span class="verse-num">11:30</span> <span class="verse-body">adprehendensque Ahia pallium suum novum quo opertus erat scidit in duodecim partes</span></p>
<p id="ruth-11-31"><span class="verse-num">11:31</span> <span class="verse-body">et ait ad Hieroboam tolle tibi decem scissuras haec enim dicit Dominus Deus Israhel ecce ego scindam regnum de manu Salomonis et dabo tibi decem tribus</span></p>
<p id="ruth-11-32"><span class="verse-num">11:32</span> <span class="verse-body">porro una tribus remanebit ei propter servum meum David et Hierusalem civitatem quam elegi ex omnibus tribubus Israhel</span></p>
<p id="ruth-11-33"><span class="verse-num">11:33</span> <span class="verse-body">eo quod dereliquerint me et adoraverint Astharoth deam Sidoniorum et Chamos deum Moab et Melchom deum filiorum Ammon et non ambulaverint in viis meis ut facerent iustitiam coram me et praecepta mea et iudicia sicut David pater eius</span></p>
<p id="ruth-11-34"><span class="verse-num">11:34</span> <span class="verse-body">nec auferam omne regnum de manu eius sed ducem ponam eum cunctis diebus vitae suae propter David servum meum quem elegi qui custodivit mandata mea et praecepta mea</span></p>
<p id="ruth-11-35"><span class="verse-num">11:35</span> <span class="verse-body">auferam autem regnum de manu filii eius et dabo tibi decem tribus</span></p>
<p id="ruth-11-36"><span class="verse-num">11:36</span> <span class="verse-body">filio autem eius dabo tribum unam ut remaneat lucerna David servo meo cunctis diebus coram me in Hierusalem civitatem quam elegi ut esset nomen meum ibi</span></p>
<p id="ruth-11-37"><span class="verse-num">11:37</span> <span class="verse-body">te autem adsumam et regnabis super omnia quae desiderat anima tua erisque rex super Israhel</span></p>
<p id="ruth-11-38"><span class="verse-num">11:38</span> <span class="verse-body">si igitur audieris omnia quae praecepero tibi et ambulaveris in viis meis et feceris quod rectum est coram me custodiens mandata mea et praecepta mea sicut fecit David servus meus ero tecum et aedificabo tibi domum fidelem quomodo aedificavi David et tradam tibi Israhel</span></p>
<p id="ruth-11-39"><span class="verse-num">11:39</span> <span class="verse-body">et adfligam semen David super hoc verumtamen non cunctis diebus</span></p>
<p id="ruth-11-40"><span class="verse-num">11:40</span> <span class="verse-body">voluit ergo Salomon interficere Hieroboam qui surrexit et aufugit in Aegyptum ad Susac regem Aegypti et fuit in Aegypto usque ad mortem Salomonis</span></p>
<p id="ruth-11-41"><span class="verse-num">11:41</span> <span class="verse-body">reliquum autem verborum Salomonis et omnia quae fecit et sapientia eius ecce universa scripta sunt in libro verborum Salomonis</span></p>
<p id="ruth-11-42"><span class="verse-num">11:42</span> <span class="verse-body">dies autem quos regnavit Salomon in Hierusalem super omnem Israhel quadraginta anni sunt</span></p>
<p id="ruth-11-43"><span class="verse-num">11:43</span> <span class="verse-body">dormivitque Salomon cum patribus suis et sepultus est in civitate David patris sui regnavitque Roboam filius eius pro eo __________________________________________________________________</span></p>
<h2 id="ruth-ch-12">Chapter 12</h2>
<p class="verses"><a href="#ruth-12-1">1</a> <a href="#ruth-12-2">2</a> <a href="#ruth-12-3">3</a> <a href="#ruth-12-4">4</a> <a href="#ruth-12-5">5</a> <a href="#ruth-12-6">6</a> <a href="#ruth-12-7">7</a> <a href="#ruth-12-8">8</a> <a href="#ruth-12-9">9</a> <a href="#ruth-12-10">10</a> <a href="#ruth-12-11">11</a> <a href="#ruth-12-12">12</a> <a href="#ruth-12-13">13</a> <a href="#ruth-12-14">14</a> <a href="#ruth-12-15">15</a> <a href="#ruth-12-16">16</a> <a href="#ruth-12-17">17</a> <a href="#ruth-12-18">18</a> <a href="#ruth-12-19">19</a> <a href="#ruth-12-20">20</a> <a href="#ruth-12-21">21</a> <a href="#ruth-12-22">22</a> <a href="#ruth-12-23">23</a> <a href="#ruth-12-24">24</a> <a href="#ruth-12-25">25</a> <a href="#ruth-12-26">26</a> <a href="#ruth-12-27">27</a> <a href="#ruth-12-28">28</a> <a href="#ruth-12-29">29</a> <a href="#ruth-12-30">30</a> <a href="#ruth-12-31">31</a> <a href="#ruth-12-32">32</a> <a href="#ruth-12-33">33</a></p>
<p id="ruth-12-1"><span class="verse-num">12:1</span> <span class="verse-body">venit autem Roboam in Sychem illuc enim congregatus erat omnis Israhel ad constituendum eum regem</span></p>
<p id="ruth-12-2"><span class="verse-num">12:2</span> <span class="verse-body">at Hieroboam filius Nabath cum adhuc esset in Aegypto profugus a facie regis Salomonis audita morte eius reversus est de Aegypto</span></p>
<p id="ruth-12-3"><span class="verse-num">12:3</span> <span class="verse-body">miseruntque et vocaverunt eum venit ergo Hieroboam et omnis multitudo Israhel et locuti sunt ad Roboam dicentes</span></p>
<p id="ruth-12-4"><span class="verse-num">12:4</span> <span class="verse-body">pater tuus durissimum iugum inposuit nobis tu itaque nunc inminue paululum de imperio patris tui durissimo et de iugo gravissimo quod inposuit nobis et serviemus tibi</span></p>
<p id="ruth-12-5"><span class="verse-num">12:5</span> <span class="verse-body">qui ait eis ite usque ad tertium diem et revertimini ad me cumque abisset populus</span></p>
<p id="ruth-12-6"><span class="verse-num">12:6</span> <span class="verse-body">iniit consilium rex Roboam cum senibus qui adsistebant coram Salomone patre eius dum adviveret et ait quod mihi datis consilium ut respondeam populo</span></p>
<p id="ruth-12-7"><span class="verse-num">12:7</span> <span class="verse-body">qui dixerunt ei si hodie oboedieris populo huic et servieris et petitioni eorum cesseris locutusque fueris ad eos verba lenia erunt tibi servi cunctis diebus</span></p>
<p id="ruth-12-8"><span class="verse-num">12:8</span> <span class="verse-body">qui dereliquit consilium senum quod dederant ei et adhibuit adulescentes qui nutriti fuerant cum eo et adsistebant illi</span></p>
<p id="ruth-12-9"><span class="verse-num">12:9</span> <span class="verse-body">dixitque ad eos quod mihi datis consilium ut respondeam populo huic qui dixerunt mihi levius fac iugum quod inposuit pater tuus super nos</span></p>
<p id="ruth-12-10"><span class="verse-num">12:10</span> <span class="verse-body">et dixerunt ei iuvenes qui nutriti fuerant cum eo sic loquere populo huic qui locuti sunt ad te dicentes pater tuus adgravavit iugum nostrum tu releva nos sic loqueris ad eos minimus digitus meus grossior est dorso patris mei</span></p>
<p id="ruth-12-11"><span class="verse-num">12:11</span> <span class="verse-body">et nunc pater meus posuit super vos iugum grave ego autem addam super iugum vestrum pater meus cecidit vos flagellis ego autem caedam scorpionibus</span></p>
<p id="ruth-12-12"><span class="verse-num">12:12</span> <span class="verse-body">venit ergo Hieroboam et omnis populus ad Roboam die tertia sicut locutus fuerat rex dicens revertimini ad me die tertia</span></p>
<p id="ruth-12-13"><span class="verse-num">12:13</span> <span class="verse-body">responditque rex populo dura derelicto consilio seniorum quod ei dederant</span></p>
<p id="ruth-12-14"><span class="verse-num">12:14</span> <span class="verse-body">et locutus est eis secundum consilium iuvenum dicens pater meus adgravavit iugum vestrum ego autem addam iugo vestro pater meus cecidit vos flagellis et ego caedam scorpionibus</span></p>
<p id="ruth-12-15"><span class="verse-num">12:15</span> <span class="verse-body">et non adquievit rex populo quoniam aversatus eum fuerat Dominus ut suscitaret verbum suum quod locutus fuerat in manu Ahiae Silonitae ad Hieroboam filium Nabath</span></p>
<p id="ruth-12-16"><span class="verse-num">12:16</span> <span class="verse-body">videns itaque populus quod noluisset eos audire rex respondit ei dicens quae nobis pars in David vel quae hereditas in filio Isai in tabernacula tua Israhel nunc vide domum tuam David et abiit Israhel in tabernacula sua</span></p>
<p id="ruth-12-17"><span class="verse-num">12:17</span> <span class="verse-body">super filios autem Israhel quicumque habitabant in civitatibus Iuda regnavit Roboam</span></p>
<p id="ruth-12-18"><span class="verse-num">12:18</span> <span class="verse-body">misit igitur rex Roboam Aduram qui erat super tributum et lapidavit eum omnis Israhel et mortuus est porro rex Roboam festinus ascendit currum et fugit in Hierusalem</span></p>
<p id="ruth-12-19"><span class="verse-num">12:19</span> <span class="verse-body">recessitque Israhel a domo David usque in praesentem diem</span></p>
<p id="ruth-12-20"><span class="verse-num">12:20</span> <span class="verse-body">factum est autem cum audisset omnis Israhel quod reversus esset Hieroboam miserunt et vocaverunt eum congregato coetu et constituerunt regem super omnem Israhel nec secutus est quisquam domum David praeter tribum Iuda solam</span></p>
<p id="ruth-12-21"><span class="verse-num">12:21</span> <span class="verse-body">venit autem Roboam Hierusalem et congregavit universam domum Iuda et tribum Beniamin centum octoginta milia electorum virorum et bellatorum ut pugnaret contra domum Israhel et reduceret regnum Roboam filio Salomonis</span></p>
<p id="ruth-12-22"><span class="verse-num">12:22</span> <span class="verse-body">factus est vero sermo Domini ad Semeiam virum Dei dicens</span></p>
<p id="ruth-12-23"><span class="verse-num">12:23</span> <span class="verse-body">loquere ad Roboam filium Salomonis regem Iuda et ad omnem domum Iuda et Beniamin et reliquos de populo dicens</span></p>
<p id="ruth-12-24"><span class="verse-num">12:24</span> <span class="verse-body">haec dicit Dominus non ascendetis nec bellabitis contra fratres vestros filios Israhel revertatur vir in domum suam a me enim factum est verbum hoc audierunt sermonem Domini et reversi sunt de itinere sicut eis praeceperat Dominus</span></p>
<p id="ruth-12-25"><span class="verse-num">12:25</span> <span class="verse-body">aedificavit autem Hieroboam Sychem in monte Ephraim et habitavit ibi et egressus inde aedificavit Phanuhel</span></p>
<p id="ruth-12-26"><span class="verse-num">12:26</span> <span class="verse-body">dixitque Hieroboam in corde suo nunc revertetur regnum ad domum David</span></p>
<p id="ruth-12-27"><span class="verse-num">12:27</span> <span class="verse-body">si ascenderit populus iste ut faciat sacrificia in domo Domini in Hierusalem et convertetur cor populi huius ad dominum suum Roboam regem Iuda interficientque me et revertentur ad eum</span></p>
<p id="ruth-12-28"><span class="verse-num">12:28</span> <span class="verse-body">et excogitato consilio fecit duos vitulos aureos et dixit eis nolite ultra ascendere Hierusalem ecce dii tui Israhel qui eduxerunt te de terra Aegypti</span></p>
<p id="ruth-12-29"><span class="verse-num">12:29</span> <span class="verse-body">posuitque unum in Bethel et alterum in Dan</span></p>
<p id="ruth-12-30"><span class="verse-num">12:30</span> <span class="verse-body">et factum est verbum hoc in peccatum ibat enim populus ad adorandum vitulum usque in Dan</span></p>
<p id="ruth-12-31"><span class="verse-num">12:31</span> <span class="verse-body">et fecit fana in excelsis et sacerdotes de extremis populi qui non erant de filiis Levi</span></p>
<p id="ruth-12-32"><span class="verse-num">12:32</span> <span class="verse-body">constituitque diem sollemnem in mense octavo quintadecima die mensis in similitudinem sollemnitatis quae celebratur in Iuda et ascendens altare similiter fecit in Bethel ut immolaret vitulis quos fabricatus erat constituitque in Bethel sacerdotes excelsorum quae fecerat</span></p>
<p id="ruth-12-33"><span class="verse-num">12:33</span> <span class="verse-body">et ascendit super altare quod extruxerat in Bethel quintadecima die mensis octavi quem finxerat de corde suo et fecit sollemnitatem filiis Israhel et ascendit super altare ut adoleret incensum __________________________________________________________________</span></p>
<h2 id="ruth-ch-13">Chapter 13</h2>
<p class="verses"><a href="#ruth-13-1">1</a> <a href="#ruth-13-2">2</a> <a href="#ruth-13-3">3</a> <a href="#ruth-13-4">4</a> <a href="#ruth-13-5">5</a> <a href="#ruth-13-6">6</a> <a href="#ruth-13-7">7</a> <a href="#ruth-13-8">8</a> <a href="#ruth-13-9">9</a> <a href="#ruth-13-10">10</a> <a href="#ruth-13-11">11</a> <a href="#ruth-13-12">12</a> <a href="#ruth-13-13">13</a> <a href="#ruth-13-14">14</a> <a href="#ruth-13-15">15</a> <a href="#ruth-13-16">16</a> <a href="#ruth-13-17">17</a> <a href="#ruth-13-18">18</a> <a href="#ruth-13-19">19</a> <a href="#ruth-13-20">20</a> <a href="#ruth-13-21">21</a> <a href="#ruth-13-22">22</a> <a href="#ruth-13-23">23</a> <a href="#ruth-13-24">24</a> <a href="#ruth-13-25">25</a> <a href="#ruth-13-26">26</a> <a href="#ruth-13-27">27</a> <a href="#ruth-13-28">28</a> <a href="#ruth-13-29">29</a> <a href="#ruth-13-30">30</a> <a href="#ruth-13-31">31</a> <a href="#ruth-13-32">32</a> <a href="#ruth-13-33">33</a> <a href="#ruth-13-34">34</a></p>
<p id="ruth-13-1"><span class="verse-num">13:1</span> <span class="verse-body">et ecce vir Dei venit de Iuda in sermone Domini in Bethel Hieroboam stante super altare et tus iaciente</span></p>
<p id="ruth-13-2"><span class="verse-num">13:2</span> <span class="verse-body">et exclamavit contra altare in sermone Domini et ait altare altare haec dicit Dominus ecce filius nascetur domui David Iosias nomine et immolabit super te sacerdotes excelsorum qui nunc in te tura succendunt et ossa hominum incendet super te</span></p>
<p id="ruth-13-3"><span class="verse-num">13:3</span> <span class="verse-body">deditque in die illa signum dicens hoc erit signum quod locutus est Dominus ecce altare scinditur et effunditur cinis qui in eo est</span></p>
<p id="ruth-13-4"><span class="verse-num">13:4</span> <span class="verse-body">cumque audisset rex sermonem hominis Dei quem inclamaverat contra altare in Bethel extendit manum suam de altari dicens adprehendite eum et exaruit manus eius quam extenderat contra eum nec valuit retrahere eam ad se</span></p>
<p id="ruth-13-5"><span class="verse-num">13:5</span> <span class="verse-body">altare quoque scissum est et effusus cinis de altari iuxta signum quod praedixerat vir Dei in sermone Domini</span></p>
<p id="ruth-13-6"><span class="verse-num">13:6</span> <span class="verse-body">et ait rex ad virum Dei deprecare faciem Domini Dei tui et ora pro me ut restituatur manus mea mihi oravit vir Dei faciem Domini et reversa est manus regis ad eum et facta est sicut prius fuerat</span></p>
<p id="ruth-13-7"><span class="verse-num">13:7</span> <span class="verse-body">locutus est autem rex ad virum Dei veni mecum domum ut prandeas et dabo tibi munera</span></p>
<p id="ruth-13-8"><span class="verse-num">13:8</span> <span class="verse-body">responditque vir Dei ad regem si dederis mihi mediam partem domus tuae non veniam tecum nec comedam panem neque bibam aquam in loco isto</span></p>
<p id="ruth-13-9"><span class="verse-num">13:9</span> <span class="verse-body">sic enim mandatum est mihi in sermone Domini praecipientis non comedes panem neque bibes aquam nec reverteris per viam qua venisti</span></p>
<p id="ruth-13-10"><span class="verse-num">13:10</span> <span class="verse-body">abiit ergo per aliam viam et non est reversus per iter quo venerat in Bethel</span></p>
<p id="ruth-13-11"><span class="verse-num">13:11</span> <span class="verse-body">prophetes autem quidam senex habitabat in Bethel ad quem venit filius suus et narravit ei omnia opera quae fecerat vir Dei illa die in Bethel et verba quae locutus fuerat ad regem et narraverunt patri suo</span></p>
<p id="ruth-13-12"><span class="verse-num">13:12</span> <span class="verse-body">et dixit eis pater eorum per quam viam abiit ostenderunt ei filii sui viam per quam abierat vir Dei qui venerat de Iuda</span></p>
<p id="ruth-13-13"><span class="verse-num">13:13</span> <span class="verse-body">et ait filiis suis sternite mihi asinum qui cum stravissent ascendit</span></p>
<p id="ruth-13-14"><span class="verse-num">13:14</span> <span class="verse-body">et abiit post virum Dei et invenit eum sedentem subtus terebinthum et ait illi tune es vir Dei qui venisti de Iuda respondit ille ego sum</span></p>
<p id="ruth-13-15"><span class="verse-num">13:15</span> <span class="verse-body">dixit ad eum veni mecum domum ut comedas panem</span></p>
<p id="ruth-13-16"><span class="verse-num">13:16</span> <span class="verse-body">qui ait non possum reverti neque venire tecum nec comedam panem nec bibam aquam in loco isto</span></p>
<p id="ruth-13-17"><span class="verse-num">13:17</span> <span class="verse-body">quia locutus est Dominus ad me in sermone Domini dicens non comedes panem et non bibes ibi aquam nec reverteris per viam qua ieris</span></p>
<p id="ruth-13-18"><span class="verse-num">13:18</span> <span class="verse-body">qui ait illi et ego propheta sum similis tui et angelus locutus est mihi in sermone Domini dicens reduc eum tecum in domum tuam et comedat panem et bibat aquam fefellit eum</span></p>
<p id="ruth-13-19"><span class="verse-num">13:19</span> <span class="verse-body">et reduxit secum comedit ergo panem in domo eius et bibit aquam</span></p>
<p id="ruth-13-20"><span class="verse-num">13:20</span> <span class="verse-body">cumque sederent ad mensam factus est sermo Domini ad prophetam qui reduxerat eum</span></p>
<p id="ruth-13-21"><span class="verse-num">13:21</span> <span class="verse-body">et exclamavit ad virum Dei qui venerat de Iuda dicens haec dicit Dominus quia inoboediens fuisti ori Domini et non custodisti mandatum quod praecepit tibi Dominus Deus tuus</span></p>
<p id="ruth-13-22"><span class="verse-num">13:22</span> <span class="verse-body">et reversus es et comedisti panem et bibisti aquam in loco in quo praecepit tibi ne comederes panem neque biberes aquam non inferetur cadaver tuum in sepulchrum patrum tuorum</span></p>
<p id="ruth-13-23"><span class="verse-num">13:23</span> <span class="verse-body">cumque comedisset et bibisset stravit asinum prophetae quem reduxerat</span></p>
<p id="ruth-13-24"><span class="verse-num">13:24</span> <span class="verse-body">qui cum abisset invenit eum leo in via et occidit et erat cadaver eius proiectum in itinere asinus autem stabat iuxta illum et leo stabat iuxta cadaver</span></p>
<p id="ruth-13-25"><span class="verse-num">13:25</span> <span class="verse-body">et ecce viri transeuntes viderunt cadaver proiectum in via et leonem stantem iuxta cadaver et venerunt et divulgaverunt in civitate in qua prophetes senex ille habitabat</span></p>
<p id="ruth-13-26"><span class="verse-num">13:26</span> <span class="verse-body">quod cum audisset propheta ille qui reduxerat eum de via ait vir Dei est qui inoboediens fuit ori Domini et tradidit eum Dominus leoni et confregit eum et occidit iuxta verbum Domini quod locutus est ei</span></p>
<p id="ruth-13-27"><span class="verse-num">13:27</span> <span class="verse-body">dixitque ad filios suos sternite mihi asinum qui cum stravissent</span></p>
<p id="ruth-13-28"><span class="verse-num">13:28</span> <span class="verse-body">et ille abisset invenit cadaver eius proiectum in via et asinum et leonem stantes iuxta cadaver non comedit leo de cadavere nec laesit asinum</span></p>
<p id="ruth-13-29"><span class="verse-num">13:29</span> <span class="verse-body">tulit ergo prophetes cadaver viri Dei et posuit illud super asinum et reversus intulit in civitatem prophetae senis ut plangerent eum</span></p>
<p id="ruth-13-30"><span class="verse-num">13:30</span> <span class="verse-body">et posuit cadaver eius in sepulchro suo et planxerunt eum heu frater</span></p>
<p id="ruth-13-31"><span class="verse-num">13:31</span> <span class="verse-body">cumque planxissent eum dixit ad filios suos cum mortuus fuero sepelite me in sepulchro in quo vir Dei sepultus est iuxta ossa eius ponite ossa mea</span></p>
<p id="ruth-13-32"><span class="verse-num">13:32</span> <span class="verse-body">profecto enim veniet sermo quem praedixit in sermone Domini contra altare quod est in Bethel et contra omnia fana excelsorum quae sunt in urbibus Samariae</span></p>
<p id="ruth-13-33"><span class="verse-num">13:33</span> <span class="verse-body">post verba haec non est reversus Hieroboam de via sua pessima sed e contrario fecit de novissimis populi sacerdotes excelsorum quicumque volebat implebat manum suam et fiebat sacerdos excelsorum</span></p>
<p id="ruth-13-34"><span class="verse-num">13:34</span> <span class="verse-body">et propter hanc causam peccavit domus Hieroboam et eversa est et deleta de superficie terrae __________________________________________________________________</span></p>
<h2 id="ruth-ch-14">Chapter 14</h2>
<p class="verses"><a href="#ruth-14-1">1</a> <a href="#ruth-14-2">2</a> <a href="#ruth-14-3">3</a> <a href="#ruth-14-4">4</a> <a href="#ruth-14-5">5</a> <a href="#ruth-14-6">6</a> <a href="#ruth-14-7">7</a> <a href="#ruth-14-8">8</a> <a href="#ruth-14-9">9</a> <a href="#ruth-14-10">10</a> <a href="#ruth-14-11">11</a> <a href="#ruth-14-12">12</a> <a href="#ruth-14-13">13</a> <a href="#ruth-14-14">14</a> <a href="#ruth-14-15">15</a> <a href="#ruth-14-16">16</a> <a href="#ruth-14-17">17</a> <a href="#ruth-14-18">18</a> <a href="#ruth-14-19">19</a> <a href="#ruth-14-20">20</a> <a href="#ruth-14-21">21</a> <a href="#ruth-14-22">22</a> <a href="#ruth-14-23">23</a> <a href="#ruth-14-24">24</a> <a href="#ruth-14-25">25</a> <a href="#ruth-14-26">26</a> <a href="#ruth-14-27">27</a> <a href="#ruth-14-28">28</a> <a href="#ruth-14-29">29</a> <a href="#ruth-14-30">30</a> <a href="#ruth-14-31">31</a></p>
<p id="ruth-14-1"><span class="verse-num">14:1</span> <span class="verse-body">in tempore illo aegrotavit Abia filius Hieroboam</span></p>
<p id="ruth-14-2"><span class="verse-num">14:2</span> <span class="verse-body">dixitque Hieroboam uxori suae surge et commuta habitum ne cognoscaris quod sis uxor Hieroboam et vade in Silo ubi est Ahia propheta qui locutus est mihi quod regnaturus essem super populum hunc</span></p>
<p id="ruth-14-3"><span class="verse-num">14:3</span> <span class="verse-body">tolle quoque in manu tua decem panes et crustula et vas mellis et vade ad illum ipse indicabit tibi quid eventurum sit huic puero</span></p>
<p id="ruth-14-4"><span class="verse-num">14:4</span> <span class="verse-body">fecit ut dixerat uxor Hieroboam et consurgens abiit in Silo et venit in domum Ahia at ille non poterat videre quia caligaverant oculi eius prae senectute</span></p>
<p id="ruth-14-5"><span class="verse-num">14:5</span> <span class="verse-body">dixit autem Dominus ad Ahiam ecce uxor Hieroboam ingreditur ut consulat te super filio suo qui aegrotat haec et haec loqueris ei cum ergo illa intraret et dissimularet se esse quae erat</span></p>
<p id="ruth-14-6"><span class="verse-num">14:6</span> <span class="verse-body">audivit Ahias sonitum pedum eius introeuntis per ostium et ait ingredere uxor Hieroboam quare aliam esse te simulas ego autem missus sum ad te durus nuntius</span></p>
<p id="ruth-14-7"><span class="verse-num">14:7</span> <span class="verse-body">vade et dic Hieroboam haec dicit Dominus Deus Israhel quia exaltavi te de medio populi et dedi te ducem super populum meum Israhel</span></p>
<p id="ruth-14-8"><span class="verse-num">14:8</span> <span class="verse-body">et scidi regnum domus David et dedi illud tibi et non fuisti sicut servus meus David qui custodivit mandata mea et secutus est me in toto corde suo faciens quod placitum esset in conspectu meo</span></p>
<p id="ruth-14-9"><span class="verse-num">14:9</span> <span class="verse-body">sed operatus es male super omnes qui fuerunt ante te et fecisti tibi deos alienos et conflatiles ut me ad iracundiam provocares me autem proiecisti post corpus tuum</span></p>
<p id="ruth-14-10"><span class="verse-num">14:10</span> <span class="verse-body">idcirco ecce ego inducam mala super domum Hieroboam et percutiam de Hieroboam mingentem ad parietem et clausum et novissimum in Israhel et mundabo reliquias domus Hieroboam sicut mundari solet fimus usque ad purum</span></p>
<p id="ruth-14-11"><span class="verse-num">14:11</span> <span class="verse-body">qui mortui fuerint de Hieroboam in civitate comedent eos canes qui autem mortui fuerint in agro vorabunt eos aves caeli quia Dominus locutus est</span></p>
<p id="ruth-14-12"><span class="verse-num">14:12</span> <span class="verse-body">tu igitur surge et vade in domum tuam et in ipso introitu pedum tuorum in urbem morietur puer</span></p>
<p id="ruth-14-13"><span class="verse-num">14:13</span> <span class="verse-body">et planget eum omnis Israhel et sepeliet iste enim solus infertur de Hieroboam in sepulchrum quia inventus est super eo sermo bonus ad Dominum Deum Israhel in domo Hieroboam</span></p>
<p id="ruth-14-14"><span class="verse-num">14:14</span> <span class="verse-body">constituet autem sibi Dominus regem super Israhel qui percutiat domum Hieroboam in hac die et in hoc tempore</span></p>
<p id="ruth-14-15"><span class="verse-num">14:15</span> <span class="verse-body">et percutiet Dominus Israhel sicut moveri solet harundo in aqua et evellet Israhel de terra bona hac quam dedit patribus eorum et ventilabit eos trans Flumen quia fecerunt sibi lucos ut inritarent Dominum</span></p>
<p id="ruth-14-16"><span class="verse-num">14:16</span> <span class="verse-body">et tradet Dominus Israhel propter peccata Hieroboam qui peccavit et peccare fecit Israhel</span></p>
<p id="ruth-14-17"><span class="verse-num">14:17</span> <span class="verse-body">surrexit itaque uxor Hieroboam et abiit et venit in Thersa cumque illa ingrederetur limen domus puer mortuus est</span></p>
<p id="ruth-14-18"><span class="verse-num">14:18</span> <span class="verse-body">et sepelierunt eum et planxit illum omnis Israhel iuxta sermonem Domini quem locutus est in manu servi sui Ahiae prophetae</span></p>
<p id="ruth-14-19"><span class="verse-num">14:19</span> <span class="verse-body">reliqua autem verborum Hieroboam quomodo pugnaverit et quomodo regnaverit ecce scripta sunt in libro verborum dierum regum Israhel</span></p>
<p id="ruth-14-20"><span class="verse-num">14:20</span> <span class="verse-body">dies autem quibus regnavit Hieroboam viginti duo anni sunt et dormivit cum patribus suis regnavitque Nadab filius eius pro eo</span></p>
<p id="ruth-14-21"><span class="verse-num">14:21</span> <span class="verse-body">porro Roboam filius Salomonis regnavit in Iuda quadraginta et unius anni erat Roboam cum regnare coepisset et decem et septem annis regnavit in Hierusalem civitatem quam elegit Dominus ut poneret nomen suum ibi ex omnibus tribubus Israhel nomen autem matris eius Naama Ammanites</span></p>
<p id="ruth-14-22"><span class="verse-num">14:22</span> <span class="verse-body">et fecit Iudas malum coram Domino et inritaverunt eum super omnibus quae fecerant patres eorum in peccatis suis quae peccaverant</span></p>
<p id="ruth-14-23"><span class="verse-num">14:23</span> <span class="verse-body">aedificaverunt enim et ipsi sibi aras et statuas et lucos super omnem collem excelsum et subter omnem arborem frondosam</span></p>
<p id="ruth-14-24"><span class="verse-num">14:24</span> <span class="verse-body">sed et effeminati fuerunt in terra feceruntque omnes abominationes gentium quas adtrivit Dominus ante faciem filiorum Israhel</span></p>
<p id="ruth-14-25"><span class="verse-num">14:25</span> <span class="verse-body">in quinto autem anno regni Roboam ascendit Sesac rex Aegypti in Hierusalem</span></p>
<p id="ruth-14-26"><span class="verse-num">14:26</span> <span class="verse-body">et tulit thesauros domus Domini et thesauros regios et universa diripuit scuta quoque aurea quae fecerat Salomon</span></p>
<p id="ruth-14-27"><span class="verse-num">14:27</span> <span class="verse-body">pro quibus fecit rex Roboam scuta aerea et tradidit ea in manu ducum scutariorum et eorum qui excubabant ante ostium domus regis</span></p>
<p id="ruth-14-28"><span class="verse-num">14:28</span> <span class="verse-body">cumque ingrederetur rex in domum Domini portabant ea qui praeeundi habebant officium et postea reportabant ad armamentarium scutariorum</span></p>
<p id="ruth-14-29"><span class="verse-num">14:29</span> <span class="verse-body">reliqua autem sermonum Roboam et omnium quae fecit ecce scripta sunt in libro verborum dierum regum Iuda</span></p>
<p id="ruth-14-30"><span class="verse-num">14:30</span> <span class="verse-body">fuitque bellum inter Roboam et Hieroboam cunctis diebus</span></p>
<p id="ruth-14-31"><span class="verse-num">14:31</span> <span class="verse-body">dormivit itaque Roboam cum patribus suis et sepultus est cum eis in civitate David nomen autem matris eius Naama Ammanites et regnavit Abiam filius eius pro eo __________________________________________________________________</span></p>
<h2 id="ruth-ch-15">Chapter 15</h2>
<p class="verses"><a href="#ruth-15-1">1</a> <a href="#ruth-15-2">2</a> <a href="#ruth-15-3">3</a> <a href="#ruth-15-4">4</a> <a href="#ruth-15-5">5</a> <a href="#ruth-15-6">6</a> <a href="#ruth-15-7">7</a> <a href="#ruth-15-8">8</a> <a href="#ruth-15-9">9</a> <a href="#ruth-15-10">10</a> <a href="#ruth-15-11">11</a> <a href="#ruth-15-12">12</a> <a href="#ruth-15-13">13</a> <a href="#ruth-15-14">14</a> <a href="#ruth-15-15">15</a> <a href="#ruth-15-16">16</a> <a href="#ruth-15-17">17</a> <a href="#ruth-15-18">18</a> <a href="#ruth-15-19">19</a> <a href="#ruth-15-20">20</a> <a href="#ruth-15-21">21</a> <a href="#ruth-15-22">22</a> <a href="#ruth-15-23">23</a> <a href="#ruth-15-24">24</a> <a href="#ruth-15-25">25</a> <a href="#ruth-15-26">26</a> <a href="#ruth-15-27">27</a> <a href="#ruth-15-28">28</a> <a href="#ruth-15-29">29</a> <a href="#ruth-15-30">30</a> <a href="#ruth-15-31">31</a> <a href="#ruth-15-32">32</a> <a href="#ruth-15-33">33</a> <a href="#ruth-15-34">34</a></p>
<p id="ruth-15-1"><span class="verse-num">15:1</span> <span class="verse-body">igitur in octavodecimo anno regni Hieroboam filii Nabath regnavit Abiam super Iudam</span></p>
<p id="ruth-15-2"><span class="verse-num">15:2</span> <span class="verse-body">tribus annis regnavit in Hierusalem nomen matris eius Maacha filia Absalom</span></p>
<p id="ruth-15-3"><span class="verse-num">15:3</span> <span class="verse-body">ambulavitque in omnibus peccatis patris sui quae fecerat ante eum nec erat cor eius perfectum cum Domino Deo suo sicut cor David patris eius</span></p>
<p id="ruth-15-4"><span class="verse-num">15:4</span> <span class="verse-body">sed propter David dedit ei Dominus Deus suus lucernam in Hierusalem ut suscitaret filium eius post eum et staret Hierusalem</span></p>
<p id="ruth-15-5"><span class="verse-num">15:5</span> <span class="verse-body">eo quod fecisset David rectum in oculis Domini et non declinasset ab omnibus quae praeceperat ei cunctis diebus vitae suae excepto sermone Uriae Hetthei</span></p>
<p id="ruth-15-6"><span class="verse-num">15:6</span> <span class="verse-body">attamen bellum fuit inter Roboam et inter Hieroboam omni tempore vitae eius</span></p>
<p id="ruth-15-7"><span class="verse-num">15:7</span> <span class="verse-body">reliqua autem sermonum Abiam et omnia quae fecit nonne haec scripta sunt in libro verborum dierum regum Iuda fuitque proelium inter Abiam et inter Hieroboam</span></p>
<p id="ruth-15-8"><span class="verse-num">15:8</span> <span class="verse-body">et dormivit Abiam cum patribus suis et sepelierunt eum in civitate David regnavitque Asa filius eius pro eo</span></p>
<p id="ruth-15-9"><span class="verse-num">15:9</span> <span class="verse-body">in anno ergo vicesimo Hieroboam regis Israhel regnavit Asa rex Iuda</span></p>
<p id="ruth-15-10"><span class="verse-num">15:10</span> <span class="verse-body">et quadraginta uno anno regnavit in Hierusalem nomen matris eius Maacha filia Absalom</span></p>
<p id="ruth-15-11"><span class="verse-num">15:11</span> <span class="verse-body">et fecit Asa rectum ante conspectum Domini sicut David pater eius</span></p>
<p id="ruth-15-12"><span class="verse-num">15:12</span> <span class="verse-body">et abstulit effeminatos de terra purgavitque universas sordes idolorum quae fecerant patres eius</span></p>
<p id="ruth-15-13"><span class="verse-num">15:13</span> <span class="verse-body">insuper et Maacham matrem suam amovit ne esset princeps in sacris Priapi et in luco eius quem consecraverat subvertitque specum eius et confregit simulacrum turpissimum et conbusit in torrente Cedron</span></p>
<p id="ruth-15-14"><span class="verse-num">15:14</span> <span class="verse-body">excelsa autem non abstulit verumtamen cor Asa perfectum erat cum Deo cunctis diebus suis</span></p>
<p id="ruth-15-15"><span class="verse-num">15:15</span> <span class="verse-body">et intulit ea quae sanctificaverat pater suus et voverat in domum Domini argentum et aurum et vasa</span></p>
<p id="ruth-15-16"><span class="verse-num">15:16</span> <span class="verse-body">bellum autem erat inter Asa et Baasa regem Israhel cunctis diebus eorum</span></p>
<p id="ruth-15-17"><span class="verse-num">15:17</span> <span class="verse-body">ascendit quoque Baasa rex Israhel in Iudam et aedificavit Rama ut non possit quispiam egredi vel ingredi de parte Asa regis Iudae</span></p>
<p id="ruth-15-18"><span class="verse-num">15:18</span> <span class="verse-body">tollens itaque Asa omne argentum et aurum quod remanserat in thesauris domus Domini et in thesauris domus regiae dedit illud in manu servorum suorum et misit ad Benadad filium Tabremmon filii Ezion regem Syriae qui habitabat in Damasco dicens</span></p>
<p id="ruth-15-19"><span class="verse-num">15:19</span> <span class="verse-body">foedus est inter me et te et inter patrem meum et patrem tuum ideo misi tibi munera argentum et aurum et peto ut venias et irritum facias foedus quod habes cum Baasa rege Israhel et recedat a me</span></p>
<p id="ruth-15-20"><span class="verse-num">15:20</span> <span class="verse-body">adquiescens Benadad regi Asa misit principes exercitus sui in civitates Israhel et percusserunt Ahion et Dan et Abel domum Maacha et universam Cenneroth omnem scilicet terram Nepthalim</span></p>
<p id="ruth-15-21"><span class="verse-num">15:21</span> <span class="verse-body">quod cum audisset Baasa intermisit aedificare Rama et reversus est in Thersa</span></p>
<p id="ruth-15-22"><span class="verse-num">15:22</span> <span class="verse-body">rex autem Asa nuntium misit in omnem Iudam nemo sit excusatus et tulerunt lapides Rama et ligna eius quibus aedificaverat Baasa et extruxit de eis rex Asa Gaba Beniamin et Maspha</span></p>
<p id="ruth-15-23"><span class="verse-num">15:23</span> <span class="verse-body">reliqua autem omnium sermonum Asa et universae fortitudines eius et cuncta quae fecit et civitates quas extruxit nonne haec scripta sunt in libro verborum dierum regum Iuda verumtamen in tempore senectutis suae doluit pedes</span></p>
<p id="ruth-15-24"><span class="verse-num">15:24</span> <span class="verse-body">et dormivit cum patribus suis et sepultus est cum eis in civitate David patris sui regnavitque Iosaphat filius eius pro eo</span></p>
<p id="ruth-15-25"><span class="verse-num">15:25</span> <span class="verse-body">Nadab vero filius Hieroboam regnavit super Israhel anno secundo Asa regis Iuda regnavitque super Israhel duobus annis</span></p>
<p id="ruth-15-26"><span class="verse-num">15:26</span> <span class="verse-body">et fecit quod malum est in conspectu Domini et ambulavit in viis patris sui et in peccatis eius quibus peccare fecit Israhel</span></p>
<p id="ruth-15-27"><span class="verse-num">15:27</span> <span class="verse-body">insidiatus est autem ei Baasa filius Ahia de domo Isachar et percussit eum in Gebbethon quae est urbs Philisthinorum siquidem Nadab et omnis Israhel obsidebant Gebbethon</span></p>
<p id="ruth-15-28"><span class="verse-num">15:28</span> <span class="verse-body">interfecit igitur illum Baasa in anno tertio Asa regis Iuda et regnavit pro eo</span></p>
<p id="ruth-15-29"><span class="verse-num">15:29</span> <span class="verse-body">cumque regnasset percussit omnem domum Hieroboam non dimisit ne unam quidem animam de semine eius donec deleret eum iuxta verbum Domini quod locutus fuerat in manu servi sui Ahiae Silonitis</span></p>
<p id="ruth-15-30"><span class="verse-num">15:30</span> <span class="verse-body">propter peccata Hieroboam quae peccaverat et quibus peccare fecerat Israhel et propter delictum quo inritaverat Dominum Deum Israhel</span></p>
<p id="ruth-15-31"><span class="verse-num">15:31</span> <span class="verse-body">reliqua autem sermonum Nadab et omnia quae operatus est nonne haec scripta sunt in libro verborum dierum regum Israhel</span></p>
<p id="ruth-15-32"><span class="verse-num">15:32</span> <span class="verse-body">fuitque bellum inter Asa et Baasa regem Israhel cunctis diebus eorum</span></p>
<p id="ruth-15-33"><span class="verse-num">15:33</span> <span class="verse-body">anno tertio Asa regis Iuda regnavit Baasa filius Ahia super omnem Israhel in Thersa viginti quattuor annis</span></p>
<p id="ruth-15-34"><span class="verse-num">15:34</span> <span class="verse-body">et fecit malum coram Domino ambulavitque in via Hieroboam et in peccatis eius quibus peccare fecit Israhel __________________________________________________________________</span></p>
<h2 id="ruth-ch-16">Chapter 16</h2>
<p class="verses"><a href="#ruth-16-1">1</a> <a href="#ruth-16-2">2</a> <a href="#ruth-16-3">3</a> <a href="#ruth-16-4">4</a> <a href="#ruth-16-5">5</a> <a href="#ruth-16-6">6</a> <a href="#ruth-16-7">7</a> <a href="#ruth-16-8">8</a> <a href="#ruth-16-9">9</a> <a href="#ruth-16-10">10</a> <a href="#ruth-16-11">11</a> <a href="#ruth-16-12">12</a> <a href="#ruth-16-13">13</a> <a href="#ruth-16-14">14</a> <a href="#ruth-16-15">15</a> <a href="#ruth-16-16">16</a> <a href="#ruth-16-17">17</a> <a href="#ruth-16-18">18</a> <a href="#ruth-16-19">19</a> <a href="#ruth-16-20">20</a> <a href="#ruth-16-21">21</a> <a href="#ruth-16-22">22</a> <a href="#ruth-16-23">23</a> <a href="#ruth-16-24">24</a> <a href="#ruth-16-25">25</a> <a href="#ruth-16-26">26</a> <a href="#ruth-16-27">27</a> <a href="#ruth-16-28">28</a> <a href="#ruth-16-29">29</a> <a href="#ruth-16-30">30</a> <a href="#ruth-16-31">31</a> <a href="#ruth-16-32">32</a> <a href="#ruth-16-33">33</a> <a href="#ruth-16-34">34</a></p>
<p id="ruth-16-1"><span class="verse-num">16:1</span> <span class="verse-body">factus est autem sermo Domini ad Hieu filium Anani contra Baasa dicens</span></p>
<p id="ruth-16-2"><span class="verse-num">16:2</span> <span class="verse-body">pro eo quod exaltavi te de pulvere et posui ducem super populum meum Israhel tu autem ambulasti in via Hieroboam et peccare fecisti populum meum Israhel ut me inritares in peccatis eorum</span></p>
<p id="ruth-16-3"><span class="verse-num">16:3</span> <span class="verse-body">ecce ego demetam posteriora Baasa et posteriora domus eius et faciam domum tuam sicut domum Hieroboam filii Nabath</span></p>
<p id="ruth-16-4"><span class="verse-num">16:4</span> <span class="verse-body">qui mortuus fuerit de Baasa in civitate comedent eum canes et qui mortuus fuerit ex eo in regione comedent eum volucres caeli</span></p>
<p id="ruth-16-5"><span class="verse-num">16:5</span> <span class="verse-body">reliqua autem sermonum Baasa et quaecumque fecit et proelia eius nonne haec scripta sunt in libro verborum dierum regum Israhel</span></p>
<p id="ruth-16-6"><span class="verse-num">16:6</span> <span class="verse-body">dormivit ergo Baasa cum patribus suis sepultusque est in Thersa et regnavit Hela filius eius pro eo</span></p>
<p id="ruth-16-7"><span class="verse-num">16:7</span> <span class="verse-body">cum autem in manu Hieu filii Anani prophetae verbum Domini factum esset contra Baasa et contra domum eius et contra omne malum quod fecerat coram Domino ad inritandum eum in operibus manuum suarum ut fieret sicut domus Hieroboam ob hanc causam occidit eum</span></p>
<p id="ruth-16-8"><span class="verse-num">16:8</span> <span class="verse-body">anno vicesimo sexto Asa regis Iuda regnavit Hela filius Baasa super Israhel in Thersa duobus annis</span></p>
<p id="ruth-16-9"><span class="verse-num">16:9</span> <span class="verse-body">et rebellavit contra eum servus suus Zamri dux mediae partis equitum erat autem Hela in Thersa bibens et temulentus in domo Arsa praefecti Thersa</span></p>
<p id="ruth-16-10"><span class="verse-num">16:10</span> <span class="verse-body">inruens ergo Zamri percussit et occidit eum anno vicesimo septimo Asa regis Iuda et regnavit pro eo</span></p>
<p id="ruth-16-11"><span class="verse-num">16:11</span> <span class="verse-body">cumque regnasset et sedisset super solium eius percussit omnem domum Baasa et non dereliquit ex eo mingentem ad parietem et propinquos et amicos eius</span></p>
<p id="ruth-16-12"><span class="verse-num">16:12</span> <span class="verse-body">delevitque Zamri omnem domum Baasa iuxta verbum Domini quod locutus fuerat ad Baasa in manu Hieu prophetae</span></p>
<p id="ruth-16-13"><span class="verse-num">16:13</span> <span class="verse-body">propter universa peccata Baasa et peccata Hela filii eius qui peccaverunt et peccare fecerunt Israhel provocantes Dominum Deum Israhel in vanitatibus suis</span></p>
<p id="ruth-16-14"><span class="verse-num">16:14</span> <span class="verse-body">reliqua autem sermonum Hela et omnia quae fecit nonne haec scripta sunt in libro verborum dierum regum Israhel</span></p>
<p id="ruth-16-15"><span class="verse-num">16:15</span> <span class="verse-body">anno vicesimo et septimo Asa regis Iuda regnavit Zamri septem diebus in Thersa porro exercitus obsidebat Gebbethon urbem Philisthinorum</span></p>
<p id="ruth-16-16"><span class="verse-num">16:16</span> <span class="verse-body">cumque audisset rebellasse Zamri et occidisse regem fecit sibi regem omnis Israhel Amri qui erat princeps militiae super Israhel in die illa in castris</span></p>
<p id="ruth-16-17"><span class="verse-num">16:17</span> <span class="verse-body">ascendit ergo Amri et omnis Israhel cum eo de Gebbethon et obsidebant Thersa</span></p>
<p id="ruth-16-18"><span class="verse-num">16:18</span> <span class="verse-body">videns autem Zamri quod expugnanda esset civitas ingressus est palatium et succendit secum domum regiam et mortuus est</span></p>
<p id="ruth-16-19"><span class="verse-num">16:19</span> <span class="verse-body">in peccatis suis quae peccaverat faciens malum coram Domino et ambulans in via Hieroboam et in peccato eius quo fecit peccare Israhel</span></p>
<p id="ruth-16-20"><span class="verse-num">16:20</span> <span class="verse-body">reliqua autem sermonum Zamri et insidiarum eius et tyrannidis nonne haec scripta sunt in libro verborum dierum regum Israhel</span></p>
<p id="ruth-16-21"><span class="verse-num">16:21</span> <span class="verse-body">tunc divisus est populus Israhel in duas partes media pars populi sequebatur Thebni filium Gineth ut constitueret eum regem et media pars Amri</span></p>
<p id="ruth-16-22"><span class="verse-num">16:22</span> <span class="verse-body">praevaluit autem populus qui erat cum Amri populo qui sequebatur Thebni filium Gineth mortuusque est Thebni et regnavit Amri</span></p>
<p id="ruth-16-23"><span class="verse-num">16:23</span> <span class="verse-body">anno tricesimo primo Asa regis Iuda regnavit Amri super Israhel duodecim annis in Thersa regnavit sex annis</span></p>
<p id="ruth-16-24"><span class="verse-num">16:24</span> <span class="verse-body">emitque montem Samariae a Somer duobus talentis argenti et aedificavit eam et vocavit nomen civitatis quam extruxerat nomine Somer domini montis Samariae</span></p>
<p id="ruth-16-25"><span class="verse-num">16:25</span> <span class="verse-body">fecit autem Amri malum in conspectu Domini et operatus est nequiter super omnes qui fuerant ante eum</span></p>
<p id="ruth-16-26"><span class="verse-num">16:26</span> <span class="verse-body">ambulavitque in omni via Hieroboam filii Nabath et in peccatis eius quibus peccare fecerat Israhel ut inritaret Dominum Deum Israhel in vanitatibus suis</span></p>
<p id="ruth-16-27"><span class="verse-num">16:27</span> <span class="verse-body">reliqua autem sermonum Amri et proelia eius quae gessit nonne haec scripta sunt in libro verborum dierum regum Israhel</span></p>
<p id="ruth-16-28"><span class="verse-num">16:28</span> <span class="verse-body">et dormivit Amri cum patribus suis et sepultus est in Samaria regnavitque Ahab filius eius pro eo</span></p>
<p id="ruth-16-29"><span class="verse-num">16:29</span> <span class="verse-body">Ahab vero filius Amri regnavit super Israhel anno tricesimo octavo Asa regis Iuda et regnavit Ahab filius Amri super Israhel in Samaria viginti et duobus annis</span></p>
<p id="ruth-16-30"><span class="verse-num">16:30</span> <span class="verse-body">et fecit Ahab filius Amri malum in conspectu Domini super omnes qui fuerunt ante eum</span></p>
<p id="ruth-16-31"><span class="verse-num">16:31</span> <span class="verse-body">nec suffecit ei ut ambularet in peccatis Hieroboam filii Nabath insuper duxit uxorem Hiezabel filiam Ethbaal regis Sidoniorum et abiit et servivit Baal et adoravit eum</span></p>
<p id="ruth-16-32"><span class="verse-num">16:32</span> <span class="verse-body">et posuit aram Baal in templo Baal quod aedificaverat in Samaria</span></p>
<p id="ruth-16-33"><span class="verse-num">16:33</span> <span class="verse-body">et plantavit lucum et addidit Ahab in opere suo inritans Dominum Deum Israhel super omnes reges Israhel qui fuerant ante eum</span></p>
<p id="ruth-16-34"><span class="verse-num">16:34</span> <span class="verse-body">in diebus eius aedificavit Ahiel de Bethel Hiericho in Abiram primitivo suo fundavit eam et in Segub novissimo suo posuit portas eius iuxta verbum Domini quod locutus fuerat in manu Iosue filii Nun __________________________________________________________________</span></p>
<h2 id="ruth-ch-17">Chapter 17</h2>
<p class="verses"><a href="#ruth-17-1">1</a> <a href="#ruth-17-2">2</a> <a href="#ruth-17-3">3</a> <a href="#ruth-17-4">4</a> <a href="#ruth-17-5">5</a> <a href="#ruth-17-6">6</a> <a href="#ruth-17-7">7</a> <a href="#ruth-17-8">8</a> <a href="#ruth-17-9">9</a> <a href="#ruth-17-10">10</a> <a href="#ruth-17-11">11</a> <a href="#ruth-17-12">12</a> <a href="#ruth-17-13">13</a> <a href="#ruth-17-14">14</a> <a href="#ruth-17-15">15</a> <a href="#ruth-17-16">16</a> <a href="#ruth-17-17">17</a> <a href="#ruth-17-18">18</a> <a href="#ruth-17-19">19</a> <a href="#ruth-17-20">20</a> <a href="#ruth-17-21">21</a> <a href="#ruth-17-22">22</a> <a href="#ruth-17-23">23</a> <a href="#ruth-17-24">24</a></p>
<p id="ruth-17-1"><span class="verse-num">17:1</span> <span class="verse-body">et dixit Helias Thesbites de habitatoribus Galaad ad Ahab vivit Dominus Deus Israhel in cuius conspectu sto si erit annis his ros et pluvia nisi iuxta oris mei verba</span></p>
<p id="ruth-17-2"><span class="verse-num">17:2</span> <span class="verse-body">et factum est verbum Domini ad eum dicens</span></p>
<p id="ruth-17-3"><span class="verse-num">17:3</span> <span class="verse-body">recede hinc et vade contra orientem et abscondere in torrente Charith qui est contra Iordanem</span></p>
<p id="ruth-17-4"><span class="verse-num">17:4</span> <span class="verse-body">et ibi de torrente bibes corvisque praecepi ut pascant te ibi</span></p>
<p id="ruth-17-5"><span class="verse-num">17:5</span> <span class="verse-body">abiit ergo et fecit iuxta verbum Domini cumque abisset sedit in torrente Charith qui est contra Iordanem</span></p>
<p id="ruth-17-6"><span class="verse-num">17:6</span> <span class="verse-body">corvi quoque deferebant panem et carnes mane similiter panem et carnes vesperi et bibebat de torrente</span></p>
<p id="ruth-17-7"><span class="verse-num">17:7</span> <span class="verse-body">post dies autem siccatus est torrens non enim pluerat super terram</span></p>
<p id="ruth-17-8"><span class="verse-num">17:8</span> <span class="verse-body">factus est igitur sermo Domini ad eum dicens</span></p>
<p id="ruth-17-9"><span class="verse-num">17:9</span> <span class="verse-body">surge et vade in Sareptha Sidoniorum et manebis ibi praecepi enim ibi mulieri viduae ut pascat te</span></p>
<p id="ruth-17-10"><span class="verse-num">17:10</span> <span class="verse-body">surrexit et abiit Sareptham cumque venisset ad portam civitatis apparuit ei mulier vidua colligens ligna et vocavit eam dixitque da mihi paululum aquae in vase ut bibam</span></p>
<p id="ruth-17-11"><span class="verse-num">17:11</span> <span class="verse-body">cumque illa pergeret ut adferret clamavit post tergum eius dicens adfer mihi obsecro et buccellam panis in manu tua</span></p>
<p id="ruth-17-12"><span class="verse-num">17:12</span> <span class="verse-body">quae respondit vivit Dominus Deus tuus quia non habeo panem nisi quantum pugillus capere potest farinae in hydria et paululum olei in lecytho en colligo duo ligna ut ingrediar et faciam illud mihi et filio meo ut comedamus et moriamur</span></p>
<p id="ruth-17-13"><span class="verse-num">17:13</span> <span class="verse-body">ad quam Helias ait noli timere sed vade et fac sicut dixisti verumtamen mihi primum fac de ipsa farinula subcinericium panem parvulum et adfer ad me tibi autem et filio tuo facies postea</span></p>
<p id="ruth-17-14"><span class="verse-num">17:14</span> <span class="verse-body">haec autem dicit Dominus Deus Israhel hydria farinae non deficiet nec lecythus olei minuetur usque ad diem in qua daturus est Dominus pluviam super faciem terrae</span></p>
<p id="ruth-17-15"><span class="verse-num">17:15</span> <span class="verse-body">quae abiit et fecit iuxta verbum Heliae et comedit ipse et illa et domus eius et ex illa die</span></p>
<p id="ruth-17-16"><span class="verse-num">17:16</span> <span class="verse-body">hydria farinae non defecit et lecythus olei non est inminutus iuxta verbum Domini quod locutus fuerat in manu Heliae</span></p>
<p id="ruth-17-17"><span class="verse-num">17:17</span> <span class="verse-body">factum est autem post verba haec aegrotavit filius mulieris matris familiae et erat languor fortis nimis ita ut non remaneret in eo halitus</span></p>
<p id="ruth-17-18"><span class="verse-num">17:18</span> <span class="verse-body">dixit ergo ad Heliam quid mihi et tibi vir Dei ingressus es ad me ut rememorarentur iniquitates meae et interficeres filium meum</span></p>
<p id="ruth-17-19"><span class="verse-num">17:19</span> <span class="verse-body">et ait ad eam da mihi filium tuum tulitque eum de sinu illius et portavit in cenaculum ubi ipse manebat et posuit super lectulum suum</span></p>
<p id="ruth-17-20"><span class="verse-num">17:20</span> <span class="verse-body">et clamavit ad Dominum et dixit Domine Deus meus etiamne viduam apud quam ego utcumque sustentor adflixisti ut interficeres filium eius</span></p>
<p id="ruth-17-21"><span class="verse-num">17:21</span> <span class="verse-body">et expandit se atque mensus est super puerum tribus vicibus clamavitque ad Dominum et ait Domine Deus meus revertatur oro anima pueri huius in viscera eius</span></p>
<p id="ruth-17-22"><span class="verse-num">17:22</span> <span class="verse-body">exaudivit Dominus vocem Heliae et reversa est anima pueri intra eum et revixit</span></p>
<p id="ruth-17-23"><span class="verse-num">17:23</span> <span class="verse-body">tulitque Helias puerum et deposuit eum de cenaculo in inferiorem domum et tradidit matri suae et ait illi en vivit filius tuus</span></p>
<p id="ruth-17-24"><span class="verse-num">17:24</span> <span class="verse-body">dixitque mulier ad Heliam nunc in isto cognovi quoniam vir Dei es tu et verbum Domini in ore tuo verum est __________________________________________________________________</span></p>
<h2 id="ruth-ch-18">Chapter 18</h2>
<p class="verses"><a href="#ruth-18-1">1</a> <a href="#ruth-18-2">2</a></p>
<p id="ruth-18-1"><span class="verse-num">18:1</span> <span class="verse-body">post dies multos verbum Domini factum est ad Heliam in anno tertio dicens vade et ostende te Ahab ut dem pluviam super faciem terrae</span></p>
<p id="ruth-18-2"><span class="verse-num">18:2</span> <span class="verse-body">ivit ergo Helias ut ostenderet se Ahab erat autem fames vehemens in Samaria</span></p>
