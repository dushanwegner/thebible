<h1>2 Esdras</h1>
<p class="chapters"><a href="#2-esdras-ch-1">1</a> <a href="#2-esdras-ch-2">2</a> <a href="#2-esdras-ch-3">3</a> <a href="#2-esdras-ch-4">4</a> <a href="#2-esdras-ch-5">5</a> <a href="#2-esdras-ch-6">6</a> <a href="#2-esdras-ch-7">7</a> <a href="#2-esdras-ch-8">8</a> <a href="#2-esdras-ch-9">9</a> <a href="#2-esdras-ch-10">10</a> <a href="#2-esdras-ch-11">11</a> <a href="#2-esdras-ch-12">12</a> <a href="#2-esdras-ch-13">13</a> <a href="#2-esdras-ch-14">14</a> <a href="#2-esdras-ch-15">15</a> <a href="#2-esdras-ch-16">16</a></p>
<h2 id="2-esdras-ch-1">Chapter 1</h2>
<p class="verses"><a href="#2-esdras-1-1">1</a> <a href="#2-esdras-1-2">2</a> <a href="#2-esdras-1-3">3</a> <a href="#2-esdras-1-4">4</a> <a href="#2-esdras-1-5">5</a> <a href="#2-esdras-1-6">6</a> <a href="#2-esdras-1-7">7</a> <a href="#2-esdras-1-8">8</a> <a href="#2-esdras-1-9">9</a> <a href="#2-esdras-1-10">10</a> <a href="#2-esdras-1-11">11</a> <a href="#2-esdras-1-12">12</a> <a href="#2-esdras-1-13">13</a> <a href="#2-esdras-1-14">14</a> <a href="#2-esdras-1-15">15</a> <a href="#2-esdras-1-16">16</a> <a href="#2-esdras-1-17">17</a> <a href="#2-esdras-1-18">18</a> <a href="#2-esdras-1-19">19</a> <a href="#2-esdras-1-20">20</a> <a href="#2-esdras-1-21">21</a> <a href="#2-esdras-1-22">22</a> <a href="#2-esdras-1-23">23</a> <a href="#2-esdras-1-24">24</a> <a href="#2-esdras-1-25">25</a> <a href="#2-esdras-1-26">26</a> <a href="#2-esdras-1-27">27</a> <a href="#2-esdras-1-28">28</a> <a href="#2-esdras-1-29">29</a> <a href="#2-esdras-1-30">30</a> <a href="#2-esdras-1-31">31</a> <a href="#2-esdras-1-32">32</a> <a href="#2-esdras-1-33">33</a> <a href="#2-esdras-1-34">34</a> <a href="#2-esdras-1-35">35</a> <a href="#2-esdras-1-36">36</a> <a href="#2-esdras-1-37">37</a> <a href="#2-esdras-1-38">38</a> <a href="#2-esdras-1-39">39</a> <a href="#2-esdras-1-40">40</a></p>
<p id="2-esdras-1-1"><span class="verse-num">1:1</span> <span class="verse-body">liber Ezrae prophetae, filii Sarei, filii Azarei, filii Helchiae, filii Salame, filii Sadoch, filii Acitob,</span></p>
<p id="2-esdras-1-2"><span class="verse-num">1:2</span> <span class="verse-body">filii Achiae, filii Finees, filii Heli, filii Ameriae, filii Aziei, filii Marimoth, filii Arna, filii Oziae, filii Borith, filii Abissei, filii Finees, filii Eleazar,</span></p>
<p id="2-esdras-1-3"><span class="verse-num">1:3</span> <span class="verse-body">filii Aaron ex tribu Levi, qui fuit captivus in regione Medorum, in regno Artaxersis regis Persarum.</span></p>
<p id="2-esdras-1-4"><span class="verse-num">1:4</span> <span class="verse-body">et factum est verbum Domini ad me dicens:</span></p>
<p id="2-esdras-1-5"><span class="verse-num">1:5</span> <span class="verse-body">vade adnuntia populo meo facinora ipsorum et filiis eorum iniquitates quas in me admiserunt, ut nuntient filiis filiorum suorum,</span></p>
<p id="2-esdras-1-6"><span class="verse-num">1:6</span> <span class="verse-body">quia peccata parentum illorum in illis creverunt; obliti enim me sacrificaverunt diis alienis.</span></p>
<p id="2-esdras-1-7"><span class="verse-num">1:7</span> <span class="verse-body">nonne ego eos eduxi de terra Aegypti de domo servitutis? ipsi autem inritaverunt me et consilia mea spreverunt.</span></p>
<p id="2-esdras-1-8"><span class="verse-num">1:8</span> <span class="verse-body">tu autem excute comam capitis tui et proice omnia mala super illos, quoniam non oboedierunt legi meae; populus autem indisciplinatus.</span></p>
<p id="2-esdras-1-9"><span class="verse-num">1:9</span> <span class="verse-body">usquequo eos sustinebo, quibus tanta beneficia contuli?</span></p>
<p id="2-esdras-1-10"><span class="verse-num">1:10</span> <span class="verse-body">reges multos propter eos subverti, Pharaonem cum pueris suis et omnem exercitum eius percussi.</span></p>
<p id="2-esdras-1-11"><span class="verse-num">1:11</span> <span class="verse-body">omnes gentes a facie eorum perdidi et in oriente provinciarum duarum populos Tyri et Sidonis dissipavi et omnes adversarios eorum interfeci.</span></p>
<p id="2-esdras-1-12"><span class="verse-num">1:12</span> <span class="verse-body">tu vero loquere ad eos dicens: haec dicit Dominus:</span></p>
<p id="2-esdras-1-13"><span class="verse-num">1:13</span> <span class="verse-body">nempe ego vos mare traieci et plateas vobis in invio munitas exhibui; ducem vobis dedi Moysen et Aaron sacerdotem.</span></p>
<p id="2-esdras-1-14"><span class="verse-num">1:14</span> <span class="verse-body">lucem vobis per columnam ignis praestiti et magna mirabilia feci in vobis. vos autem mei obliti estis, dicit Dominus.</span></p>
<p id="2-esdras-1-15"><span class="verse-num">1:15</span> <span class="verse-body">haec dicit Dominus omnipotens: coturnix vobis in signo fuit, castra vobis ad tutelam dedi, et illic murmurastis.</span></p>
<p id="2-esdras-1-16"><span class="verse-num">1:16</span> <span class="verse-body">et non triumphastis in nomine meo de perditione inimicorum vestrorum, sed adhuc nunc usque murmuratis.</span></p>
<p id="2-esdras-1-17"><span class="verse-num">1:17</span> <span class="verse-body">ubi sunt beneficia quae praestiti vobis? nonne in deserto cum esuriretis et sitiretis proclamastis ad me</span></p>
<p id="2-esdras-1-18"><span class="verse-num">1:18</span> <span class="verse-body">dicentes: ut quid nos in desertum istud adduxisti interficere nos? melius nobis fuerat servire Agyptiis quam mori in deserto hoc.</span></p>
<p id="2-esdras-1-19"><span class="verse-num">1:19</span> <span class="verse-body">ego dolui gemitos vestros et dedi mannam vobis in escam, panem angelorum manducastis.</span></p>
<p id="2-esdras-1-20"><span class="verse-num">1:20</span> <span class="verse-body">nonne cum sitiretis petram excidi, et fluxerunt aquae in satietatem? propter aestus folia arborum vos texi.</span></p>
<p id="2-esdras-1-21"><span class="verse-num">1:21</span> <span class="verse-body">divisi vobis terras pingues, Chananeos et Ferezeos et Philistheos a facie vestra proieci. quid faciam vobis adhuc? dicit Dominus.</span></p>
<p id="2-esdras-1-22"><span class="verse-num">1:22</span> <span class="verse-body">haec dicit Dominus omnipotens: in deserto cum essetis in flumine amaro sitientes et blasphemantes nomen meum,</span></p>
<p id="2-esdras-1-23"><span class="verse-num">1:23</span> <span class="verse-body">non ignem vobis pro blasphemiis dedi, sed mittens lignum in aqua dulce feci flumen.</span></p>
<p id="2-esdras-1-24"><span class="verse-num">1:24</span> <span class="verse-body">quid tibi faciam, Iacob? noluisti me obaudire, Iuda. transferam me ad alias gentes et dabo eis nomen meum, ut custodiant legitima mea.</span></p>
<p id="2-esdras-1-25"><span class="verse-num">1:25</span> <span class="verse-body">quoniam me dereliquistis, et ego vos derelinquam; petentibus vobis a me misericordiam, non miserebor vestri.</span></p>
<p id="2-esdras-1-26"><span class="verse-num">1:26</span> <span class="verse-body">quando invocabitis me, ego non exaudiam vos. maculastis enim manus vestras sanguine, et pedes vestri impigri sunt ad committenda homicidia.</span></p>
<p id="2-esdras-1-27"><span class="verse-num">1:27</span> <span class="verse-body">non quasi me dereliquistis, sed vos ipsos, dicit Dominus.</span></p>
<p id="2-esdras-1-28"><span class="verse-num">1:28</span> <span class="verse-body">haec dicit Dominus omnipotens: nonne ego vos rogavi ut pater filios et ut mater filias et nutrix parvulos suos.</span></p>
<p id="2-esdras-1-29"><span class="verse-num">1:29</span> <span class="verse-body">ut essetis mihi in populo et ego vobis in Deum, et vos mihi in filios et ego vobis in patrem?</span></p>
<p id="2-esdras-1-30"><span class="verse-num">1:30</span> <span class="verse-body">ita vos collegi ut gallina filios suos sub alas suas. modo autem quid faciam vobis? proiciam vos a facie mea.</span></p>
<p id="2-esdras-1-31"><span class="verse-num">1:31</span> <span class="verse-body">oblationes mihi cum obtuleritis, avertam faciem meam a vobis; dies enim festos vestros et neomenias et circumcisiones carnis repudiavi.</span></p>
<p id="2-esdras-1-32"><span class="verse-num">1:32</span> <span class="verse-body">ego misi pueros meos prophetas ad vos, quos acceptos interfecistis et laniastis corpora illorum, quorum sanguinem exquiram, dicit Dominus.</span></p>
<p id="2-esdras-1-33"><span class="verse-num">1:33</span> <span class="verse-body">haec dicit Dominus omnipotens: domus vestra deserta est, proiciam vos sicut ventus stipulam.</span></p>
<p id="2-esdras-1-34"><span class="verse-num">1:34</span> <span class="verse-body">et filii procreationem non facient, quoniam mandatum meum vobiscum neglexerunt et quod malum est coram me fecerunt.</span></p>
<p id="2-esdras-1-35"><span class="verse-num">1:35</span> <span class="verse-body">tradam domus vestras populo venienti. qui me non audientes credunt; quibus signa non ostendi, facient quae praecepi.</span></p>
<p id="2-esdras-1-36"><span class="verse-num">1:36</span> <span class="verse-body">prophetas non viderunt et memorabuntur antiquitatum eorum.</span></p>
<p id="2-esdras-1-37"><span class="verse-num">1:37</span> <span class="verse-body">testor populi venientis gratiam, cuius parvuli exultant cum laetitia, me non videntes oculis carnalibus, sed spiritu credent quae dixi.</span></p>
<p id="2-esdras-1-38"><span class="verse-num">1:38</span> <span class="verse-body">et nunc, pater, aspice cum gloria et vide populum venientem ab oriente.</span></p>
<p id="2-esdras-1-39"><span class="verse-num">1:39</span> <span class="verse-body">quibus dabo ducatum Abraham, Isaac et Iacob et Osee et Amos et Michae et Iohelis et Abdiae et Ionae</span></p>
<p id="2-esdras-1-40"><span class="verse-num">1:40</span> <span class="verse-body">et Naum et Abacuc, Sofoniae. Aggei, Zacchariae et Malachiae, qui et angelus Domini vocatus est. __________________________________________________________________</span></p>
<h2 id="2-esdras-ch-2">Chapter 2</h2>
<p class="verses"><a href="#2-esdras-2-1">1</a> <a href="#2-esdras-2-2">2</a> <a href="#2-esdras-2-3">3</a> <a href="#2-esdras-2-4">4</a> <a href="#2-esdras-2-5">5</a> <a href="#2-esdras-2-6">6</a> <a href="#2-esdras-2-7">7</a> <a href="#2-esdras-2-8">8</a> <a href="#2-esdras-2-9">9</a> <a href="#2-esdras-2-10">10</a> <a href="#2-esdras-2-11">11</a> <a href="#2-esdras-2-12">12</a> <a href="#2-esdras-2-13">13</a> <a href="#2-esdras-2-14">14</a> <a href="#2-esdras-2-15">15</a> <a href="#2-esdras-2-16">16</a> <a href="#2-esdras-2-17">17</a> <a href="#2-esdras-2-18">18</a> <a href="#2-esdras-2-19">19</a> <a href="#2-esdras-2-20">20</a> <a href="#2-esdras-2-21">21</a> <a href="#2-esdras-2-22">22</a> <a href="#2-esdras-2-23">23</a> <a href="#2-esdras-2-24">24</a> <a href="#2-esdras-2-25">25</a> <a href="#2-esdras-2-26">26</a> <a href="#2-esdras-2-27">27</a> <a href="#2-esdras-2-28">28</a> <a href="#2-esdras-2-29">29</a> <a href="#2-esdras-2-30">30</a> <a href="#2-esdras-2-31">31</a> <a href="#2-esdras-2-32">32</a> <a href="#2-esdras-2-33">33</a> <a href="#2-esdras-2-34">34</a> <a href="#2-esdras-2-35">35</a> <a href="#2-esdras-2-36">36</a> <a href="#2-esdras-2-37">37</a> <a href="#2-esdras-2-38">38</a> <a href="#2-esdras-2-39">39</a> <a href="#2-esdras-2-40">40</a> <a href="#2-esdras-2-41">41</a> <a href="#2-esdras-2-42">42</a> <a href="#2-esdras-2-43">43</a> <a href="#2-esdras-2-44">44</a> <a href="#2-esdras-2-45">45</a> <a href="#2-esdras-2-46">46</a> <a href="#2-esdras-2-47">47</a> <a href="#2-esdras-2-48">48</a></p>
<p id="2-esdras-2-1"><span class="verse-num">2:1</span> <span class="verse-body">haec dicit Dominus: ego eduxi populum istum de servitute, quibus mandata dedi per pueros meos prophetas, quos audire noluerunt, sed irrita fecerunt mea consilia.</span></p>
<p id="2-esdras-2-2"><span class="verse-num">2:2</span> <span class="verse-body">mater quae eos generavit dicit illis: ite, filii, quia ego vidua sum et derelicta.</span></p>
<p id="2-esdras-2-3"><span class="verse-num">2:3</span> <span class="verse-body">educavi vos cum laetitia et amisi vos cum luctu et tristitia, quoniam peccastis coram Domino Deo et quod malum est coram me fecistis.</span></p>
<p id="2-esdras-2-4"><span class="verse-num">2:4</span> <span class="verse-body">modo autem quid faciam vobis? ego enim vidua sum et derelicta. ite, filii, et petite a Domino misericordiam.</span></p>
<p id="2-esdras-2-5"><span class="verse-num">2:5</span> <span class="verse-body">ego autem te, pater, testem invoco super matrem filiorum, quia noluerunt testamentum meum servare,</span></p>
<p id="2-esdras-2-6"><span class="verse-num">2:6</span> <span class="verse-body">ut des eis confusionem et matrem eorum in direptionem, ne generatio eorum fiat.</span></p>
<p id="2-esdras-2-7"><span class="verse-num">2:7</span> <span class="verse-body">dispergantur in gentes, nomina eorum deleantur a terra, quoniam spreverunt testamentum meum.</span></p>
<p id="2-esdras-2-8"><span class="verse-num">2:8</span> <span class="verse-body">vae tibi, Assur, qui abscondis iniquos penes te. gens mala, memorare quid fecerim Sodomae et Gomorrae,</span></p>
<p id="2-esdras-2-9"><span class="verse-num">2:9</span> <span class="verse-body">quorum terra iacet in piceis glebis et aggeribus cinerum. sic dabo eos qui me non audierunt, dicit Dominus omnipotens.</span></p>
<p id="2-esdras-2-10"><span class="verse-num">2:10</span> <span class="verse-body">haec dicit Dominus ad Ezram: adnuntia populo meo, quoniam dabo eis regnum Hierusalem, quod daturus eram Israhel.</span></p>
<p id="2-esdras-2-11"><span class="verse-num">2:11</span> <span class="verse-body">et sumam mihi gloriam illorum et dabo eis tabernacula aeterna, quae praeparaveram illis.</span></p>
<p id="2-esdras-2-12"><span class="verse-num">2:12</span> <span class="verse-body">lignum vitae erit illis in odore unguenti, et non laborabunt neque fatigabuntur.</span></p>
<p id="2-esdras-2-13"><span class="verse-num">2:13</span> <span class="verse-body">ite et accipietis, rogate vobis dies paucos ut minorentur; iam paratum est vobis regnum, vigilate.</span></p>
<p id="2-esdras-2-14"><span class="verse-num">2:14</span> <span class="verse-body">testare testare, caelum et terram, omisi enim malum et creavi bonum, quia vivo ego, dicit Dominus.</span></p>
<p id="2-esdras-2-15"><span class="verse-num">2:15</span> <span class="verse-body">mater, conplectere filios tuos, educa illos cum laetitia sicut columba, confirma pedes eorum, quoniam te elegi, dicit Dominus.</span></p>
<p id="2-esdras-2-16"><span class="verse-num">2:16</span> <span class="verse-body">et resuscitabo mortuos de locis suis et de monumentis educam illos, quoniam cognovi nomen meum in illis.</span></p>
<p id="2-esdras-2-17"><span class="verse-num">2:17</span> <span class="verse-body">noli timere, mater filiorum, quoniam te elegi, dicit Dominus.</span></p>
<p id="2-esdras-2-18"><span class="verse-num">2:18</span> <span class="verse-body">mittam tibi adiutorium pueros meos Esaiam et Hieremiam, ad quorum consilium sanctificavi et paravi tibi arbores duodecim gravatas variis fructibus</span></p>
<p id="2-esdras-2-19"><span class="verse-num">2:19</span> <span class="verse-body">et totidem fontes fluentes lac et mel et montes inmensos septem habentes rosam et lilium, in quibus gaudio replebo filios tuos.</span></p>
<p id="2-esdras-2-20"><span class="verse-num">2:20</span> <span class="verse-body">viduam iustifica, pupillo iudica, egenti da, orfanum tuere, nudum vesti,</span></p>
<p id="2-esdras-2-21"><span class="verse-num">2:21</span> <span class="verse-body">confractum et debilem cura, claudum inridere noli, tutare mancum, et caecum ad visionem claritatis meae admitte,</span></p>
<p id="2-esdras-2-22"><span class="verse-num">2:22</span> <span class="verse-body">senem et iuvenem intra muros tuos serva,</span></p>
<p id="2-esdras-2-23"><span class="verse-num">2:23</span> <span class="verse-body">mortuos ubi inveneris signans commenda sepulchro, et dabo tibi primam sessionem in resurrectione mea.</span></p>
<p id="2-esdras-2-24"><span class="verse-num">2:24</span> <span class="verse-body">pausa et quiesce, populus meus, quia veniet requies tua.</span></p>
<p id="2-esdras-2-25"><span class="verse-num">2:25</span> <span class="verse-body">nutrix bona, nutri filios tuos, confirma pedes eorum.</span></p>
<p id="2-esdras-2-26"><span class="verse-num">2:26</span> <span class="verse-body">servos quos tibi dedi, nemo ex eis interiet, ego enim eos requiram de numero tuo.</span></p>
<p id="2-esdras-2-27"><span class="verse-num">2:27</span> <span class="verse-body">noli satagere, cum venerit enim dies pressurae et angustiae, alii plorabunt et tristes erunt, tu autem hilaris et copiosa eris.</span></p>
<p id="2-esdras-2-28"><span class="verse-num">2:28</span> <span class="verse-body">zelabunt gentes et nihil adversum te poterunt, dicit Dominus.</span></p>
<p id="2-esdras-2-29"><span class="verse-num">2:29</span> <span class="verse-body">manus meae tegent te, ne filii tui gehennam videant.</span></p>
<p id="2-esdras-2-30"><span class="verse-num">2:30</span> <span class="verse-body">iucundare, mater, cum filiis tuis, quia ego te eripiam, dicit Dominus.</span></p>
<p id="2-esdras-2-31"><span class="verse-num">2:31</span> <span class="verse-body">filios tuos dormientes memorare, quoniam ego eos educam de latibulis terrae et misericordiam cum illis faciam, quoniam misericors sum, dicit Dominus omnipotens.</span></p>
<p id="2-esdras-2-32"><span class="verse-num">2:32</span> <span class="verse-body">amplectere natos tuos usque dum venio et praedica illis misericordiam, quoniam exuberant fontes mei et gratia mea no A.</span></p>
<p id="2-esdras-2-33"><span class="verse-num">2:33</span> <span class="verse-body">ego Ezra accepi praeceptum a Domino in monte Horeb, ut irem ad Israhel. ad quos cum venirem, reprobaverunt me et respuerunt mandatum Domini.</span></p>
<p id="2-esdras-2-34"><span class="verse-num">2:34</span> <span class="verse-body">ideoque vobis dico, gentes quae auditis et intellegitis: expectate pastorem vestrum, requiem aeternitatis dabit vobis, quoniam in proximo est ille, qui in finem saeculi adveniet.</span></p>
<p id="2-esdras-2-35"><span class="verse-num">2:35</span> <span class="verse-body">parati estote ad praemia regni, quia lux perpetua lucebit vobis per aeternitatem temporis.</span></p>
<p id="2-esdras-2-36"><span class="verse-num">2:36</span> <span class="verse-body">fugite umbram saeculi huius, accipite iucunditatem gloriae vestrae. ego testor palam salvatorem meum.</span></p>
<p id="2-esdras-2-37"><span class="verse-num">2:37</span> <span class="verse-body">commendatum Domini accipite et iucundamini gratias agentes ei qui vos ad caelestia regna vocavit.</span></p>
<p id="2-esdras-2-38"><span class="verse-num">2:38</span> <span class="verse-body">surgite et state et videte numerum signatorum in convivio Domini.</span></p>
<p id="2-esdras-2-39"><span class="verse-num">2:39</span> <span class="verse-body">qui se de umbra saeculi transtulerunt, splendidas tunicas a Domino acceperunt.</span></p>
<p id="2-esdras-2-40"><span class="verse-num">2:40</span> <span class="verse-body">recipe, Sion, numerum tuum et conclude candidatos tuos, qui legem Domini conpleverunt.</span></p>
<p id="2-esdras-2-41"><span class="verse-num">2:41</span> <span class="verse-body">filiorum tuorum, quos optabas, plenus est numerus; roga imperium Domini, ut sanctificetur populus tuus, qui vocatus est ab initio.</span></p>
<p id="2-esdras-2-42"><span class="verse-num">2:42</span> <span class="verse-body">ego Ezra vidi in monte Sion turbam magnam, quam numerare non potui, et omnes canticis conlaudabant Dominum.</span></p>
<p id="2-esdras-2-43"><span class="verse-num">2:43</span> <span class="verse-body">et in medio eorum erat iuvenis statura celsus, eminentior omnibus illis, et singulis eorum capitibus inponebat coronas, et magis exaltabatur; ego autem miraculo tenebar.</span></p>
<p id="2-esdras-2-44"><span class="verse-num">2:44</span> <span class="verse-body">tunc interrogavi angelum et dixi: qui sunt hii, domine?</span></p>
<p id="2-esdras-2-45"><span class="verse-num">2:45</span> <span class="verse-body">qui respondens dixit mihi: hii sunt qui mortalem tunicam deposuerunt et inmortalem sumpserunt et confessi sunt nomen Dei; modo coronantur et accipiunt palmas.</span></p>
<p id="2-esdras-2-46"><span class="verse-num">2:46</span> <span class="verse-body">et dixi ad angelum: ille iuvenis quis est, qui eis coronas inponit et palmas in manus tradit?</span></p>
<p id="2-esdras-2-47"><span class="verse-num">2:47</span> <span class="verse-body">qui respondens dixit mihi: ipse est Filius Dei, quem in saeculo confessi sunt. ego autem magnificare eos coepi, qui fortiter pro nomine Domini steterunt.</span></p>
<p id="2-esdras-2-48"><span class="verse-num">2:48</span> <span class="verse-body">tunc dixit mihi angelus: vade et adnuntia populo meo, qualia et quanta mirabilia Domini Dei vidisti. __________________________________________________________________</span></p>
<h2 id="2-esdras-ch-3">Chapter 3</h2>
<p class="verses"><a href="#2-esdras-3-1">1</a> <a href="#2-esdras-3-2">2</a> <a href="#2-esdras-3-3">3</a> <a href="#2-esdras-3-4">4</a> <a href="#2-esdras-3-5">5</a> <a href="#2-esdras-3-6">6</a> <a href="#2-esdras-3-7">7</a> <a href="#2-esdras-3-8">8</a> <a href="#2-esdras-3-9">9</a> <a href="#2-esdras-3-10">10</a> <a href="#2-esdras-3-11">11</a> <a href="#2-esdras-3-12">12</a> <a href="#2-esdras-3-13">13</a> <a href="#2-esdras-3-14">14</a> <a href="#2-esdras-3-15">15</a> <a href="#2-esdras-3-16">16</a> <a href="#2-esdras-3-17">17</a> <a href="#2-esdras-3-18">18</a> <a href="#2-esdras-3-19">19</a> <a href="#2-esdras-3-20">20</a> <a href="#2-esdras-3-21">21</a> <a href="#2-esdras-3-22">22</a> <a href="#2-esdras-3-23">23</a> <a href="#2-esdras-3-24">24</a> <a href="#2-esdras-3-25">25</a> <a href="#2-esdras-3-26">26</a> <a href="#2-esdras-3-27">27</a> <a href="#2-esdras-3-28">28</a> <a href="#2-esdras-3-29">29</a> <a href="#2-esdras-3-30">30</a> <a href="#2-esdras-3-31">31</a> <a href="#2-esdras-3-32">32</a> <a href="#2-esdras-3-33">33</a> <a href="#2-esdras-3-34">34</a> <a href="#2-esdras-3-35">35</a> <a href="#2-esdras-3-36">36</a></p>
<p id="2-esdras-3-1"><span class="verse-num">3:1</span> <span class="verse-body">anno tricesimo ruinae civitatis eram in Babylone, ego Salathihel qui et Ezras, et conturbatus sum super cubili meo recumbens, et cogitationes meae ascendebant super cor meum,</span></p>
<p id="2-esdras-3-2"><span class="verse-num">3:2</span> <span class="verse-body">quoniam vidi desertionem Sion et abundantiam eorum qui habitabant in Babylone.</span></p>
<p id="2-esdras-3-3"><span class="verse-num">3:3</span> <span class="verse-body">et ventilatus est spiritus meus valde, et coepi loqui ad Altissimum verba timorata,</span></p>
<p id="2-esdras-3-4"><span class="verse-num">3:4</span> <span class="verse-body">et dixi: o Domine Dominator, tu dixisti ab initio, quando plantasti terram, et hoc solus, et imperasti pulveri,</span></p>
<p id="2-esdras-3-5"><span class="verse-num">3:5</span> <span class="verse-body">et dedit Adam corpus mortuum. sed et ipsum figmentum manuum tuarum erat, et insuflasti in eum spiritum vitae, et factus est vivens coram te.</span></p>
<p id="2-esdras-3-6"><span class="verse-num">3:6</span> <span class="verse-body">et induxisti eum in paradisum, quem plantavit dextera tua antequam terra adventaret.</span></p>
<p id="2-esdras-3-7"><span class="verse-num">3:7</span> <span class="verse-body">et huic mandasti diligentiam unam tuam, et praeterivit eam, et statim instituisti in eum mortem et in nationibus eius. et natae sunt ex eo gentes et tribus, populi et cognationes, quorum non est numerus.</span></p>
<p id="2-esdras-3-8"><span class="verse-num">3:8</span> <span class="verse-body">et ambulavit unaquaque gens in voluntate sua, et impie agebant coram te et spernebant praecepta tua, et tu non prohibuisti eos.</span></p>
<p id="2-esdras-3-9"><span class="verse-num">3:9</span> <span class="verse-body">iterum autem in tempore induxisti diluvium super habitantes saeculum et perdidisti eos.</span></p>
<p id="2-esdras-3-10"><span class="verse-num">3:10</span> <span class="verse-body">et factum est in uno casui eorum, sicut Adae mors sic et his diluvium.</span></p>
<p id="2-esdras-3-11"><span class="verse-num">3:11</span> <span class="verse-body">dereliquisti autem ex his unum Noe cum domo sua; ex eo iustos omnes.</span></p>
<p id="2-esdras-3-12"><span class="verse-num">3:12</span> <span class="verse-body">et factum est cum coepissent multiplicari qui habitabant super terram, et multiplicaverunt filios et populos et gentes multas, et coeperunt iterato impietatem facere plus quam priores.</span></p>
<p id="2-esdras-3-13"><span class="verse-num">3:13</span> <span class="verse-body">et factum est cum iniquitatem facerent coram te, elegisti tibi ex his unum, cui nomen erat Abraham.</span></p>
<p id="2-esdras-3-14"><span class="verse-num">3:14</span> <span class="verse-body">et dilexisti eum et demonstrasti ei temporum finem solo secrete noctu.</span></p>
<p id="2-esdras-3-15"><span class="verse-num">3:15</span> <span class="verse-body">et disposuisti ei testamentum aeternum et dixisti ei, ut non umquam derelinquas semen eius. et dedisti ei Isaac, et Isaac dedis Esau.</span></p>
<p id="2-esdras-3-16"><span class="verse-num">3:16</span> <span class="verse-body">et segregasti tibi Iacob, Esau autem separasti. et factus est Iacob in multitudine magna.</span></p>
<p id="2-esdras-3-17"><span class="verse-num">3:17</span> <span class="verse-body">et factum est cum educeres semen eius ex Aegypto, et adduxisti eos super montem Sina.</span></p>
<p id="2-esdras-3-18"><span class="verse-num">3:18</span> <span class="verse-body">et inclinasti caelos et statuisti terram et commovisti orbem et tremere fecisti abyssos et conturbasti saeculum.</span></p>
<p id="2-esdras-3-19"><span class="verse-num">3:19</span> <span class="verse-body">et transiit gloria tua portas quattuor, ignis et terraemotus et spiritus et gelu, ut dares semini Iacob legem et generationi Israhel diligentiam.</span></p>
<p id="2-esdras-3-20"><span class="verse-num">3:20</span> <span class="verse-body">et non abstulisti ab eis cor malignum, ut faceret lex tua in eis fructum.</span></p>
<p id="2-esdras-3-21"><span class="verse-num">3:21</span> <span class="verse-body">cor enim malignum baiulans primus Adam transgressus et victus est, sed et omnes qui ex eo nati sunt.</span></p>
<p id="2-esdras-3-22"><span class="verse-num">3:22</span> <span class="verse-body">et facta est permanens infirmitas et lex cum corde populi cum malignitate radicis, et discessit quod bonum est et mansit malignum.</span></p>
<p id="2-esdras-3-23"><span class="verse-num">3:23</span> <span class="verse-body">et transierunt tempora et finiti sunt anni, et suscitasti tibi servum nomine David.</span></p>
<p id="2-esdras-3-24"><span class="verse-num">3:24</span> <span class="verse-body">et dixisti ei aedificare civitatem nominis tui et offerre tibi in ea de tuis oblationes.</span></p>
<p id="2-esdras-3-25"><span class="verse-num">3:25</span> <span class="verse-body">et factum est hoc annis multis. et dereliquerunt qui habitabant civitatem,</span></p>
<p id="2-esdras-3-26"><span class="verse-num">3:26</span> <span class="verse-body">in omnibus facientes sicut fecit Adam et omnes generationes eius; utebantur enim et ipsi cor malignum.</span></p>
<p id="2-esdras-3-27"><span class="verse-num">3:27</span> <span class="verse-body">et tradidisti civitatem tuam in manus inimicorum tuorum.</span></p>
<p id="2-esdras-3-28"><span class="verse-num">3:28</span> <span class="verse-body">et dixi ego tunc in corde meo: numquid meliora faciunt qui habitant in Babylone, et propter hoc dominabit Sion?</span></p>
<p id="2-esdras-3-29"><span class="verse-num">3:29</span> <span class="verse-body">factum est autem cum venissem huc, et vidi impietates quorum non est numerus, et delinquentes multos vidit anima mea hoc tricesimo anno. et excessit cor meum,</span></p>
<p id="2-esdras-3-30"><span class="verse-num">3:30</span> <span class="verse-body">quoniam vidi quomodo sustines eos peccantes et pepercisti impie agentibus, et perdidisti populum tuum et conservasti inimicos tuos, et non significasti</span></p>
<p id="2-esdras-3-31"><span class="verse-num">3:31</span> <span class="verse-body">nihil nemini quomodo debeat derelinqui via haec. numquid meliora facit Babylon quam Sion,</span></p>
<p id="2-esdras-3-32"><span class="verse-num">3:32</span> <span class="verse-body">aut alia gens cognovit te praeter Israhel? aut quae tribus crediderunt testamentis sicut haec Iacob.</span></p>
<p id="2-esdras-3-33"><span class="verse-num">3:33</span> <span class="verse-body">quarum merces non conparuit neque labor fructificavit? pertransiens enim pertransivi in gentibus, et vidi abundantes eas et non memorantes mandatorum tuorum.</span></p>
<p id="2-esdras-3-34"><span class="verse-num">3:34</span> <span class="verse-body">nunc ergo pondera in statera nostras iniquitates et eorum qui habitant in saeculo, et invenietur momentum puncti ubi declinet.</span></p>
<p id="2-esdras-3-35"><span class="verse-num">3:35</span> <span class="verse-body">aut quando non peccaverunt in conspectu tuo qui habitant terram, aut quae gens sic observavit mandata tua?</span></p>
<p id="2-esdras-3-36"><span class="verse-num">3:36</span> <span class="verse-body">homines quidem per nomina invenies servasse mandata tua, gentes autem non invenies. __________________________________________________________________</span></p>
<h2 id="2-esdras-ch-4">Chapter 4</h2>
<p class="verses"><a href="#2-esdras-4-1">1</a> <a href="#2-esdras-4-2">2</a> <a href="#2-esdras-4-3">3</a> <a href="#2-esdras-4-4">4</a> <a href="#2-esdras-4-5">5</a> <a href="#2-esdras-4-6">6</a> <a href="#2-esdras-4-7">7</a> <a href="#2-esdras-4-8">8</a> <a href="#2-esdras-4-9">9</a> <a href="#2-esdras-4-10">10</a> <a href="#2-esdras-4-11">11</a> <a href="#2-esdras-4-12">12</a> <a href="#2-esdras-4-13">13</a> <a href="#2-esdras-4-14">14</a> <a href="#2-esdras-4-15">15</a> <a href="#2-esdras-4-16">16</a> <a href="#2-esdras-4-17">17</a> <a href="#2-esdras-4-18">18</a> <a href="#2-esdras-4-19">19</a> <a href="#2-esdras-4-20">20</a> <a href="#2-esdras-4-21">21</a> <a href="#2-esdras-4-22">22</a> <a href="#2-esdras-4-23">23</a> <a href="#2-esdras-4-24">24</a> <a href="#2-esdras-4-25">25</a> <a href="#2-esdras-4-26">26</a> <a href="#2-esdras-4-27">27</a> <a href="#2-esdras-4-28">28</a> <a href="#2-esdras-4-29">29</a> <a href="#2-esdras-4-30">30</a> <a href="#2-esdras-4-31">31</a> <a href="#2-esdras-4-32">32</a> <a href="#2-esdras-4-33">33</a> <a href="#2-esdras-4-34">34</a> <a href="#2-esdras-4-35">35</a> <a href="#2-esdras-4-36">36</a> <a href="#2-esdras-4-37">37</a> <a href="#2-esdras-4-38">38</a> <a href="#2-esdras-4-39">39</a> <a href="#2-esdras-4-40">40</a> <a href="#2-esdras-4-41">41</a> <a href="#2-esdras-4-42">42</a> <a href="#2-esdras-4-43">43</a> <a href="#2-esdras-4-44">44</a> <a href="#2-esdras-4-45">45</a> <a href="#2-esdras-4-46">46</a> <a href="#2-esdras-4-47">47</a> <a href="#2-esdras-4-48">48</a> <a href="#2-esdras-4-49">49</a> <a href="#2-esdras-4-50">50</a> <a href="#2-esdras-4-51">51</a> <a href="#2-esdras-4-52">52</a></p>
<p id="2-esdras-4-1"><span class="verse-num">4:1</span> <span class="verse-body">et respondit ad me angelus qui missus est ad me, cui nomen Urihel,</span></p>
<p id="2-esdras-4-2"><span class="verse-num">4:2</span> <span class="verse-body">et dixit mihi: excedens excessit cor tuum in saeculo hoc, et conprehendere cogitas viam Altissimi?</span></p>
<p id="2-esdras-4-3"><span class="verse-num">4:3</span> <span class="verse-body">et dixi: ita, domine meus, et respondit mihi et dixit: tres vias missus sum ostendere tibi et tres similitudines proponere coram te.</span></p>
<p id="2-esdras-4-4"><span class="verse-num">4:4</span> <span class="verse-body">de quibus si mihi renuntiaveris unam ex his, et ego tibi demonstrabo viam quam desideras videre, et doceam te quare cor malignum.</span></p>
<p id="2-esdras-4-5"><span class="verse-num">4:5</span> <span class="verse-body">et dixi: loquere, domine meus. et dixit ad me: vade, pondera mihi ignis pondus, aut mensura mihi flatum venti, aut revoca mihi diem quae praeteriit.</span></p>
<p id="2-esdras-4-6"><span class="verse-num">4:6</span> <span class="verse-body">et respondi et dixi: quis natorum poterit facere, ut me interroges de his?</span></p>
<p id="2-esdras-4-7"><span class="verse-num">4:7</span> <span class="verse-body">et dixit ad me: si eram interrogans te dicens: quantae habitationes sunt in corde maris, aut quantae venae sunt in principio abyssi, aut quantae venae sunt super firmamentum, aut qui sint exitus paradisi,</span></p>
<p id="2-esdras-4-8"><span class="verse-num">4:8</span> <span class="verse-body">dicebas fortassis mihi: in abyssum non descendi neque in infernum adhuc, neque in caelis umquam ascendi.</span></p>
<p id="2-esdras-4-9"><span class="verse-num">4:9</span> <span class="verse-body">nunc autem non interrogavi te nisi de igne et vento et diem per quem transisti, et sine quibus separari non potes, et non respondisti mihi de eis.</span></p>
<p id="2-esdras-4-10"><span class="verse-num">4:10</span> <span class="verse-body">et dixit mihi: tu quae tua sunt tecum coadulescentia non potes cognoscere,</span></p>
<p id="2-esdras-4-11"><span class="verse-num">4:11</span> <span class="verse-body">et quomodo poterit vas tuum capere Altissimi viam?... et iam exterritus corrupto saeculo intellegere incorruptionem? et cum haec audissem, cecidi in faciem meam</span></p>
<p id="2-esdras-4-12"><span class="verse-num">4:12</span> <span class="verse-body">et dixi illi: melius erat nos non adesse, quam advenientes vivere in impietatibus et pati et non intellegere de qua re.</span></p>
<p id="2-esdras-4-13"><span class="verse-num">4:13</span> <span class="verse-body">et respondit ad me et dixit: proficiscens profectus sum ad silvam lignorum campi, et cogitaverunt cogitationem</span></p>
<p id="2-esdras-4-14"><span class="verse-num">4:14</span> <span class="verse-body">et dixerunt: venite et eamus et faciamus ad mare bellum, ut recedat coram nos, et faciamus nobis alias silvas,</span></p>
<p id="2-esdras-4-15"><span class="verse-num">4:15</span> <span class="verse-body">et similiter fluctus maris et ipsi cogitaverunt cogitationem et dixerunt: venite ascendentes debellemus silvam campi, ut et ibi consummemus nobismet ipsis aliam regionem.</span></p>
<p id="2-esdras-4-16"><span class="verse-num">4:16</span> <span class="verse-body">et factus est cogitatus silvae in vano, venit enim ignis et consumpsit eam.</span></p>
<p id="2-esdras-4-17"><span class="verse-num">4:17</span> <span class="verse-body">similiter et cogitatus fluctuum maris, stetit enim harena et prohibuit eam.</span></p>
<p id="2-esdras-4-18"><span class="verse-num">4:18</span> <span class="verse-body">si enim eras iudex horum, quem incipiebas iustificare aut quem condemnare?</span></p>
<p id="2-esdras-4-19"><span class="verse-num">4:19</span> <span class="verse-body">et respondi et dixi: utrique vanam cogitationem cogitaverunt, terra enim data est silvae, et maris locus portare fluctus suos.</span></p>
<p id="2-esdras-4-20"><span class="verse-num">4:20</span> <span class="verse-body">et respondit ad me et dixit: bene tu iudicasti, et quare non iudicasti tibimet ipso?</span></p>
<p id="2-esdras-4-21"><span class="verse-num">4:21</span> <span class="verse-body">quemadmodum enim terra silvae data est et mare fluctibus suis, et qui super terram inhabitant quae sunt super terram intellegere solummodo possunt, et qui super caelos super altitudinem caelorum.</span></p>
<p id="2-esdras-4-22"><span class="verse-num">4:22</span> <span class="verse-body">et respondi et dixi: deprecor te, domine, ut mihi datus est sensus intellegendi.</span></p>
<p id="2-esdras-4-23"><span class="verse-num">4:23</span> <span class="verse-body">non enim volui interrogare de superioribus viis, sed de his quae pertranseunt per nos cotidie, propter quod Israhel datus est in obprobrium gentibus, quem dilexisti populum datus est tribubus impiis, et lex patrum nostrorum in interitum deducta est, et dispositiones scriptae nusquam sunt.</span></p>
<p id="2-esdras-4-24"><span class="verse-num">4:24</span> <span class="verse-body">et pertransivimus de saeculo ut lucustae, et vita nostra ut vapor, et nec digni sumus misericordiam consequi.</span></p>
<p id="2-esdras-4-25"><span class="verse-num">4:25</span> <span class="verse-body">sed quid faciet nomini suo quod invocatum est super nos? et his interrogavi.</span></p>
<p id="2-esdras-4-26"><span class="verse-num">4:26</span> <span class="verse-body">et respondit ad me et dixit: si fueris videbis, et si vixeris, frequenter miraberis, quoniam festinans festinat saeculum pertransire.</span></p>
<p id="2-esdras-4-27"><span class="verse-num">4:27</span> <span class="verse-body">non capiet portare quae in temporibus iustis repromissa sunt, quoniam plenum maestitia est saeculum hoc et infirmitatibus.</span></p>
<p id="2-esdras-4-28"><span class="verse-num">4:28</span> <span class="verse-body">seminatum est enim malum, quibus me interrogas de ea, et necdum venit destrictio ipsius.</span></p>
<p id="2-esdras-4-29"><span class="verse-num">4:29</span> <span class="verse-body">si ergo non messum fuerit quod seminatum est, et discesserit locus ubi seminatum est malum, non veniet ager ubi seminatum est bonum.</span></p>
<p id="2-esdras-4-30"><span class="verse-num">4:30</span> <span class="verse-body">quoniam granum seminis mali seminatum est in corde Adam ab initio, et quantum impietatis generavit usque nunc et generabit usque cum veniat area.</span></p>
<p id="2-esdras-4-31"><span class="verse-num">4:31</span> <span class="verse-body">aestima autem apud te, granum mali seminis quantum fructum impietatis generaverit.</span></p>
<p id="2-esdras-4-32"><span class="verse-num">4:32</span> <span class="verse-body">quando seminatae fuerint spicae quarum non est numerus, quam magnam aream incipient facere.</span></p>
<p id="2-esdras-4-33"><span class="verse-num">4:33</span> <span class="verse-body">et respondi et dixi: quo et quando haec? quare modici et mali anni nostri?</span></p>
<p id="2-esdras-4-34"><span class="verse-num">4:34</span> <span class="verse-body">et respondit ad me et dixit: non festina spiritu super Altissimum; tu enim festinas propter temet ipsum spiritum, nam Excelsus pro multis.</span></p>
<p id="2-esdras-4-35"><span class="verse-num">4:35</span> <span class="verse-body">nonne de his interrogaverunt animae iustorum in promptuariis suis dicentes: usquequo spero sic? et quando venit fructus areae mercedis nostrae?</span></p>
<p id="2-esdras-4-36"><span class="verse-num">4:36</span> <span class="verse-body">et respondit ad ea Hieremihel archangelus et dixit: quando impletus fuerit numerus similium vobis, quoniam in statera ponderavit saeculum</span></p>
<p id="2-esdras-4-37"><span class="verse-num">4:37</span> <span class="verse-body">et mensura mensuravit tempora et numero numeravit tempora, et non commovet nec excitabit usque dum impleatur praedicta mensura.</span></p>
<p id="2-esdras-4-38"><span class="verse-num">4:38</span> <span class="verse-body">et respondi et dixi: o dominator domine, sed et nos omnes pleni sumus impietate.</span></p>
<p id="2-esdras-4-39"><span class="verse-num">4:39</span> <span class="verse-body">et ne forte propter nos inpediatur iustorum area, propter peccata inhabitantium super terram.</span></p>
<p id="2-esdras-4-40"><span class="verse-num">4:40</span> <span class="verse-body">et respondit ad me et dixit: vade et interroga praegnantem, si quando impleverit novem menses suos, adhuc poterit matrix eius retinere fetus in semet ipsa.</span></p>
<p id="2-esdras-4-41"><span class="verse-num">4:41</span> <span class="verse-body">et dixi: non potest, domine. et dixit ad me: in inferno promptuaria animarum matrici adsimilata sunt.</span></p>
<p id="2-esdras-4-42"><span class="verse-num">4:42</span> <span class="verse-body">quemadmodum enim festinavit quae parit effugere necessitatem partus, sic et haec festinat reddere ea quae commendata sunt</span></p>
<p id="2-esdras-4-43"><span class="verse-num">4:43</span> <span class="verse-body">ab initio. tunc tibi demonstrabitur de his quae concupiscis videre.</span></p>
<p id="2-esdras-4-44"><span class="verse-num">4:44</span> <span class="verse-body">et respondi et dixi: si inveni gratiam ante oculos tuos, et si possibile est, et si idoneus sum,,</span></p>
<p id="2-esdras-4-45"><span class="verse-num">4:45</span> <span class="verse-body">demonstra mihi et hoc si plus quam praeteriti habet venire aut plura pertransierunt super nos,</span></p>
<p id="2-esdras-4-46"><span class="verse-num">4:46</span> <span class="verse-body">quoniam quod pertransivit scio, quid autem futuri sit ignoro.</span></p>
<p id="2-esdras-4-47"><span class="verse-num">4:47</span> <span class="verse-body">et dixit ad me: sta super dexteram partem et demonstrabo tibi interpretationem similitudinis.</span></p>
<p id="2-esdras-4-48"><span class="verse-num">4:48</span> <span class="verse-body">et steti et vidi, et ecce fornax ardens transiit coram me; et factum est cum transiret flamma, et vidi et ecce superavit fumus.</span></p>
<p id="2-esdras-4-49"><span class="verse-num">4:49</span> <span class="verse-body">et post hoc transiit coram me nubes plena aquae et inmisit pluviam impetu multam; et cum transisset impetus pluviae et superaverunt in ea guttae.</span></p>
<p id="2-esdras-4-50"><span class="verse-num">4:50</span> <span class="verse-body">et dixit ad me: cogita tibi. sicut enim crescit pluvia amplius quam guttae, et ignis amplius quam fumus, sic superabundavit quae transivit mensura, superaverunt autem guttae et fumus.</span></p>
<p id="2-esdras-4-51"><span class="verse-num">4:51</span> <span class="verse-body">et oravi et dixi: putas vivo usque in diebus illis, vel quis erit in diebus illis?</span></p>
<p id="2-esdras-4-52"><span class="verse-num">4:52</span> <span class="verse-body">respondit ad me et dixit: de signis de quibus me perrogas, ex parte possum tibi dicere, de vita autem tua non sum missus dicere tibi, sed nescio. __________________________________________________________________</span></p>
<h2 id="2-esdras-ch-5">Chapter 5</h2>
<p class="verses"><a href="#2-esdras-5-1">1</a> <a href="#2-esdras-5-2">2</a> <a href="#2-esdras-5-3">3</a> <a href="#2-esdras-5-4">4</a> <a href="#2-esdras-5-5">5</a> <a href="#2-esdras-5-6">6</a> <a href="#2-esdras-5-7">7</a> <a href="#2-esdras-5-8">8</a> <a href="#2-esdras-5-9">9</a> <a href="#2-esdras-5-10">10</a> <a href="#2-esdras-5-11">11</a> <a href="#2-esdras-5-12">12</a> <a href="#2-esdras-5-13">13</a> <a href="#2-esdras-5-14">14</a> <a href="#2-esdras-5-15">15</a> <a href="#2-esdras-5-16">16</a> <a href="#2-esdras-5-17">17</a> <a href="#2-esdras-5-18">18</a> <a href="#2-esdras-5-19">19</a> <a href="#2-esdras-5-20">20</a> <a href="#2-esdras-5-21">21</a> <a href="#2-esdras-5-22">22</a> <a href="#2-esdras-5-23">23</a> <a href="#2-esdras-5-24">24</a> <a href="#2-esdras-5-25">25</a> <a href="#2-esdras-5-26">26</a> <a href="#2-esdras-5-27">27</a> <a href="#2-esdras-5-28">28</a> <a href="#2-esdras-5-29">29</a> <a href="#2-esdras-5-30">30</a> <a href="#2-esdras-5-31">31</a> <a href="#2-esdras-5-32">32</a> <a href="#2-esdras-5-33">33</a> <a href="#2-esdras-5-34">34</a> <a href="#2-esdras-5-35">35</a> <a href="#2-esdras-5-36">36</a> <a href="#2-esdras-5-37">37</a> <a href="#2-esdras-5-38">38</a> <a href="#2-esdras-5-39">39</a> <a href="#2-esdras-5-40">40</a> <a href="#2-esdras-5-41">41</a> <a href="#2-esdras-5-42">42</a> <a href="#2-esdras-5-43">43</a> <a href="#2-esdras-5-44">44</a> <a href="#2-esdras-5-45">45</a> <a href="#2-esdras-5-46">46</a> <a href="#2-esdras-5-47">47</a> <a href="#2-esdras-5-48">48</a> <a href="#2-esdras-5-49">49</a> <a href="#2-esdras-5-50">50</a> <a href="#2-esdras-5-51">51</a> <a href="#2-esdras-5-52">52</a> <a href="#2-esdras-5-53">53</a> <a href="#2-esdras-5-54">54</a> <a href="#2-esdras-5-55">55</a></p>
<p id="2-esdras-5-1"><span class="verse-num">5:1</span> <span class="verse-body">de signis autem: ecce dies venient, et adprehendentur qui inhabitant super terram in excessu multo, et abscondetur veritatis via, et sterilis erit a fide regio.</span></p>
<p id="2-esdras-5-2"><span class="verse-num">5:2</span> <span class="verse-body">et multiplicabitur iniustitia super hanc quam ipse tu vides et super quam audisti olim.</span></p>
<p id="2-esdras-5-3"><span class="verse-num">5:3</span> <span class="verse-body">et erit inconposita vestigio quam nunc vides regnare regionem, et videbunt eam desertam.</span></p>
<p id="2-esdras-5-4"><span class="verse-num">5:4</span> <span class="verse-body">si autem tibi dederit Altissimus vivere, et videbis post tertiam turbatam, et relucescet subito sol noctu et luna interdie.</span></p>
<p id="2-esdras-5-5"><span class="verse-num">5:5</span> <span class="verse-body">et de ligno sanguis stillabit, et lapis dabit vocem suam; et populi commovebuntur, et gressus commutabuntur.</span></p>
<p id="2-esdras-5-6"><span class="verse-num">5:6</span> <span class="verse-body">et regnabit quem non sperant qui inhabitant super terram; et volatilia conmigrationem facient.</span></p>
<p id="2-esdras-5-7"><span class="verse-num">5:7</span> <span class="verse-body">et mare Sodomitum pisces reiciet. et dabit vocem noctu quem non noverant multi, omnes autem audient vocem eius.</span></p>
<p id="2-esdras-5-8"><span class="verse-num">5:8</span> <span class="verse-body">et chaus fiet per loca multa, et ignis frequenter emittetur, et bestiae agrestes transmigrabunt regionem suam, et mulieres parient menstruatae monstra,</span></p>
<p id="2-esdras-5-9"><span class="verse-num">5:9</span> <span class="verse-body">et in dulcibus aquis salsae invenientur. et amici omnes semet ipsos expugnabunt; et abscondetur tunc sensus, et intellectus separabitur in promptuarium suum.</span></p>
<p id="2-esdras-5-10"><span class="verse-num">5:10</span> <span class="verse-body">et quaeretur a multis et non invenietur, et multiplicabitur iniustitia et incontinentia super terram.</span></p>
<p id="2-esdras-5-11"><span class="verse-num">5:11</span> <span class="verse-body">et interrogabit regio proximam suam et dicet: numquid per te pertransiit iustitia iustum faciens? et haec negabit.</span></p>
<p id="2-esdras-5-12"><span class="verse-num">5:12</span> <span class="verse-body">et erit in illo tempore, et sperabunt homines et non inpetrabunt, laborabunt et non dirigentur viae eorum.</span></p>
<p id="2-esdras-5-13"><span class="verse-num">5:13</span> <span class="verse-body">haec signa dicere tibi permissum est mihi. et si oraveris iterum et ploraveris sicut et nunc et ieiunaveris septem diebus, audies iterato horum maiora.</span></p>
<p id="2-esdras-5-14"><span class="verse-num">5:14</span> <span class="verse-body">et evigilavi, et corpus meum horruit valde, et anima mea laboravit ut deficeret.</span></p>
<p id="2-esdras-5-15"><span class="verse-num">5:15</span> <span class="verse-body">et tenuit me qui venit angelus, qui loquebatur in me, et confortavit me et statuit me super pedes.</span></p>
<p id="2-esdras-5-16"><span class="verse-num">5:16</span> <span class="verse-body">et factum est in nocte secunda, et venit ad me Phalthihel dux populi et dixit mihi: ubi eras et quare vultus tuus tristis?</span></p>
<p id="2-esdras-5-17"><span class="verse-num">5:17</span> <span class="verse-body">aut nescis quoniam tibi creditus est Israhel in regione transmigrationis eorum?</span></p>
<p id="2-esdras-5-18"><span class="verse-num">5:18</span> <span class="verse-body">exsurge ergo et gusta panem alicuius, et non derelinquas nos sicut pastor gregem suum in manibus luporum malignorum.</span></p>
<p id="2-esdras-5-19"><span class="verse-num">5:19</span> <span class="verse-body">et dixi ei: vade a me et non ad me accedas usque diebus septem, et tunc venies ad me. et audivit ut dixi et recessit a me.</span></p>
<p id="2-esdras-5-20"><span class="verse-num">5:20</span> <span class="verse-body">et ego ieiunavi diebus septem ululans et plorans, sicut mihi mandavit Urihel angelus.</span></p>
<p id="2-esdras-5-21"><span class="verse-num">5:21</span> <span class="verse-body">et factum est post dies septem, et iterum cogitationes cordis mei molestae erant mihi valde.</span></p>
<p id="2-esdras-5-22"><span class="verse-num">5:22</span> <span class="verse-body">et resumpsit anima mea spiritum intellectus, et iterum coepi loqui coram Altissimo sermones</span></p>
<p id="2-esdras-5-23"><span class="verse-num">5:23</span> <span class="verse-body">et dixi: Dominator Domine, ex omni silva terrae et ex omnium arborum eius elegisti vineam unam,</span></p>
<p id="2-esdras-5-24"><span class="verse-num">5:24</span> <span class="verse-body">et ex omnium terrarum orbis elegisti tibi foveam unam, et ex omnibus floribus orbis elegisti tibi lilium unum,</span></p>
<p id="2-esdras-5-25"><span class="verse-num">5:25</span> <span class="verse-body">et ex omnibus abyssis maris replesti tibi rivum unum, et ex omnibus aedificatis civitatibus sanctificasti tibimet ipsi Sion,</span></p>
<p id="2-esdras-5-26"><span class="verse-num">5:26</span> <span class="verse-body">et ex omnibus creatis volatilibus nominasti tibi columbam unam, et ex omnibus plasmatis pecoribus providisti tibi ovem unam,</span></p>
<p id="2-esdras-5-27"><span class="verse-num">5:27</span> <span class="verse-body">et ex omnibus multiplicatis populis adquisisti tibi populum unum, et ab omnibus probatam legem donasti huic quem desiderasti populo.</span></p>
<p id="2-esdras-5-28"><span class="verse-num">5:28</span> <span class="verse-body">et nunc Domine, ut quid tradidisti unum plurimis et praeparasti unam radicem super alias et dispersisti unicum tuum in multis?</span></p>
<p id="2-esdras-5-29"><span class="verse-num">5:29</span> <span class="verse-body">et conculcaverunt qui contradicebant sponsionibus tuis quique tuis testamentis credebant.</span></p>
<p id="2-esdras-5-30"><span class="verse-num">5:30</span> <span class="verse-body">et si odiens odisti populum tuum tuis manibus debet castigari.</span></p>
<p id="2-esdras-5-31"><span class="verse-num">5:31</span> <span class="verse-body">et factum est, cum locutus essem sermones istos, et missus est angelus ad me qui ante venerat ad me praeterita nocte,</span></p>
<p id="2-esdras-5-32"><span class="verse-num">5:32</span> <span class="verse-body">et dixit mihi: audi me et instruam te, et intende mihi et adiciam coram te.</span></p>
<p id="2-esdras-5-33"><span class="verse-num">5:33</span> <span class="verse-body">et dixi: loquere, dominus meus. et</span></p>
<p id="2-esdras-5-34"><span class="verse-num">5:34</span> <span class="verse-body">dixit ad me: valde in excessu mentis factus es in Israhel; aut plus dilexisti eum super eum qui fecit eum: non, domine, sed dol torquent enim me renes mei per omnem horam quaerentem adprehendere semitam Altissimi et investigare partem iudicii eius.</span></p>
<p id="2-esdras-5-35"><span class="verse-num">5:35</span> <span class="verse-body">et dixit ad me: non potes. et dixi: quare, domine, aut quid nascebar, aut quare non fiebat matrix matris meae mihi sepulchrum, ut non viderem laborem Iacob et defatigationem generis Israhel?</span></p>
<p id="2-esdras-5-36"><span class="verse-num">5:36</span> <span class="verse-body">et dixit ad me: numera mihi qui necdum venerunt, et collige mihi dispersas guttas, et revirida mihi aridos flores,</span></p>
<p id="2-esdras-5-37"><span class="verse-num">5:37</span> <span class="verse-body">et aperi mihi clausa promptuaria et produc mihi inclusos in eis flatus, aut monstra mihi vocis imaginem, et tunc ostendam tibi eum laborem quem rogas videre.</span></p>
<p id="2-esdras-5-38"><span class="verse-num">5:38</span> <span class="verse-body">et dixi: dominator domine, quis enim est qui potest haec scire, nisi qui cum hominibus habitationem non habet?</span></p>
<p id="2-esdras-5-39"><span class="verse-num">5:39</span> <span class="verse-body">ego autem insipiens, et quomodo potero dicere de his quibus me interrogasti?</span></p>
<p id="2-esdras-5-40"><span class="verse-num">5:40</span> <span class="verse-body">et dixit ad me: quomodo non potes facere unum de his quae dicta sunt, sic non poteris invenire iudicium meum aut finem caritatis quem pro populo meo promisi.</span></p>
<p id="2-esdras-5-41"><span class="verse-num">5:41</span> <span class="verse-body">et dixi: sed ecce, domine, tu praees his qui in fine sunt, et quid facient qui ante me sunt aut nos aut hii qui post nos?</span></p>
<p id="2-esdras-5-42"><span class="verse-num">5:42</span> <span class="verse-body">et dixit ad me: coronae adsimilabo iudicium meum. sicut non novissimorum tarditas, sic nec priorum velocitas.</span></p>
<p id="2-esdras-5-43"><span class="verse-num">5:43</span> <span class="verse-body">et respondi et dixi: nec enim poteras facere qui facti sunt et qui sunt et qui futuri sunt in unum, ut celerius iudicium tuum ostendas?</span></p>
<p id="2-esdras-5-44"><span class="verse-num">5:44</span> <span class="verse-body">et respondit ad me et dixit: non potest festinare creatura super creatorem, nec sustinere saeculum qui in eo creati sunt in unum.</span></p>
<p id="2-esdras-5-45"><span class="verse-num">5:45</span> <span class="verse-body">et dixi: quomodo dixisti servo tuo, quoniam vivificans vivificabis a te creatam creaturam in unum? si ergo viventes vivent in unum et sustinebit creatura, poterit et nunc portare praesentes in unum.</span></p>
<p id="2-esdras-5-46"><span class="verse-num">5:46</span> <span class="verse-body">et dixit ad me: interroga matricem mulieris et dices ad eam: decem si paris, quare per tempus? roga ergo eam, ut det decem in unum.</span></p>
<p id="2-esdras-5-47"><span class="verse-num">5:47</span> <span class="verse-body">et dixi: non utique poterit, sed secundum tempus.</span></p>
<p id="2-esdras-5-48"><span class="verse-num">5:48</span> <span class="verse-body">et dixit ad me: et ego dedi matricem terrae his qui seminati sunt super eam per tempus.</span></p>
<p id="2-esdras-5-49"><span class="verse-num">5:49</span> <span class="verse-body">quemadmodum enim infans non parit nec ea quae senuit adhuc, sic ego disposui a me creatum saeculum.</span></p>
<p id="2-esdras-5-50"><span class="verse-num">5:50</span> <span class="verse-body">et interrogavi et dixi: cum iam dederis mihi viam, loquar coram te; nam mater nostra, de qua dixisti mihi, adhuc iuvenis est, iam ad senectutem adpropinquat?</span></p>
<p id="2-esdras-5-51"><span class="verse-num">5:51</span> <span class="verse-body">et respondit ad me et dixit: interroga quae parit, et dicet tibi.</span></p>
<p id="2-esdras-5-52"><span class="verse-num">5:52</span> <span class="verse-body">dices enim ei: quare quos peperisti nunc non sunt similes his qui ante, sed minores statu?</span></p>
<p id="2-esdras-5-53"><span class="verse-num">5:53</span> <span class="verse-body">et dicet tibi et ipsa: alii sunt qui in iuventute virtutis nati sunt, et alii qui sub tempus senectutis deficiente matrice sunt nati.</span></p>
<p id="2-esdras-5-54"><span class="verse-num">5:54</span> <span class="verse-body">considera ergo et tu, quoniam minores statu estis prae his qui ante vos,</span></p>
<p id="2-esdras-5-55"><span class="verse-num">5:55</span> <span class="verse-body">et qui post vos quam ut vos, quasi iam senescentis creaturae et fortitudinem iuventutis praeterientis. et dixi: rogo domine, si inveni gratiam ante oculos tuos, demonstra servo tuo per quem visitas creaturam tuam. __________________________________________________________________</span></p>
<h2 id="2-esdras-ch-6">Chapter 6</h2>
<p class="verses"><a href="#2-esdras-6-1">1</a> <a href="#2-esdras-6-2">2</a> <a href="#2-esdras-6-3">3</a> <a href="#2-esdras-6-4">4</a> <a href="#2-esdras-6-5">5</a> <a href="#2-esdras-6-6">6</a> <a href="#2-esdras-6-7">7</a> <a href="#2-esdras-6-8">8</a> <a href="#2-esdras-6-9">9</a> <a href="#2-esdras-6-10">10</a> <a href="#2-esdras-6-11">11</a> <a href="#2-esdras-6-12">12</a> <a href="#2-esdras-6-13">13</a> <a href="#2-esdras-6-14">14</a> <a href="#2-esdras-6-15">15</a> <a href="#2-esdras-6-16">16</a> <a href="#2-esdras-6-17">17</a> <a href="#2-esdras-6-18">18</a> <a href="#2-esdras-6-19">19</a> <a href="#2-esdras-6-20">20</a> <a href="#2-esdras-6-21">21</a> <a href="#2-esdras-6-22">22</a> <a href="#2-esdras-6-23">23</a> <a href="#2-esdras-6-24">24</a> <a href="#2-esdras-6-25">25</a> <a href="#2-esdras-6-26">26</a> <a href="#2-esdras-6-27">27</a> <a href="#2-esdras-6-28">28</a> <a href="#2-esdras-6-29">29</a> <a href="#2-esdras-6-30">30</a> <a href="#2-esdras-6-31">31</a> <a href="#2-esdras-6-32">32</a> <a href="#2-esdras-6-33">33</a> <a href="#2-esdras-6-34">34</a> <a href="#2-esdras-6-35">35</a> <a href="#2-esdras-6-36">36</a> <a href="#2-esdras-6-37">37</a> <a href="#2-esdras-6-38">38</a> <a href="#2-esdras-6-39">39</a> <a href="#2-esdras-6-40">40</a> <a href="#2-esdras-6-41">41</a> <a href="#2-esdras-6-42">42</a> <a href="#2-esdras-6-43">43</a> <a href="#2-esdras-6-44">44</a> <a href="#2-esdras-6-45">45</a> <a href="#2-esdras-6-46">46</a> <a href="#2-esdras-6-47">47</a> <a href="#2-esdras-6-48">48</a> <a href="#2-esdras-6-49">49</a> <a href="#2-esdras-6-50">50</a> <a href="#2-esdras-6-51">51</a> <a href="#2-esdras-6-52">52</a> <a href="#2-esdras-6-53">53</a> <a href="#2-esdras-6-54">54</a> <a href="#2-esdras-6-55">55</a> <a href="#2-esdras-6-56">56</a> <a href="#2-esdras-6-57">57</a> <a href="#2-esdras-6-58">58</a> <a href="#2-esdras-6-59">59</a></p>
<p id="2-esdras-6-1"><span class="verse-num">6:1</span> <span class="verse-body">et dixit ad me: initium terreni orbis, et antequam starent exitus saeculi, et antequam spirarent conventiones ventorum,</span></p>
<p id="2-esdras-6-2"><span class="verse-num">6:2</span> <span class="verse-body">et antequam sonarent voces tonitruum, et antequam splenderent nitores coruscuum, et antequam confirmarentur fundamenta paradisi,</span></p>
<p id="2-esdras-6-3"><span class="verse-num">6:3</span> <span class="verse-body">et antequam viderentur decores flores, et antequam confirmarentur motuum virtutes, et antequam colligerentur innumerabiles militiae angelorum,</span></p>
<p id="2-esdras-6-4"><span class="verse-num">6:4</span> <span class="verse-body">et antequam extollerentur altitudines aerum, et antequam nominarentur mensurae firmamentorum, et antequam aestimaretur scabillum Sion,</span></p>
<p id="2-esdras-6-5"><span class="verse-num">6:5</span> <span class="verse-body">et antequam investigarentur praesentes anni, et antequam abalienarentur eorum qui nunc peccant adinventiones et consignarentur qui fidem thesaurizaverunt,</span></p>
<p id="2-esdras-6-6"><span class="verse-num">6:6</span> <span class="verse-body">tunc cogitavi, et facta sunt haec per me solum et non per alium, ut et finis per me et non per alium.</span></p>
<p id="2-esdras-6-7"><span class="verse-num">6:7</span> <span class="verse-body">et respondi et dixi: quae erit separatio temporum, aut quando prioris finis aut sequentis initium?</span></p>
<p id="2-esdras-6-8"><span class="verse-num">6:8</span> <span class="verse-body">et dixit ad me: ab Abraham usque ad Abraham, quoniam ab eo natus est Iacob et Esau, manus enim Iacob tenebat ab initio calcaneum Esau.</span></p>
<p id="2-esdras-6-9"><span class="verse-num">6:9</span> <span class="verse-body">finis enim huius saeculi Esau, et principium sequentis Iacob.</span></p>
<p id="2-esdras-6-10"><span class="verse-num">6:10</span> <span class="verse-body">finis enim hominis calcaneum et principium hominis manus, inter calcaneum et manum aliud noli quaerere, Ezra.</span></p>
<p id="2-esdras-6-11"><span class="verse-num">6:11</span> <span class="verse-body">et respondi et dixi: o dominator domine, si inveni gratiam ante oculos tuos,</span></p>
<p id="2-esdras-6-12"><span class="verse-num">6:12</span> <span class="verse-body">ut demonstres servo tuo finem signorum tuorum, quorum ex parte mihi demonstrasti nocte praecedente.</span></p>
<p id="2-esdras-6-13"><span class="verse-num">6:13</span> <span class="verse-body">et respondit et dixit ad me: surge super pedes tuos et audies vocem plenissimam sonus.</span></p>
<p id="2-esdras-6-14"><span class="verse-num">6:14</span> <span class="verse-body">et erit, si commotione commovebitur locus, in quo stas super eum,</span></p>
<p id="2-esdras-6-15"><span class="verse-num">6:15</span> <span class="verse-body">in eo cum loqueretur, tu non expaveas, quoniam de fine verbum. et fundamenta terrae intellegetur,</span></p>
<p id="2-esdras-6-16"><span class="verse-num">6:16</span> <span class="verse-body">quoniam de ipsis sermo, tremescet et commovebitur; scit enim, quoniam finem eorum oportet commutari.</span></p>
<p id="2-esdras-6-17"><span class="verse-num">6:17</span> <span class="verse-body">et factum est cum audissem, et surrexi super pedes meos et audivi, et ecce vox loquens, et sonus eius sicut sonus aquarum multarum.</span></p>
<p id="2-esdras-6-18"><span class="verse-num">6:18</span> <span class="verse-body">et dixit: ecce dies veniunt, et erit quando adpropinquare incipio, ut visitem habitantes in terram,</span></p>
<p id="2-esdras-6-19"><span class="verse-num">6:19</span> <span class="verse-body">et quando inquirere incipiam ab eis qui iniuste nocuerunt iniustitia sua, et quando suppleta fuerit humilitas Sion,</span></p>
<p id="2-esdras-6-20"><span class="verse-num">6:20</span> <span class="verse-body">et cum supersignabitur saeculum quod incipiet pertransire, haec signa faciam: libri aperientur ante faciem firmamenti et omnes videbunt simul,</span></p>
<p id="2-esdras-6-21"><span class="verse-num">6:21</span> <span class="verse-body">et anniculi infantes loquentur vocibus suis, et praegnantes inmaturos parient infantes trium et quattuor mensuum et vivent et scirtabuntur,</span></p>
<p id="2-esdras-6-22"><span class="verse-num">6:22</span> <span class="verse-body">et subito apparebunt seminata loca non seminata, et plena promptuaria subito invenientur vacua,</span></p>
<p id="2-esdras-6-23"><span class="verse-num">6:23</span> <span class="verse-body">et tuba canet cum sono, quam cum omnes audierint subito expavescent.</span></p>
<p id="2-esdras-6-24"><span class="verse-num">6:24</span> <span class="verse-body">et erit in illo tempore, debellabunt amici amicos ut inimici, et expavescet terra cum his qui inhabitant in eam, et venae fontium stabunt ut non decurrant in horis tribus.</span></p>
<p id="2-esdras-6-25"><span class="verse-num">6:25</span> <span class="verse-body">et erit, omnis qui derelictus fuerit ex omnibus istis quibus praedixi tibi, ipse salvabitur et videbit salutare meum et finem saeculi mei,</span></p>
<p id="2-esdras-6-26"><span class="verse-num">6:26</span> <span class="verse-body">et videbunt qui recepti sunt homines, qui mortem non gustaverunt a nativitate sua, et mutabitur cor inhabitantium et convertetur in sensum alium.</span></p>
<p id="2-esdras-6-27"><span class="verse-num">6:27</span> <span class="verse-body">delebitur enim malum et extinguetur dolus.</span></p>
<p id="2-esdras-6-28"><span class="verse-num">6:28</span> <span class="verse-body">florebit autem fides et vincetur corruptela, et ostendebitur veritas quae sine fructu fuit tantis temporibus.</span></p>
<p id="2-esdras-6-29"><span class="verse-num">6:29</span> <span class="verse-body">et factum est cum loqueretur mihi, et ecce paulatim movebatur locus super quem stabam super eum.</span></p>
<p id="2-esdras-6-30"><span class="verse-num">6:30</span> <span class="verse-body">et dixit ad me: haec veni tibi ostendere et venturae nocti.</span></p>
<p id="2-esdras-6-31"><span class="verse-num">6:31</span> <span class="verse-body">si ergo iterum rogaveris et iterum ieiunaveris septem diebus, iterum tibi renuntiabo horum maiora per diem,</span></p>
<p id="2-esdras-6-32"><span class="verse-num">6:32</span> <span class="verse-body">quoniam auditu audita est vox tua apud Altissimum. vidit enim Fortis directionem tuam et providit pudicitiam quam a iuventute tua habuisti.</span></p>
<p id="2-esdras-6-33"><span class="verse-num">6:33</span> <span class="verse-body">et propter hoc misit me demonstrare tibi: haec omnia et dicere tibi confide et noli timere,</span></p>
<p id="2-esdras-6-34"><span class="verse-num">6:34</span> <span class="verse-body">et noli festinare in prioribus temporibus cogitare vana, ut non properes a novissimis temporibus.</span></p>
<p id="2-esdras-6-35"><span class="verse-num">6:35</span> <span class="verse-body">et factum est post haec, et flevi iterum et similiter ieiunavi septem diebus, ut suppleam tres ebdomadas quae dictae sunt mihi.</span></p>
<p id="2-esdras-6-36"><span class="verse-num">6:36</span> <span class="verse-body">et factum est in octava nocte, et cor meum iterato turbabatur in me et coepi loqui coram Altissimo.</span></p>
<p id="2-esdras-6-37"><span class="verse-num">6:37</span> <span class="verse-body">inflammabatur enim spiritus meus valde et anima mea anxiabatur.</span></p>
<p id="2-esdras-6-38"><span class="verse-num">6:38</span> <span class="verse-body">et dixi: o Domine, loquens locutus es ab initio creaturae in primo die dicens: fiat caelum et terra, et tuum verbum opus perfecit.</span></p>
<p id="2-esdras-6-39"><span class="verse-num">6:39</span> <span class="verse-body">et erat tunc spiritus volans, et tenebrae circumferebantur et silentium, sonus vocis hominis nondum erat abs te.</span></p>
<p id="2-esdras-6-40"><span class="verse-num">6:40</span> <span class="verse-body">tunc dixisti de thesauris tuis proferri lumen quod luminis, ut apparerent tunc opera tua.</span></p>
<p id="2-esdras-6-41"><span class="verse-num">6:41</span> <span class="verse-body">et in die secundo iterum creasti spiritum firmamenti et imperasti ei, ut divideret et divisionem faceret inter aquas, ut pars quidem sursum recederet, pars vero deorsum maneret.</span></p>
<p id="2-esdras-6-42"><span class="verse-num">6:42</span> <span class="verse-body">et tertio die imperasti aquis congregari in septima parte terrae, sex vero partes siccasti et conservasti, ut ex his sint coram te ministrantia seminata adeo et culta.</span></p>
<p id="2-esdras-6-43"><span class="verse-num">6:43</span> <span class="verse-body">verbum enim tuum processit, et opus statim fiebat.</span></p>
<p id="2-esdras-6-44"><span class="verse-num">6:44</span> <span class="verse-body">processit enim subito fructus multitudinis inmensus et concupiscentia gustus multiformis et flores colore inimitabili et odores odoramentis investigabiles. et die tertio haec facta sunt.</span></p>
<p id="2-esdras-6-45"><span class="verse-num">6:45</span> <span class="verse-body">quarta autem die imperasti fieri solis splendorem, lunae lumen stellarum dispositionem,</span></p>
<p id="2-esdras-6-46"><span class="verse-num">6:46</span> <span class="verse-body">et imperasti eis, ut deservirent futuro plasmato homini.</span></p>
<p id="2-esdras-6-47"><span class="verse-num">6:47</span> <span class="verse-body">quinto autem die dixisti septimae parti ubi erat aqua congregata, ut procrearet animalia, volatilia et pisces, et ita fiebat</span></p>
<p id="2-esdras-6-48"><span class="verse-num">6:48</span> <span class="verse-body">aqua muta et sine anima, quod ei iubebatur, animalia faciens, ut ex hoc mirabilia tua nationes enarrent.</span></p>
<p id="2-esdras-6-49"><span class="verse-num">6:49</span> <span class="verse-body">et tunc conservasti duas animas, nomen uni vocasti Enoch et nomen secundi vocasti Leviathan.</span></p>
<p id="2-esdras-6-50"><span class="verse-num">6:50</span> <span class="verse-body">et separasti ea ab alterutro; non enim poterat septima pars ubi erat aqua congregata capere ea.</span></p>
<p id="2-esdras-6-51"><span class="verse-num">6:51</span> <span class="verse-body">et dedisti Enoch unam partem quae siccata est tertio die, ut inhabitet in ea, ubi sunt montes mille.</span></p>
<p id="2-esdras-6-52"><span class="verse-num">6:52</span> <span class="verse-body">Leviathae autem dedisti septimam partem humidam. et servasti ea, ut fiant in devorationem quibus vis et quando vis.</span></p>
<p id="2-esdras-6-53"><span class="verse-num">6:53</span> <span class="verse-body">sexto autem die imperasti terrae, ut crearet coram te iumenta et bestias et reptilia,</span></p>
<p id="2-esdras-6-54"><span class="verse-num">6:54</span> <span class="verse-body">et super his Adam, quem constituisti ducem super omnibus factis quae fecisti, et ex eo educimur nos omnes quem elegisti populum.</span></p>
<p id="2-esdras-6-55"><span class="verse-num">6:55</span> <span class="verse-body">haec autem omnia dixi coram te, Domine, quoniam dixisti quia propter nos creasti primogenitum saeculum.</span></p>
<p id="2-esdras-6-56"><span class="verse-num">6:56</span> <span class="verse-body">residuas autem gentes ab Adam natas dixisti eas nihil esse, et quoniam salivae adsimilatae sunt, et sicut stillicidium de vaso similasti abundantiam eorum.</span></p>
<p id="2-esdras-6-57"><span class="verse-num">6:57</span> <span class="verse-body">et nunc, Domine, ecce istae gentes quae in nihilum deputatae sunt dominari nostri et devorare nos.</span></p>
<p id="2-esdras-6-58"><span class="verse-num">6:58</span> <span class="verse-body">nos autem populus tuus quem vocasti primogenitum, unigenitum, aemulatorem, carissimum, traditi sumus in manibus eorum.</span></p>
<p id="2-esdras-6-59"><span class="verse-num">6:59</span> <span class="verse-body">et si propter nos creatum est saeculum, quare non hereditatem possidemus nostrum saeculum? usquequo haec? __________________________________________________________________</span></p>
<h2 id="2-esdras-ch-7">Chapter 7</h2>
<p class="verses"><a href="#2-esdras-7-1">1</a> <a href="#2-esdras-7-2">2</a> <a href="#2-esdras-7-3">3</a> <a href="#2-esdras-7-4">4</a> <a href="#2-esdras-7-5">5</a> <a href="#2-esdras-7-6">6</a> <a href="#2-esdras-7-7">7</a> <a href="#2-esdras-7-8">8</a> <a href="#2-esdras-7-9">9</a> <a href="#2-esdras-7-10">10</a> <a href="#2-esdras-7-11">11</a> <a href="#2-esdras-7-12">12</a> <a href="#2-esdras-7-13">13</a> <a href="#2-esdras-7-14">14</a> <a href="#2-esdras-7-15">15</a> <a href="#2-esdras-7-16">16</a> <a href="#2-esdras-7-17">17</a> <a href="#2-esdras-7-18">18</a> <a href="#2-esdras-7-19">19</a> <a href="#2-esdras-7-20">20</a> <a href="#2-esdras-7-21">21</a> <a href="#2-esdras-7-22">22</a> <a href="#2-esdras-7-23">23</a> <a href="#2-esdras-7-24">24</a> <a href="#2-esdras-7-25">25</a> <a href="#2-esdras-7-26">26</a> <a href="#2-esdras-7-27">27</a> <a href="#2-esdras-7-28">28</a> <a href="#2-esdras-7-29">29</a> <a href="#2-esdras-7-30">30</a> <a href="#2-esdras-7-31">31</a> <a href="#2-esdras-7-32">32</a> <a href="#2-esdras-7-33">33</a> <a href="#2-esdras-7-34">34</a> <a href="#2-esdras-7-35">35</a> <a href="#2-esdras-7-36">36</a> <a href="#2-esdras-7-37">37</a> <a href="#2-esdras-7-38">38</a> <a href="#2-esdras-7-39">39</a> <a href="#2-esdras-7-40">40</a> <a href="#2-esdras-7-41">41</a> <a href="#2-esdras-7-42">42</a> <a href="#2-esdras-7-43">43</a> <a href="#2-esdras-7-44">44</a> <a href="#2-esdras-7-45">45</a> <a href="#2-esdras-7-46">46</a> <a href="#2-esdras-7-47">47</a> <a href="#2-esdras-7-48">48</a> <a href="#2-esdras-7-49">49</a> <a href="#2-esdras-7-50">50</a> <a href="#2-esdras-7-51">51</a> <a href="#2-esdras-7-52">52</a> <a href="#2-esdras-7-53">53</a> <a href="#2-esdras-7-54">54</a> <a href="#2-esdras-7-55">55</a> <a href="#2-esdras-7-56">56</a> <a href="#2-esdras-7-57">57</a> <a href="#2-esdras-7-58">58</a> <a href="#2-esdras-7-59">59</a> <a href="#2-esdras-7-60">60</a> <a href="#2-esdras-7-61">61</a> <a href="#2-esdras-7-62">62</a> <a href="#2-esdras-7-63">63</a> <a href="#2-esdras-7-64">64</a> <a href="#2-esdras-7-65">65</a> <a href="#2-esdras-7-66">66</a> <a href="#2-esdras-7-67">67</a> <a href="#2-esdras-7-68">68</a> <a href="#2-esdras-7-69">69</a> <a href="#2-esdras-7-70">70</a> <a href="#2-esdras-7-71">71</a> <a href="#2-esdras-7-72">72</a> <a href="#2-esdras-7-73">73</a> <a href="#2-esdras-7-74">74</a> <a href="#2-esdras-7-75">75</a> <a href="#2-esdras-7-76">76</a> <a href="#2-esdras-7-77">77</a> <a href="#2-esdras-7-78">78</a> <a href="#2-esdras-7-79">79</a> <a href="#2-esdras-7-80">80</a> <a href="#2-esdras-7-81">81</a> <a href="#2-esdras-7-82">82</a> <a href="#2-esdras-7-83">83</a> <a href="#2-esdras-7-84">84</a> <a href="#2-esdras-7-85">85</a> <a href="#2-esdras-7-86">86</a> <a href="#2-esdras-7-87">87</a> <a href="#2-esdras-7-88">88</a> <a href="#2-esdras-7-89">89</a> <a href="#2-esdras-7-90">90</a> <a href="#2-esdras-7-91">91</a> <a href="#2-esdras-7-92">92</a> <a href="#2-esdras-7-93">93</a> <a href="#2-esdras-7-94">94</a> <a href="#2-esdras-7-95">95</a> <a href="#2-esdras-7-96">96</a> <a href="#2-esdras-7-97">97</a> <a href="#2-esdras-7-98">98</a> <a href="#2-esdras-7-99">99</a> <a href="#2-esdras-7-100">100</a> <a href="#2-esdras-7-101">101</a> <a href="#2-esdras-7-102">102</a> <a href="#2-esdras-7-103">103</a> <a href="#2-esdras-7-104">104</a> <a href="#2-esdras-7-105">105</a> <a href="#2-esdras-7-106">106</a> <a href="#2-esdras-7-107">107</a> <a href="#2-esdras-7-108">108</a> <a href="#2-esdras-7-109">109</a> <a href="#2-esdras-7-110">110</a> <a href="#2-esdras-7-111">111</a> <a href="#2-esdras-7-112">112</a> <a href="#2-esdras-7-113">113</a> <a href="#2-esdras-7-114">114</a> <a href="#2-esdras-7-115">115</a> <a href="#2-esdras-7-116">116</a> <a href="#2-esdras-7-117">117</a> <a href="#2-esdras-7-118">118</a> <a href="#2-esdras-7-119">119</a> <a href="#2-esdras-7-120">120</a> <a href="#2-esdras-7-121">121</a> <a href="#2-esdras-7-122">122</a> <a href="#2-esdras-7-123">123</a> <a href="#2-esdras-7-124">124</a> <a href="#2-esdras-7-125">125</a> <a href="#2-esdras-7-126">126</a> <a href="#2-esdras-7-127">127</a> <a href="#2-esdras-7-128">128</a> <a href="#2-esdras-7-129">129</a> <a href="#2-esdras-7-130">130</a> <a href="#2-esdras-7-131">131</a> <a href="#2-esdras-7-132">132</a> <a href="#2-esdras-7-133">133</a> <a href="#2-esdras-7-134">134</a> <a href="#2-esdras-7-135">135</a> <a href="#2-esdras-7-136">136</a> <a href="#2-esdras-7-137">137</a> <a href="#2-esdras-7-138">138</a> <a href="#2-esdras-7-139">139</a></p>
<p id="2-esdras-7-1"><span class="verse-num">7:1</span> <span class="verse-body">et factum est cum finissem loqui verba haec, et missus est ad me angelus, qui missus fuerat ad me primis noctibus,</span></p>
<p id="2-esdras-7-2"><span class="verse-num">7:2</span> <span class="verse-body">et dixit ad me: surge, Ezra, et audi sermones quos veni loqui ad te.</span></p>
<p id="2-esdras-7-3"><span class="verse-num">7:3</span> <span class="verse-body">et dixi: loquere, dominus meus. et dixit ad me: mare positum est in spatioso loco ut esset altum et inmensum.</span></p>
<p id="2-esdras-7-4"><span class="verse-num">7:4</span> <span class="verse-body">erit autem ei introitus in angusto loco positus, ut esset similis fluminis.</span></p>
<p id="2-esdras-7-5"><span class="verse-num">7:5</span> <span class="verse-body">si quis enim volens voluerit ingredi mare videre eum vel dominari eius, si non transierit angustum, in latitudinem venire quomodo poterit?</span></p>
<p id="2-esdras-7-6"><span class="verse-num">7:6</span> <span class="verse-body">item aliud: civitas est aedificata et posita in loco campestri, est autem plena omnium bonorum.</span></p>
<p id="2-esdras-7-7"><span class="verse-num">7:7</span> <span class="verse-body">introitus autem eius angustus et in praecipiti positus, ut esset a dextris quidem ignis, a sinistris vero aqua alta.</span></p>
<p id="2-esdras-7-8"><span class="verse-num">7:8</span> <span class="verse-body">semita autem est una sola inter eos posita, hoc est ignis et aqua, ut non capiat semita nisi solummodo vestigium hominis.</span></p>
<p id="2-esdras-7-9"><span class="verse-num">7:9</span> <span class="verse-body">si autem data dabitur civitas homini in hereditatem, si non heres antepositum periculum pertransierit, quomodo accipiet hereditatem suam?</span></p>
<p id="2-esdras-7-10"><span class="verse-num">7:10</span> <span class="verse-body">et dixi: sic, domine. et dixit ad me: sic est et Israhel pars.</span></p>
<p id="2-esdras-7-11"><span class="verse-num">7:11</span> <span class="verse-body">propter eos enim feci saeculum, et quando transgressus est Adam constitutiones meas, iudicatum est quod factum est.</span></p>
<p id="2-esdras-7-12"><span class="verse-num">7:12</span> <span class="verse-body">et facti sunt introitus huius saeculi angusti et dolentes et laboriosi, paucae autem et malae et periculorum plenae et laborum magnorum fultae.</span></p>
<p id="2-esdras-7-13"><span class="verse-num">7:13</span> <span class="verse-body">nam maioris saeculi introitus spatiosi et securi et facientes inmortalitatis fructum.</span></p>
<p id="2-esdras-7-14"><span class="verse-num">7:14</span> <span class="verse-body">si ergo non ingredientes ingressi fuerint qui vivunt angusta et vana haec, non poterunt recipere quae sunt reposita.</span></p>
<p id="2-esdras-7-15"><span class="verse-num">7:15</span> <span class="verse-body">nunc ergo tu quare conturbaris, corruptibilis cum sis? et quid moveris tu, cum sis mortalis?</span></p>
<p id="2-esdras-7-16"><span class="verse-num">7:16</span> <span class="verse-body">et quare non accepisti in corde tuo quod futurum, sed quod in praesenti?</span></p>
<p id="2-esdras-7-17"><span class="verse-num">7:17</span> <span class="verse-body">et respondi et dixi: dominator domine, ecce disposuisti in lege tua, quoniam iusti hereditabunt haec, impii autem peribunt.</span></p>
<p id="2-esdras-7-18"><span class="verse-num">7:18</span> <span class="verse-body">iusti autem ferent angusta sperantes spatiosa; qui enim impie gesserunt, et angustiam passi sunt et spatiosa non viderunt.</span></p>
<p id="2-esdras-7-19"><span class="verse-num">7:19</span> <span class="verse-body">et dixit ad me: non es iudex super Dominum neque intellegens super Altissimum.</span></p>
<p id="2-esdras-7-20"><span class="verse-num">7:20</span> <span class="verse-body">pereant enim multi praesentes, quam neglegatur quae anteposita est Dei lex.</span></p>
<p id="2-esdras-7-21"><span class="verse-num">7:21</span> <span class="verse-body">mandans enim mandavit Dominus venientibus quando venerunt, quid facientes viverent, et quid observantes non punirentur.</span></p>
<p id="2-esdras-7-22"><span class="verse-num">7:22</span> <span class="verse-body">hii autem non sunt persuasi et contradixerunt ei. et constituerunt sibi cogitamenta vanitatis</span></p>
<p id="2-esdras-7-23"><span class="verse-num">7:23</span> <span class="verse-body">et proposuerunt sibi circumventiones delictorum. et superdixerunt Altissimum non esse, et vias eius non cognoverunt.</span></p>
<p id="2-esdras-7-24"><span class="verse-num">7:24</span> <span class="verse-body">et legem eius spreverunt et sponsiones eius abnegaverunt et legitimis eius fidem non habuerunt et opera eius non perfecerunt.</span></p>
<p id="2-esdras-7-25"><span class="verse-num">7:25</span> <span class="verse-body">propter hoc, Ezra, vacua vacuis et plena plenis.</span></p>
<p id="2-esdras-7-26"><span class="verse-num">7:26</span> <span class="verse-body">ecce enim tempus veniet, et erit quando venient signa quae praedixi tibi, et apparebit sponsa et apparescens civitas et ostendetur quae nunc subducitur terra.</span></p>
<p id="2-esdras-7-27"><span class="verse-num">7:27</span> <span class="verse-body">et omnis qui liberatus est de praedictis malis, ipse videbit mirabilia mea.</span></p>
<p id="2-esdras-7-28"><span class="verse-num">7:28</span> <span class="verse-body">revelabitur enim Filius meus Iesus cum his qui cum eo, et iucundabit qui relicti sunt annis quadringentis.</span></p>
<p id="2-esdras-7-29"><span class="verse-num">7:29</span> <span class="verse-body">et erit post annos hos, et morietur Filius meus Christus et omnes qui spiramentum habent hominis.</span></p>
<p id="2-esdras-7-30"><span class="verse-num">7:30</span> <span class="verse-body">et convertetur saeculum in antiquum silentium diebus septem sicut in prioribus initiis, ita ut nemo derelinquatur.</span></p>
<p id="2-esdras-7-31"><span class="verse-num">7:31</span> <span class="verse-body">et erit post dies septem, et excitabitur qui nondum vigilat saeculum et morietur corruptum.</span></p>
<p id="2-esdras-7-32"><span class="verse-num">7:32</span> <span class="verse-body">et terra reddet qui in eam dormiunt, et pulvis qui in eo silentio habitant, et promptuaria reddent quae eis commendatae sunt animae.</span></p>
<p id="2-esdras-7-33"><span class="verse-num">7:33</span> <span class="verse-body">et revelabitur Altissimus super sedem iudicii, et pertransibunt misericordiae, et longanimitas congregabitur,</span></p>
<p id="2-esdras-7-34"><span class="verse-num">7:34</span> <span class="verse-body">iudicium autem solum remanebit. et veritas stabit et fides convalescet,</span></p>
<p id="2-esdras-7-35"><span class="verse-num">7:35</span> <span class="verse-body">et opus subsequetur et merces ostendetur. et iustitiae vigilabunt et iniustitiae non dormibunt.</span></p>
<p id="2-esdras-7-36"><span class="verse-num">7:36</span> <span class="verse-body">et apparebit lacus tormenti et contra illum erit locus requietionis, et clibanus gehennae ostendetur et contra eam iucunditatis paradisus.</span></p>
<p id="2-esdras-7-37"><span class="verse-num">7:37</span> <span class="verse-body">et dicet tunc Altissimus ad excitatas gentes: videte et intellegite quem negastis vel cui non servistis vel cuius diligentias sprevistis.</span></p>
<p id="2-esdras-7-38"><span class="verse-num">7:38</span> <span class="verse-body">videte contra et in contra, hic iucunditas et requies et ibi ignis et tormenta. haec autem loquetur ad eos in die iudicii.</span></p>
<p id="2-esdras-7-39"><span class="verse-num">7:39</span> <span class="verse-body">haec talis quae neque solem habet neque lunam neque stellas,</span></p>
<p id="2-esdras-7-40"><span class="verse-num">7:40</span> <span class="verse-body">neque nubem neque tonitruum neque coruscationem, neque ventum neque aquam neque aerem, neque tenebras neque sero neque mane,</span></p>
<p id="2-esdras-7-41"><span class="verse-num">7:41</span> <span class="verse-body">neque aestatem neque ver neque aestum, neque hiemem neque gelum neque frigus, neque grandinem neque pluviam neque ros,</span></p>
<p id="2-esdras-7-42"><span class="verse-num">7:42</span> <span class="verse-body">neque meridiem neque noctem neque ante lucem, neque nitorem neque claritatem neque lucem, nisi solummodo splendorem claritatis Altissimi, unde omnes incipiant videre quae anteposita sunt.</span></p>
<p id="2-esdras-7-43"><span class="verse-num">7:43</span> <span class="verse-body">spatium enim habebit sicut ebdomada annorum.</span></p>
<p id="2-esdras-7-44"><span class="verse-num">7:44</span> <span class="verse-body">hoc est iudicium meum et constitutio eius, tibi autem soli ostendi haec.</span></p>
<p id="2-esdras-7-45"><span class="verse-num">7:45</span> <span class="verse-body">et respondi: tunc et dixi, domine, et nunc dico: beati praesentes et observantes quae a te constituta sunt.</span></p>
<p id="2-esdras-7-46"><span class="verse-num">7:46</span> <span class="verse-body">sed de quibus erat oratio mea, quis enim est de praesentibus qui non peccavit, vel quis natorum qui non praeterivit sponsionem tuam.</span></p>
<p id="2-esdras-7-47"><span class="verse-num">7:47</span> <span class="verse-body">et nunc video, quoniam ad paucos pertinebit futurum saeculum iucunditatem facere, multis autem tormenta.</span></p>
<p id="2-esdras-7-48"><span class="verse-num">7:48</span> <span class="verse-body">increvit enim in nos cor malum, quod nos abalienavit ab his et deduxit nos in corruptionem, et itinera mortis ostendit nobis, semitas perditionis, et longe fecit nos a vita; et hoc non paucos, sed paene omnes qui creati sunt.</span></p>
<p id="2-esdras-7-49"><span class="verse-num">7:49</span> <span class="verse-body">et respondit ad me et dixit: audi me et instruam te et de sequenti corripiam te.</span></p>
<p id="2-esdras-7-50"><span class="verse-num">7:50</span> <span class="verse-body">propter hoc non fecit Altissimus unum saeculum sed duo.</span></p>
<p id="2-esdras-7-51"><span class="verse-num">7:51</span> <span class="verse-body">tu enim quia dixisti non esse multos iustos sed paucos, impios vero multiplicari, audi ad haec.</span></p>
<p id="2-esdras-7-52"><span class="verse-num">7:52</span> <span class="verse-body">lapides electos si habueris paucos valde, ad numerum eorum conpones eos tibi, plumbum autem et fictile abundat.</span></p>
<p id="2-esdras-7-53"><span class="verse-num">7:53</span> <span class="verse-body">et dixi: domine, quomodo poterit?</span></p>
<p id="2-esdras-7-54"><span class="verse-num">7:54</span> <span class="verse-body">et dixit ad me: non hoc solummodo, sed interroga terram et dicet tibi, adulare ei et narrabit tibi.</span></p>
<p id="2-esdras-7-55"><span class="verse-num">7:55</span> <span class="verse-body">dices enim ei: aurum creas et argentum et aeramentum et ferrum quoque et plumbum et fictile.</span></p>
<p id="2-esdras-7-56"><span class="verse-num">7:56</span> <span class="verse-body">multiplicatur autem argentum super aurum, et aeramentum super argentum, et ferrum super aeramentum, plumbum super ferrum, et fictile super plumbum.</span></p>
<p id="2-esdras-7-57"><span class="verse-num">7:57</span> <span class="verse-body">aestima ergo tu quae haec sint pretiosa et desiderabilia, quod multiplicatur aut quod rarum nascitur.</span></p>
<p id="2-esdras-7-58"><span class="verse-num">7:58</span> <span class="verse-body">et dixi: dominator domine, quod abundat vilius, quod enim rarius pretiosius est.</span></p>
<p id="2-esdras-7-59"><span class="verse-num">7:59</span> <span class="verse-body">et respondit ad me et dixit: in te ista pondera quae cogitasti, quoniam qui habet quod difficile est, gaudet super eum qui habet abundantia.</span></p>
<p id="2-esdras-7-60"><span class="verse-num">7:60</span> <span class="verse-body">sic et a me repromissa creatura. iucundabor enim super paucis qui salvabuntur, propterea quod ipsi sunt qui gloriam meam nunc dominationem fecerunt et per quos nunc nomen meum nominatum est.</span></p>
<p id="2-esdras-7-61"><span class="verse-num">7:61</span> <span class="verse-body">et non contristabor super multitudinem eorum qui perierunt, ipsi enim sunt qui vapori nunc adsimilati sunt et flammae ac fumo adaequati sunt et exarserunt et ferverunt et extincti sunt.</span></p>
<p id="2-esdras-7-62"><span class="verse-num">7:62</span> <span class="verse-body">et respondi et dixi: o tu terra, quid peperisti? si sensus factus est de pulvere sicut et cetera creatura,</span></p>
<p id="2-esdras-7-63"><span class="verse-num">7:63</span> <span class="verse-body">melius enim erat et ipsum pulverem non esse natum, ut non sensus inde fieret.</span></p>
<p id="2-esdras-7-64"><span class="verse-num">7:64</span> <span class="verse-body">nunc autem nobiscum crescit sensus, et propter hoc torquemur, quoniam scientes perimus.</span></p>
<p id="2-esdras-7-65"><span class="verse-num">7:65</span> <span class="verse-body">lugeat hominum genus et agrestes bestiae laetentur; lugeant omnes qui nati sunt, quadrupedia vero et pecora iucundentur.</span></p>
<p id="2-esdras-7-66"><span class="verse-num">7:66</span> <span class="verse-body">multum enim melius est illis quam nobis. non enim sperant iudicium, nec enim sciunt cruciamenta nec salutem post mortem repromissam sibi.</span></p>
<p id="2-esdras-7-67"><span class="verse-num">7:67</span> <span class="verse-body">nobis autem quid prodest, quoniam salvati salvabimur sed tormento tormentabimur?</span></p>
<p id="2-esdras-7-68"><span class="verse-num">7:68</span> <span class="verse-body">omnes enim qui nati sunt commixti sunt iniquitatibus et pleni sunt peccatis et gravati delictis.</span></p>
<p id="2-esdras-7-69"><span class="verse-num">7:69</span> <span class="verse-body">et si non essemus post mortem in iudicio venientes, melius fortassis nobis venisset.</span></p>
<p id="2-esdras-7-70"><span class="verse-num">7:70</span> <span class="verse-body">et respondit ad me et dixit: et quando Altissimus faciens faciebat saeculum et Adam et omnes qui ex eo venerunt, primum praeparavit iudicium et quae sunt iudicii.</span></p>
<p id="2-esdras-7-71"><span class="verse-num">7:71</span> <span class="verse-body">et nunc de sermonibus tuis intellege, quoniam dixisti quia sensus nobiscum crescit.</span></p>
<p id="2-esdras-7-72"><span class="verse-num">7:72</span> <span class="verse-body">qui ergo commorantes sunt in terra hinc cruciabuntur, quoniam sensum habentes iniquitatem fecerunt, et mandata accipientes non servaverunt ea, et legem consecuti fraudaverunt eam quam acceperunt.</span></p>
<p id="2-esdras-7-73"><span class="verse-num">7:73</span> <span class="verse-body">et quid habebunt dicere in iudicio vel quomodo respondebunt in novissimis temporibus?</span></p>
<p id="2-esdras-7-74"><span class="verse-num">7:74</span> <span class="verse-body">quantum enim tempus, ex quo longanimitatem habuit Altissimus his qui inhabitant saeculum, et non propter eos, sed propter ea quae providit tempora.</span></p>
<p id="2-esdras-7-75"><span class="verse-num">7:75</span> <span class="verse-body">et respondi et dixi: si inveni gratiam coram te, domine demonstra et hoc servo tuo, si post mortem vel nunc quando reddemus unusquisque animam suam, si conservati conservabimur in requie, donec veniant tempora illa in quibus incipies creaturam renovare aut amodo cruciabimur?</span></p>
<p id="2-esdras-7-76"><span class="verse-num">7:76</span> <span class="verse-body">et respondit ad me et dixit: ostendam tibi et hoc. tu autem noli commisceri cum eis qui spreverunt, neque connumeres te cum his qui cruciantur.</span></p>
<p id="2-esdras-7-77"><span class="verse-num">7:77</span> <span class="verse-body">etenim est tibi thesaurus operum repositus apud Altissimum, sed non tibi demonstrabitur usque in novissimis temporibus.</span></p>
<p id="2-esdras-7-78"><span class="verse-num">7:78</span> <span class="verse-body">nam de morte sermo: quando profectus fuerit terminus sententiae ab Altissimo ut homo moriatur, recedente inspiratione de corpore ut dimittatur iterum ad eum qui dedit, adorare gloriam Altissimi primum.</span></p>
<p id="2-esdras-7-79"><span class="verse-num">7:79</span> <span class="verse-body">et si quidem esset eorum qui spreverunt et non servaverunt viam Altissimi et eorum qui contempserunt legem eius et eorum qui oderunt eos qui timent Deum,</span></p>
<p id="2-esdras-7-80"><span class="verse-num">7:80</span> <span class="verse-body">haec inspirationes inhabitationes non ingredientur, sed vagantes erunt amodo in cruciamentis, dolentes semper et tristes, per septem vias.</span></p>
<p id="2-esdras-7-81"><span class="verse-num">7:81</span> <span class="verse-body">via prima, quia spreverunt legem Altissimi.</span></p>
<p id="2-esdras-7-82"><span class="verse-num">7:82</span> <span class="verse-body">secunda via, quia iam non possunt reversionem bonam facere, ut vivant.</span></p>
<p id="2-esdras-7-83"><span class="verse-num">7:83</span> <span class="verse-body">tertia via, vident repositam mercedem his qui testamentis Altissimi crediderunt.</span></p>
<p id="2-esdras-7-84"><span class="verse-num">7:84</span> <span class="verse-body">quarta via, considerabunt sibi in novissimis repositum cruciamentum.</span></p>
<p id="2-esdras-7-85"><span class="verse-num">7:85</span> <span class="verse-body">quinta via, videntes aliorum habitacula ab angelis conservari cum silentio magno.</span></p>
<p id="2-esdras-7-86"><span class="verse-num">7:86</span> <span class="verse-body">sexta via, videntes quemadmodum de eis pertransientem cruciamentum.</span></p>
<p id="2-esdras-7-87"><span class="verse-num">7:87</span> <span class="verse-body">septima via, quae omnium supradictarum viarum maior est, quoniam detabescent in confusione et consumentur inhonoribus et marcescent in timoribus, videntes gloriam Altissimi coram quem viventes peccaverunt et coram quem incipient in novissimis temporibus iudicari.</span></p>
<p id="2-esdras-7-88"><span class="verse-num">7:88</span> <span class="verse-body">nam eorum qui servaverunt vias Altissimi ordo hic est, quando separari incipient a vaso corruptibili.</span></p>
<p id="2-esdras-7-89"><span class="verse-num">7:89</span> <span class="verse-body">in eo tempore commoratae servierunt cum labore Altissimo et omni hora sustinuerunt periculum, uti perfecte custodirent legislatoris legem.</span></p>
<p id="2-esdras-7-90"><span class="verse-num">7:90</span> <span class="verse-body">propter quod hic de his sermo:</span></p>
<p id="2-esdras-7-91"><span class="verse-num">7:91</span> <span class="verse-body">in primis vident cum exultatione multa gloriam eius qui suscipit eas, requiescent enim per septem ordines.</span></p>
<p id="2-esdras-7-92"><span class="verse-num">7:92</span> <span class="verse-body">ordo primus, quoniam cum labore multo certati sunt, ut vincerent cum eis plasmatum cogitamentum malum, ut non eas seducat a vita ad mortem.</span></p>
<p id="2-esdras-7-93"><span class="verse-num">7:93</span> <span class="verse-body">secundus ordo, quoniam vident conplicationem in qua vagantur impiorum animae et quae in eis manet punitio.</span></p>
<p id="2-esdras-7-94"><span class="verse-num">7:94</span> <span class="verse-body">tertius ordo, videntes testimonium quod testificatus est eis qui plasmavit eas, quoniam viventes servaverunt quae per fidem data est lex.</span></p>
<p id="2-esdras-7-95"><span class="verse-num">7:95</span> <span class="verse-body">quartus ordo, intellegentes requiem quam nunc in promptuariis eorum congregati requiescent cum silentio multo ab angelis conservati, et quae in novissimis eorum manet gloriam.</span></p>
<p id="2-esdras-7-96"><span class="verse-num">7:96</span> <span class="verse-body">quintus ordo, exultantes quomodo corruptibile effugerunt nunc, et futurum quomodo hereditatem possidebunt, adhuc autem videntes angustum et labore plenum quo iam liberati sunt et spatiosum incipiunt recipere, frunescentes et inmortales.</span></p>
<p id="2-esdras-7-97"><span class="verse-num">7:97</span> <span class="verse-body">sextus ordo, quando eis ostendetur quomodo incipiet vultus eorum fulgere sicut sol, et quomodo incipient stellis adsimilari lumini, amodo non corrupti.</span></p>
<p id="2-esdras-7-98"><span class="verse-num">7:98</span> <span class="verse-body">septimus ordo, qui est omnibus supradictis maior, quoniam exultabunt cum fiducia et quoniam confidebunt non confusi et gaudebunt non reverentes; festinant enim videre vultum eius cui serviunt viventes et a quo incipiunt gloriosi mercedem recipere.</span></p>
<p id="2-esdras-7-99"><span class="verse-num">7:99</span> <span class="verse-body">hic ordo animarum iustorum, ut amodo adnuntiatur; praedictae viae cruciatus quas patiuntur amodo qui neglexerint.</span></p>
<p id="2-esdras-7-100"><span class="verse-num">7:100</span> <span class="verse-body">et respondi et dixi: ergo dabitur tempus animabus, postquam separatae fuerint de corporibus, ut videant de quo mihi dixisti?</span></p>
<p id="2-esdras-7-101"><span class="verse-num">7:101</span> <span class="verse-body">et dixit mihi: septem diebus erit libertas earum, ut videant in septem diebus qui praedicti sunt sermones, et postea congregabuntur in habitaculis suis.</span></p>
<p id="2-esdras-7-102"><span class="verse-num">7:102</span> <span class="verse-body">et respondi et dixi: si inveni gratiam ante oculos tuos, demonstra mihi adhuc servo tuo, si in die iudicii iusti impios excusare poterint vel deprecari pro eis Altissimum,</span></p>
<p id="2-esdras-7-103"><span class="verse-num">7:103</span> <span class="verse-body">si patres pro filiis vel filii pro parentibus, si fratres pro fratribus, si adfines pro proximis, si fidentes pro carissimis.</span></p>
<p id="2-esdras-7-104"><span class="verse-num">7:104</span> <span class="verse-body">et respondit ad me et dixit: quoniam invenisti gratiam coram oculis meis, et hoc tibi demonstrabo. dies iudicii audax est et omnibus signaculum veritatis demonstrans. quemadmodum nunc non mittit pater filium vel filius patrem aut dominus servum vel fidus carissimum, ut pro eo intellegat aut dormiat aut manducet aut curetur,</span></p>
<p id="2-esdras-7-105"><span class="verse-num">7:105</span> <span class="verse-body">sic numquam nemo pro aliquo rogabit; omnes enim portabunt unusquisque tunc iniustitias suas aut iustitias.</span></p>
<p id="2-esdras-7-106"><span class="verse-num">7:106</span> <span class="verse-body">et respondi et dixi: et quomodo invenimus modo, quoniam rogavit primus Abraham propter Sodomitas, et Moyses pro patribus qui in deserto peccaverunt,</span></p>
<p id="2-esdras-7-107"><span class="verse-num">7:107</span> <span class="verse-body">et Iesus qui post eum pro Israhel in diebus Achar, et Samuhel in diebus Saul,</span></p>
<p id="2-esdras-7-108"><span class="verse-num">7:108</span> <span class="verse-body">et David pro confractione, et Salomon pro eis qui in sanctificationem,</span></p>
<p id="2-esdras-7-109"><span class="verse-num">7:109</span> <span class="verse-body">et Helias pro his qui pluviam acceperunt et pro mortuo ut viveret,</span></p>
<p id="2-esdras-7-110"><span class="verse-num">7:110</span> <span class="verse-body">et Ezechias pro populo in diebus Sennacherib, et multi pro multis?</span></p>
<p id="2-esdras-7-111"><span class="verse-num">7:111</span> <span class="verse-body">si ergo modo, quando corruptibile increvit et iniustitia multiplicata est, exoraverunt iusti pro impiis quare et tunc sic non erit?</span></p>
<p id="2-esdras-7-112"><span class="verse-num">7:112</span> <span class="verse-body">et respondit ad me et dixit: praesens saeculum non est finis, gloria in eo non frequens manet, propter hoc oraverunt qui potuerunt pro invalidis.</span></p>
<p id="2-esdras-7-113"><span class="verse-num">7:113</span> <span class="verse-body">dies enim iudicii erit finis temporis huius et initium futuri inmortalis temporis, in quo pertransivit corruptela,</span></p>
<p id="2-esdras-7-114"><span class="verse-num">7:114</span> <span class="verse-body">soluta est intemperantia, abscisa est incredulitas, crevit autem iustitia, orta est veritas.</span></p>
<p id="2-esdras-7-115"><span class="verse-num">7:115</span> <span class="verse-body">tunc ergo nemo poterit misereri eius qui in iudicio victus fuerit, neque demergere eum qui vicerit.</span></p>
<p id="2-esdras-7-116"><span class="verse-num">7:116</span> <span class="verse-body">et respondi et dixi: hic sermo meus primus et novissimus, quoniam melius erat non dare terram Adam vel, cum iam dedisset, coercere eum ut non peccaret.</span></p>
<p id="2-esdras-7-117"><span class="verse-num">7:117</span> <span class="verse-body">quid enim prodest omnibus in praesenti vivere in tristitia et mortuos sperare punitionem?</span></p>
<p id="2-esdras-7-118"><span class="verse-num">7:118</span> <span class="verse-body">o tu quid fecisti, Adam? si enim tu peccasti, non est factum solius tuus casus sed et nostrum qui ex te advenimus.</span></p>
<p id="2-esdras-7-119"><span class="verse-num">7:119</span> <span class="verse-body">quid enim nobis prodest, si promissum est nobis inmortale tempus, nos vero mortalia opera egimus?</span></p>
<p id="2-esdras-7-120"><span class="verse-num">7:120</span> <span class="verse-body">et quoniam praedicta est nobis perennis spes, nos vero pessime vani facti sumus?</span></p>
<p id="2-esdras-7-121"><span class="verse-num">7:121</span> <span class="verse-body">et quoniam reposita sunt habitacula sanitatis et securitatis, nos vero male conversati sumus?</span></p>
<p id="2-esdras-7-122"><span class="verse-num">7:122</span> <span class="verse-body">et quoniam incipiet gloria Altissimi protegere eos qui caste conversati sunt, nos autem pessimis viis ambulavimus?</span></p>
<p id="2-esdras-7-123"><span class="verse-num">7:123</span> <span class="verse-body">et quoniam ostendetur paradisus, cuius fructus incorruptus perseverat, in quo est saturitas et medella,</span></p>
<p id="2-esdras-7-124"><span class="verse-num">7:124</span> <span class="verse-body">nos vero non ingrediemur, ingratis enim locis conversati sumus?</span></p>
<p id="2-esdras-7-125"><span class="verse-num">7:125</span> <span class="verse-body">et quoniam super stellas fulgebunt facies eorum qui abstinentiam habuerunt, nostrae vero facies super tenebras nigrae?</span></p>
<p id="2-esdras-7-126"><span class="verse-num">7:126</span> <span class="verse-body">non enim cogitavimus viventes quando iniquitatem faciebamus, quid incipientes post mortem pati.</span></p>
<p id="2-esdras-7-127"><span class="verse-num">7:127</span> <span class="verse-body">et respondit et dixit: hoc est cogitamentum certaminis, quem certavit qui super terram natus est homo,</span></p>
<p id="2-esdras-7-128"><span class="verse-num">7:128</span> <span class="verse-body">ut si victus fuerit patiatur quod dixisti, si autem vicerit recipiet quod dico,</span></p>
<p id="2-esdras-7-129"><span class="verse-num">7:129</span> <span class="verse-body">quoniam haec est via, quam Moyses dixit cum viveret ad populum dicens: elige tibi vitam ut vivas.</span></p>
<p id="2-esdras-7-130"><span class="verse-num">7:130</span> <span class="verse-body">non crediderunt autem ei, sed nec post eum prophetis, sed nec mihi qui locutus sum ad eos,</span></p>
<p id="2-esdras-7-131"><span class="verse-num">7:131</span> <span class="verse-body">quoniam non esset tristitia in perditione eorum, sicut et futurum est gaudium super eos quibus persuasa est salus.</span></p>
<p id="2-esdras-7-132"><span class="verse-num">7:132</span> <span class="verse-body">et respondi et dixi: scio, domine, quoniam nunc vocatus est Altissimus misericors, in eo quod misereatur qui nondum in saeculo advenerunt,</span></p>
<p id="2-esdras-7-133"><span class="verse-num">7:133</span> <span class="verse-body">et miserator, in eo quod miseretur illis qui conversionem faciunt in lege eius,</span></p>
<p id="2-esdras-7-134"><span class="verse-num">7:134</span> <span class="verse-body">et longanimis, quoniam longanimitatem praestat his qui peccaverunt quasi suis operibus,</span></p>
<p id="2-esdras-7-135"><span class="verse-num">7:135</span> <span class="verse-body">et munificus, quoniam quidem donare vult pro exigere,</span></p>
<p id="2-esdras-7-136"><span class="verse-num">7:136</span> <span class="verse-body">et multae misericordiae, quoniam multiplicat magis misericordias his qui praesentes sunt et qui praeterierunt et qui futuri sunt.</span></p>
<p id="2-esdras-7-137"><span class="verse-num">7:137</span> <span class="verse-body">si enim non multiplicaverit, non vivificabitur saeculum cum his qui habitant in eo.</span></p>
<p id="2-esdras-7-138"><span class="verse-num">7:138</span> <span class="verse-body">et donator, quoniam si non donaverit de bonitate sua, ut adleventur hii qui iniquitates fecerunt de suis iniquitatibus, non poterit decies millesima pars hominum vivificari,</span></p>
<p id="2-esdras-7-139"><span class="verse-num">7:139</span> <span class="verse-body">et iudex, si non ignoverit his qui creati sunt verbo eius et deleverit multitudinem contemptionum, non fortassis derelinquentur innumerabilem multitudinem nisi pauci valde. __________________________________________________________________</span></p>
<h2 id="2-esdras-ch-8">Chapter 8</h2>
<p class="verses"><a href="#2-esdras-8-1">1</a> <a href="#2-esdras-8-2">2</a> <a href="#2-esdras-8-3">3</a> <a href="#2-esdras-8-4">4</a> <a href="#2-esdras-8-5">5</a> <a href="#2-esdras-8-6">6</a> <a href="#2-esdras-8-7">7</a> <a href="#2-esdras-8-8">8</a> <a href="#2-esdras-8-9">9</a> <a href="#2-esdras-8-10">10</a> <a href="#2-esdras-8-11">11</a> <a href="#2-esdras-8-12">12</a> <a href="#2-esdras-8-13">13</a> <a href="#2-esdras-8-14">14</a> <a href="#2-esdras-8-15">15</a> <a href="#2-esdras-8-16">16</a> <a href="#2-esdras-8-17">17</a> <a href="#2-esdras-8-18">18</a> <a href="#2-esdras-8-19">19</a> <a href="#2-esdras-8-20">20</a> <a href="#2-esdras-8-21">21</a> <a href="#2-esdras-8-22">22</a> <a href="#2-esdras-8-23">23</a> <a href="#2-esdras-8-24">24</a> <a href="#2-esdras-8-25">25</a> <a href="#2-esdras-8-26">26</a> <a href="#2-esdras-8-27">27</a> <a href="#2-esdras-8-28">28</a> <a href="#2-esdras-8-29">29</a> <a href="#2-esdras-8-30">30</a> <a href="#2-esdras-8-31">31</a> <a href="#2-esdras-8-32">32</a> <a href="#2-esdras-8-33">33</a> <a href="#2-esdras-8-34">34</a> <a href="#2-esdras-8-35">35</a> <a href="#2-esdras-8-36">36</a> <a href="#2-esdras-8-37">37</a> <a href="#2-esdras-8-38">38</a> <a href="#2-esdras-8-39">39</a> <a href="#2-esdras-8-40">40</a> <a href="#2-esdras-8-41">41</a> <a href="#2-esdras-8-42">42</a> <a href="#2-esdras-8-43">43</a> <a href="#2-esdras-8-44">44</a> <a href="#2-esdras-8-45">45</a> <a href="#2-esdras-8-46">46</a> <a href="#2-esdras-8-47">47</a> <a href="#2-esdras-8-48">48</a> <a href="#2-esdras-8-49">49</a> <a href="#2-esdras-8-50">50</a> <a href="#2-esdras-8-51">51</a> <a href="#2-esdras-8-52">52</a> <a href="#2-esdras-8-53">53</a> <a href="#2-esdras-8-54">54</a> <a href="#2-esdras-8-55">55</a> <a href="#2-esdras-8-56">56</a> <a href="#2-esdras-8-57">57</a> <a href="#2-esdras-8-58">58</a> <a href="#2-esdras-8-59">59</a> <a href="#2-esdras-8-60">60</a> <a href="#2-esdras-8-61">61</a> <a href="#2-esdras-8-62">62</a> <a href="#2-esdras-8-63">63</a></p>
<p id="2-esdras-8-1"><span class="verse-num">8:1</span> <span class="verse-body">et respondit ad me et dixit: hoc saeculum fecit Altissimus propter multos, futurum autem propter paucos.</span></p>
<p id="2-esdras-8-2"><span class="verse-num">8:2</span> <span class="verse-body">dicam autem coram te similitudinem, Ezra. quomodo autem interrogabis terram et dicet tibi, quoniam dabit terram multam magis unde fiat fictile, parvum autem pulverem unde aurum fit, sic et actus praesentis saeculi.</span></p>
<p id="2-esdras-8-3"><span class="verse-num">8:3</span> <span class="verse-body">multi quidem creati sunt, pauci autem salvabuntur.</span></p>
<p id="2-esdras-8-4"><span class="verse-num">8:4</span> <span class="verse-body">et respondi et dixi: absolve ergo anima sensum et devoret quod sapit.</span></p>
<p id="2-esdras-8-5"><span class="verse-num">8:5</span> <span class="verse-body">convenisti inobaudire et profecta es nolens, nec enim tibi est datum spatium nisi solum modicum vivere.</span></p>
<p id="2-esdras-8-6"><span class="verse-num">8:6</span> <span class="verse-body">o Domine super nos, si permittes servo tuo, ut oremus coram te et des nobis semen cordis et sensui culturam unde fructum fiat, unde vivere possit omnis corruptus qui portabit locum hominis.</span></p>
<p id="2-esdras-8-7"><span class="verse-num">8:7</span> <span class="verse-body">solus enim es, et una plasmatio nos sumus manuum tuarum, sicut locutus es.</span></p>
<p id="2-esdras-8-8"><span class="verse-num">8:8</span> <span class="verse-body">et quoniam vivificas nunc in matrice plasmatum corpus et praestas membra, conservatur in igne et aqua tua creatio et novem mensibus patitur tua plasmatio tuae creaturae quae in eo creata est.</span></p>
<p id="2-esdras-8-9"><span class="verse-num">8:9</span> <span class="verse-body">ipsum autem quod servat et quod servatur utraque servabuntur servatione tua. et quando iterum reddit matrix quae in ea creverint,</span></p>
<p id="2-esdras-8-10"><span class="verse-num">8:10</span> <span class="verse-body">imperasti ut ex ipsis membris, hoc est mamillis, praebere lac, fructum mamillarum.</span></p>
<p id="2-esdras-8-11"><span class="verse-num">8:11</span> <span class="verse-body">ut nutriatur id quod plasmatum est usque in tempus aliquem. et postea dispones eum tuae misericordiae,</span></p>
<p id="2-esdras-8-12"><span class="verse-num">8:12</span> <span class="verse-body">enutristi eum tuae iustitiae, et erudisti eum in lege tua et corripuisti eum tuo intellectu,</span></p>
<p id="2-esdras-8-13"><span class="verse-num">8:13</span> <span class="verse-body">et mortificabis eum ut tuam creaturam et vivificabis eum ut tuum opus.</span></p>
<p id="2-esdras-8-14"><span class="verse-num">8:14</span> <span class="verse-body">si ergo perdideris qui tantis laboribus plasmatus est tuo iussu, facili ordine, et ut quid fiebat?</span></p>
<p id="2-esdras-8-15"><span class="verse-num">8:15</span> <span class="verse-body">et nunc dicens dicam: de omni homine tu magis scis, de populo autem tuo quod mihi dolet,</span></p>
<p id="2-esdras-8-16"><span class="verse-num">8:16</span> <span class="verse-body">et de hereditate tua propter quam lugeo, et de Israhel propter quem tristis sum, et de semine Iacob propter quod conturbor.</span></p>
<p id="2-esdras-8-17"><span class="verse-num">8:17</span> <span class="verse-body">ideo incipiam orare coram te pro me et pro eis, quoniam video lapsos nostros qui inhabitamus terram,</span></p>
<p id="2-esdras-8-18"><span class="verse-num">8:18</span> <span class="verse-body">sed audivi celeritatem iudicii quod futurum est.</span></p>
<p id="2-esdras-8-19"><span class="verse-num">8:19</span> <span class="verse-body">ideo audi meam vocem et intellege sermonum meorum, et loquar coram te.</span></p>
<p id="2-esdras-8-20"><span class="verse-num">8:20</span> <span class="verse-body">initium verborum Ezrae priusquam adsumeretur, et dixit: Domine qui habitas in saeculum, cuius oculi elati et superna in aerem,</span></p>
<p id="2-esdras-8-21"><span class="verse-num">8:21</span> <span class="verse-body">et cuius thronus inaestimabilis et gloria inconprehensibilis, cui adstat exercitus angelorum cum tremore,</span></p>
<p id="2-esdras-8-22"><span class="verse-num">8:22</span> <span class="verse-body">quorum servatio in vento et igni convertitur, cuius verbum verum et dicta perseverantia,</span></p>
<p id="2-esdras-8-23"><span class="verse-num">8:23</span> <span class="verse-body">cuius iussio fortis et dispositio terribilis, cuius aspectus arefecit abyssos et indignatio tabescere facit montes et veritas testificatur.</span></p>
<p id="2-esdras-8-24"><span class="verse-num">8:24</span> <span class="verse-body">exaudi, Domine, orationem servi tui et auribus percipe precationem figmenti tui, intende verba mea.</span></p>
<p id="2-esdras-8-25"><span class="verse-num">8:25</span> <span class="verse-body">dum enim vivo loquar et dum sapio respondeam.</span></p>
<p id="2-esdras-8-26"><span class="verse-num">8:26</span> <span class="verse-body">ne aspicias populi tui delicta, sed qui tibi in veritate serviunt.</span></p>
<p id="2-esdras-8-27"><span class="verse-num">8:27</span> <span class="verse-body">nec adtendas impie agentium studia, sed qui tua testimonia cum doloribus custodierunt.</span></p>
<p id="2-esdras-8-28"><span class="verse-num">8:28</span> <span class="verse-body">neque cogites qui in conspectu tuo false conversati sunt, sed memorare qui ex voluntate tuum timorem cognoverunt.</span></p>
<p id="2-esdras-8-29"><span class="verse-num">8:29</span> <span class="verse-body">neque volueris perdere qui pecorum mores habuerunt, sed respicias eos qui legem tuam splendide docuerunt.</span></p>
<p id="2-esdras-8-30"><span class="verse-num">8:30</span> <span class="verse-body">neque indigneris eis qui bestiis peius sunt iudicati, sed diligas eos qui semper in tua gloria confiderunt.</span></p>
<p id="2-esdras-8-31"><span class="verse-num">8:31</span> <span class="verse-body">quoniam nos et patres nostri mortalibus moribus egimus, tu autem propter nos peccatores misericors vocaberis.</span></p>
<p id="2-esdras-8-32"><span class="verse-num">8:32</span> <span class="verse-body">si enim desideraveris ut nostri miserearis, tunc misericors vocaberis, nobis enim non habentibus opera iustitiae.</span></p>
<p id="2-esdras-8-33"><span class="verse-num">8:33</span> <span class="verse-body">iusti enim, quibus sunt operae multae repositae apud te, ex propriis operibus recipient mercedem.</span></p>
<p id="2-esdras-8-34"><span class="verse-num">8:34</span> <span class="verse-body">quid est enim homo, ut ei indigneris, aut genus corruptibile, ut ita amariceris de ipso.</span></p>
<p id="2-esdras-8-35"><span class="verse-num">8:35</span> <span class="verse-body">in veritate enim nemo de genitis est qui non impie gessit, et de confitentibus qui non deliquit.</span></p>
<p id="2-esdras-8-36"><span class="verse-num">8:36</span> <span class="verse-body">in hoc enim adnuntiabitur iustitia tua, et bonitas tua Domine, cum misertus fueris eis qui non habent substantiam operum bonorum.</span></p>
<p id="2-esdras-8-37"><span class="verse-num">8:37</span> <span class="verse-body">et respondit ad me et dixi:t recte locutus es aliqua, et iuxta sermones tuos sic et fiet,</span></p>
<p id="2-esdras-8-38"><span class="verse-num">8:38</span> <span class="verse-body">quoniam vere non cogitabo super plasma eorum qui peccaverunt aut mortem aut iudicium aut perditionem,</span></p>
<p id="2-esdras-8-39"><span class="verse-num">8:39</span> <span class="verse-body">sed iucundabor super iustorum figmentum, peregrinationes quoque et salvationes et mercedis receptiones.</span></p>
<p id="2-esdras-8-40"><span class="verse-num">8:40</span> <span class="verse-body">quomodo ergo locutus sum, sic et est.</span></p>
<p id="2-esdras-8-41"><span class="verse-num">8:41</span> <span class="verse-body">sicut enim agricola serit super terram semina multa et plantationis multitudinem plantat, sed non in tempore non omnia quae seminata sunt salvabuntur, sed nec omnia quae plantata sunt radicabunt, sic et qui in saeculo seminati sunt non omnes salvabuntur.</span></p>
<p id="2-esdras-8-42"><span class="verse-num">8:42</span> <span class="verse-body">et respondi et dixi: si inveni gratiam loquar.</span></p>
<p id="2-esdras-8-43"><span class="verse-num">8:43</span> <span class="verse-body">quoniam semen agricolae, si non ascenderit -- non enim accepit pluviam tuam in tempore -- et si corruptum fuerit multitudine pluviae,</span></p>
<p id="2-esdras-8-44"><span class="verse-num">8:44</span> <span class="verse-body">hoc perit; sed homo qui manibus tuis plasmatus est et tuae imagini nominatus, quoniam similatus est per quem omnia plasmasti, et similasti eum semini agricolae.</span></p>
<p id="2-esdras-8-45"><span class="verse-num">8:45</span> <span class="verse-body">non super nos, sed parce populo tuo et miserere hereditati tuae, tuae enim creaturae misereris.</span></p>
<p id="2-esdras-8-46"><span class="verse-num">8:46</span> <span class="verse-body">et respondit ad me et dixit: quae sunt praesentia praesentibus et quae futura futuris.</span></p>
<p id="2-esdras-8-47"><span class="verse-num">8:47</span> <span class="verse-body">multum enim tibi restat, ut possis diligere meam creaturam super me. tu autem frequenter te et ipsum proximasti iniustis numquam.</span></p>
<p id="2-esdras-8-48"><span class="verse-num">8:48</span> <span class="verse-body">sed et in hoc mirabilis eris coram Altissimo,</span></p>
<p id="2-esdras-8-49"><span class="verse-num">8:49</span> <span class="verse-body">quoniam humiliasti te, sicut decet te, et non iudicasti te inter iustos. plurimum glorificeris,</span></p>
<p id="2-esdras-8-50"><span class="verse-num">8:50</span> <span class="verse-body">propter quod miseriae multae miserabiles efficientur qui inhabitant saeculum in novissimis, quia in multa superbia ambulaverunt.</span></p>
<p id="2-esdras-8-51"><span class="verse-num">8:51</span> <span class="verse-body">tu autem pro te intellege et de similibus tuis inquire gloriam.</span></p>
<p id="2-esdras-8-52"><span class="verse-num">8:52</span> <span class="verse-body">vobis enim apertus est paradisus, plantata est arbor vitae, praeparatum est futurum tempus praeparata est abundantia, aedificata est civitas, probata est requies, perfecta est bonitas ante perfecta sapientia.</span></p>
<p id="2-esdras-8-53"><span class="verse-num">8:53</span> <span class="verse-body">radix signata est a vobis, infirmitas extincta est a vobis et mors absconsa est, infernum fugit et corruptio in oblivionem.</span></p>
<p id="2-esdras-8-54"><span class="verse-num">8:54</span> <span class="verse-body">transierunt dolores et ostensus est in finem thesaurus inmortalitatis.</span></p>
<p id="2-esdras-8-55"><span class="verse-num">8:55</span> <span class="verse-body">noli ergo adicere inquirendo de multitudine eorum qui pereunt.</span></p>
<p id="2-esdras-8-56"><span class="verse-num">8:56</span> <span class="verse-body">nam et ipsi accipientes libertatem spreverunt Altissimum et legem eius contempserunt et vias eius dereliquerunt.</span></p>
<p id="2-esdras-8-57"><span class="verse-num">8:57</span> <span class="verse-body">adhuc autem et iustos eius conculcaverunt.</span></p>
<p id="2-esdras-8-58"><span class="verse-num">8:58</span> <span class="verse-body">et dixerunt in corde suo non esse Deum, et quidem scientes quoniam moriuntur.</span></p>
<p id="2-esdras-8-59"><span class="verse-num">8:59</span> <span class="verse-body">sicut enim vos suscipient quae praedicta sunt, sic eos sitis et cruciatus quae praeparata sunt, non enim Altissimus vo v. A. A hominem disperdi.</span></p>
<p id="2-esdras-8-60"><span class="verse-num">8:60</span> <span class="verse-body">sed ipsi qui creati sunt coinquinaverunt nomen eius qui fecit eos, et ingrati fuerunt ei qui praeparavit eis nunc vitam.</span></p>
<p id="2-esdras-8-61"><span class="verse-num">8:61</span> <span class="verse-body">quapropter iudicium meum modo adpropinquat,</span></p>
<p id="2-esdras-8-62"><span class="verse-num">8:62</span> <span class="verse-body">quod non omnibus demonstravi nisi tibi et tibi similibus paucis. et respondi et dixi:</span></p>
<p id="2-esdras-8-63"><span class="verse-num">8:63</span> <span class="verse-body">ecce nunc, Domine, demonstrasti mihi multitudinem signorum quae incipies facere in novissimis, sed non demonstrasti mihi quo tempore. __________________________________________________________________</span></p>
<h2 id="2-esdras-ch-9">Chapter 9</h2>
<p class="verses"><a href="#2-esdras-9-1">1</a> <a href="#2-esdras-9-2">2</a> <a href="#2-esdras-9-3">3</a> <a href="#2-esdras-9-4">4</a> <a href="#2-esdras-9-5">5</a> <a href="#2-esdras-9-6">6</a> <a href="#2-esdras-9-7">7</a> <a href="#2-esdras-9-8">8</a> <a href="#2-esdras-9-9">9</a> <a href="#2-esdras-9-10">10</a> <a href="#2-esdras-9-11">11</a> <a href="#2-esdras-9-12">12</a> <a href="#2-esdras-9-13">13</a> <a href="#2-esdras-9-14">14</a> <a href="#2-esdras-9-15">15</a> <a href="#2-esdras-9-16">16</a> <a href="#2-esdras-9-17">17</a> <a href="#2-esdras-9-18">18</a> <a href="#2-esdras-9-19">19</a> <a href="#2-esdras-9-20">20</a> <a href="#2-esdras-9-21">21</a> <a href="#2-esdras-9-22">22</a> <a href="#2-esdras-9-23">23</a> <a href="#2-esdras-9-24">24</a> <a href="#2-esdras-9-25">25</a> <a href="#2-esdras-9-26">26</a> <a href="#2-esdras-9-27">27</a> <a href="#2-esdras-9-28">28</a> <a href="#2-esdras-9-29">29</a> <a href="#2-esdras-9-30">30</a> <a href="#2-esdras-9-31">31</a> <a href="#2-esdras-9-32">32</a> <a href="#2-esdras-9-33">33</a> <a href="#2-esdras-9-34">34</a> <a href="#2-esdras-9-35">35</a> <a href="#2-esdras-9-36">36</a> <a href="#2-esdras-9-37">37</a> <a href="#2-esdras-9-38">38</a> <a href="#2-esdras-9-39">39</a> <a href="#2-esdras-9-40">40</a> <a href="#2-esdras-9-41">41</a> <a href="#2-esdras-9-42">42</a> <a href="#2-esdras-9-43">43</a> <a href="#2-esdras-9-44">44</a> <a href="#2-esdras-9-45">45</a> <a href="#2-esdras-9-46">46</a> <a href="#2-esdras-9-47">47</a></p>
<p id="2-esdras-9-1"><span class="verse-num">9:1</span> <span class="verse-body">et respondit ad me et dixit: metiens metire in temet ipso, et erit cum videris, quoniam transivit pars quaedam signorum quae praedicta sunt,</span></p>
<p id="2-esdras-9-2"><span class="verse-num">9:2</span> <span class="verse-body">tunc intelleges, quoniam ipsud est tempus, in quo incipiet Altissimus visitare saeculum qui ab eo factus est.</span></p>
<p id="2-esdras-9-3"><span class="verse-num">9:3</span> <span class="verse-body">et quando videbitur in saeculo motio locorum, populorum turbatio, gentium cogitationes, ducum inconstantia, principum turbatio.</span></p>
<p id="2-esdras-9-4"><span class="verse-num">9:4</span> <span class="verse-body">et tunc intelleges, quoniam de his erat Altissimus locutus a diebus qui fuerunt ante ab initio.</span></p>
<p id="2-esdras-9-5"><span class="verse-num">9:5</span> <span class="verse-body">sicut enim omne quod factum est in saeculo, initium per consummationem et consummatio manifesta,</span></p>
<p id="2-esdras-9-6"><span class="verse-num">9:6</span> <span class="verse-body">sic et Altissimi tempora, initia manifesta in prodigiis et virtutibus, et consummatio in actu et in signis.</span></p>
<p id="2-esdras-9-7"><span class="verse-num">9:7</span> <span class="verse-body">et erit, omnis qui salvus factus fuerit et qui poterit effugere per opera sua vel per fidem in qua credidit, is</span></p>
<p id="2-esdras-9-8"><span class="verse-num">9:8</span> <span class="verse-body">relinquetur de praedictis periculis et videbit salutare meum in terra mea et in finibus meis, quae sanctificavi mihi a saeculo.</span></p>
<p id="2-esdras-9-9"><span class="verse-num">9:9</span> <span class="verse-body">et tunc mirabuntur qui nunc abusi sunt vias meas, et in cruciamentis commorabuntur hii qui eos proiecerunt in contemptu.</span></p>
<p id="2-esdras-9-10"><span class="verse-num">9:10</span> <span class="verse-body">quotquot enim non cognoverunt me viventes beneficia consecuti,</span></p>
<p id="2-esdras-9-11"><span class="verse-num">9:11</span> <span class="verse-body">et quotquot fastidierunt legem meam, cum adhuc erant habentes libertatem,</span></p>
<p id="2-esdras-9-12"><span class="verse-num">9:12</span> <span class="verse-body">et cum adhuc esset eis apertum paenitentiae locus non intellexerunt sed spreverunt, hos oportet post mortem in cruciamento cognoscere.</span></p>
<p id="2-esdras-9-13"><span class="verse-num">9:13</span> <span class="verse-body">tu ergo adhuc noli curiosus esse quomodo impii cruciabuntur, sed inquire quomodo iusti salvabuntur, et quorum saeculum et propter quos saeculum et quando.</span></p>
<p id="2-esdras-9-14"><span class="verse-num">9:14</span> <span class="verse-body">respondi et dixi:</span></p>
<p id="2-esdras-9-15"><span class="verse-num">9:15</span> <span class="verse-body">olim locutus sum et nunc dico et postea dicam, quoniam plures sunt qui pereunt quam qui salvabuntur,</span></p>
<p id="2-esdras-9-16"><span class="verse-num">9:16</span> <span class="verse-body">sicut multiplicat fluctus super guttam. et respondit ad me et dixit:</span></p>
<p id="2-esdras-9-17"><span class="verse-num">9:17</span> <span class="verse-body">qualis ager, talia et semina, et quales flores, tales et tincturae, et qualis opera, talis et creatio, et qualis agricola, talis et area. quoniam tempus erat saeculi,</span></p>
<p id="2-esdras-9-18"><span class="verse-num">9:18</span> <span class="verse-body">et tunc cum essem parans eis, his qui nunc, antequam fieret illis saeculum in quo inhabitarent, et nemo contradixit mihi</span></p>
<p id="2-esdras-9-19"><span class="verse-num">9:19</span> <span class="verse-body">tunc, nec enim erat quisquam, et nunc creati in hoc mundo parato et mensa indeficienti et lege investigabili, corrupti sunt moribus eorum.</span></p>
<p id="2-esdras-9-20"><span class="verse-num">9:20</span> <span class="verse-body">et consideravi saeculum meum, et ecce erat perditum et orbem meum, et ecce erat periculi propter cogitationes quae in eo advenerunt.</span></p>
<p id="2-esdras-9-21"><span class="verse-num">9:21</span> <span class="verse-body">Et vidi et peperci eis vix valde, et salvavi mihi acinum de botru et plantationem de tribu multa.</span></p>
<p id="2-esdras-9-22"><span class="verse-num">9:22</span> <span class="verse-body">pereat ergo multitudo quae sine causa nata est, et servetur acinus meus et plantatio mea, quia cum multo labore perfeci haec.</span></p>
<p id="2-esdras-9-23"><span class="verse-num">9:23</span> <span class="verse-body">tu autem si adhuc intermittas septem dies alios, sed non ieiunabis in eis,</span></p>
<p id="2-esdras-9-24"><span class="verse-num">9:24</span> <span class="verse-body">ibis autem in campum florum, ubi domus non est aedificata, et manduca solummodo de floribus campi, et carnem non gustabis et vinum non bibes sed solummodo flores,</span></p>
<p id="2-esdras-9-25"><span class="verse-num">9:25</span> <span class="verse-body">et deprecare Altissimum sine intermissione, et veniam et loquar tecum.</span></p>
<p id="2-esdras-9-26"><span class="verse-num">9:26</span> <span class="verse-body">et profectus sum, sicut dixit mihi, in campum quod vocatur Ardat, et sedi ibi in floribus et de herbis agri manducavi et facta est esca earum mihi in saturitatem.</span></p>
<p id="2-esdras-9-27"><span class="verse-num">9:27</span> <span class="verse-body">et factum est post dies septem, et ego discumbebam supra faenum et cor meum iterum turbabatur sicut et ante.</span></p>
<p id="2-esdras-9-28"><span class="verse-num">9:28</span> <span class="verse-body">et apertum est os meum et inchoavi dicere coram Altissimo et dixi:</span></p>
<p id="2-esdras-9-29"><span class="verse-num">9:29</span> <span class="verse-body">o Domine, in nobis ostendens ostensus es patribus nostris in deserto, quando erant exientes de Aegypto et quando veniebant in deserto quod non calcatur et infructuoso, et dicens dixisti:</span></p>
<p id="2-esdras-9-30"><span class="verse-num">9:30</span> <span class="verse-body">tu Israhel audi me, et semen Iacob intendite sermonibus meis.</span></p>
<p id="2-esdras-9-31"><span class="verse-num">9:31</span> <span class="verse-body">ecce enim ego semino in vobis legem meam, et faciet in vobis fructum, et glorificamini in eo per saeculum.</span></p>
<p id="2-esdras-9-32"><span class="verse-num">9:32</span> <span class="verse-body">nam patres nostri accipientes legem non servaverunt et legitima mea non custodierunt. et factum est fructum legis non periens; nec enim poterat, quoniam tuus erat.</span></p>
<p id="2-esdras-9-33"><span class="verse-num">9:33</span> <span class="verse-body">nam qui acceperunt perierunt, non custodientes quod in eis seminatum fuerat.</span></p>
<p id="2-esdras-9-34"><span class="verse-num">9:34</span> <span class="verse-body">et ecce consuetudo est ut, cum acceperit terra semen vel navem mare vel vas aliud escas vel potus,, et cum fuerit ut exterminetur</span></p>
<p id="2-esdras-9-35"><span class="verse-num">9:35</span> <span class="verse-body">quod seminatum est vel quod missum est vel quae suscepta sunt, exterminentur haec, susceptoria vero manent. apud nos si enim non sic factum est.</span></p>
<p id="2-esdras-9-36"><span class="verse-num">9:36</span> <span class="verse-body">nos quidem qui legem accepimus peccantes peribimus et cor nostrum quod suscepit eam.</span></p>
<p id="2-esdras-9-37"><span class="verse-num">9:37</span> <span class="verse-body">nam lex non perit sed permanet in suo honore.</span></p>
<p id="2-esdras-9-38"><span class="verse-num">9:38</span> <span class="verse-body">et cum loquor haec in corde meo, et respexi oculis meis et vidi mulierem in dextera parte, et ecce haec lugebat et plorabat cum voce magna, et animo dolebat valde, et vestimenta eius discisa et cinis super caput eius.</span></p>
<p id="2-esdras-9-39"><span class="verse-num">9:39</span> <span class="verse-body">et dimisi cogitatus in quibus eram cogitans et conversus sum ad eam et dixi ei:</span></p>
<p id="2-esdras-9-40"><span class="verse-num">9:40</span> <span class="verse-body">ut quid fles et quid doles animo? et dixit ad me:</span></p>
<p id="2-esdras-9-41"><span class="verse-num">9:41</span> <span class="verse-body">dimitte me, dominus meus, ut defleam me et adiciam dolorem, quoniam valde amara sum animo et humiliata sum valde.</span></p>
<p id="2-esdras-9-42"><span class="verse-num">9:42</span> <span class="verse-body">et dixi ei: quid passa es, dic mihi. et dixit ad me:</span></p>
<p id="2-esdras-9-43"><span class="verse-num">9:43</span> <span class="verse-body">sterilis fui ego famula tua et non peperi habens maritum annis triginta.</span></p>
<p id="2-esdras-9-44"><span class="verse-num">9:44</span> <span class="verse-body">ego enim per singulas horas et per singulos dies in annis triginta his deprecabar Altissimum nocte ac die.</span></p>
<p id="2-esdras-9-45"><span class="verse-num">9:45</span> <span class="verse-body">et factum est post triginta annos, exaudivit me Deus ancillae tuae et pervidit humilitatem meam et adtendit tribulationi meae et dedit mihi filium. et iucundata sum super eum valde ego et vir meus et omnes cives mei, et honorificabamus valde Fortem.</span></p>
<p id="2-esdras-9-46"><span class="verse-num">9:46</span> <span class="verse-body">et nutrivi eum cum labore multo.</span></p>
<p id="2-esdras-9-47"><span class="verse-num">9:47</span> <span class="verse-body">et factum est cum crevisset et venissem accipere illi uxorem, et feci diem epuli. __________________________________________________________________</span></p>
<h2 id="2-esdras-ch-10">Chapter 10</h2>
<p class="verses"><a href="#2-esdras-10-1">1</a> <a href="#2-esdras-10-2">2</a> <a href="#2-esdras-10-3">3</a> <a href="#2-esdras-10-4">4</a> <a href="#2-esdras-10-5">5</a> <a href="#2-esdras-10-6">6</a> <a href="#2-esdras-10-7">7</a> <a href="#2-esdras-10-8">8</a> <a href="#2-esdras-10-9">9</a> <a href="#2-esdras-10-10">10</a> <a href="#2-esdras-10-11">11</a> <a href="#2-esdras-10-12">12</a> <a href="#2-esdras-10-13">13</a> <a href="#2-esdras-10-14">14</a> <a href="#2-esdras-10-15">15</a> <a href="#2-esdras-10-16">16</a> <a href="#2-esdras-10-17">17</a> <a href="#2-esdras-10-18">18</a> <a href="#2-esdras-10-19">19</a> <a href="#2-esdras-10-20">20</a> <a href="#2-esdras-10-21">21</a> <a href="#2-esdras-10-22">22</a> <a href="#2-esdras-10-23">23</a> <a href="#2-esdras-10-24">24</a> <a href="#2-esdras-10-25">25</a> <a href="#2-esdras-10-26">26</a> <a href="#2-esdras-10-27">27</a> <a href="#2-esdras-10-28">28</a> <a href="#2-esdras-10-29">29</a> <a href="#2-esdras-10-30">30</a> <a href="#2-esdras-10-31">31</a> <a href="#2-esdras-10-32">32</a> <a href="#2-esdras-10-33">33</a> <a href="#2-esdras-10-34">34</a> <a href="#2-esdras-10-35">35</a> <a href="#2-esdras-10-36">36</a> <a href="#2-esdras-10-37">37</a> <a href="#2-esdras-10-38">38</a> <a href="#2-esdras-10-39">39</a> <a href="#2-esdras-10-40">40</a> <a href="#2-esdras-10-41">41</a> <a href="#2-esdras-10-42">42</a> <a href="#2-esdras-10-43">43</a> <a href="#2-esdras-10-44">44</a> <a href="#2-esdras-10-45">45</a> <a href="#2-esdras-10-46">46</a> <a href="#2-esdras-10-47">47</a> <a href="#2-esdras-10-48">48</a> <a href="#2-esdras-10-49">49</a> <a href="#2-esdras-10-50">50</a> <a href="#2-esdras-10-51">51</a> <a href="#2-esdras-10-52">52</a> <a href="#2-esdras-10-53">53</a> <a href="#2-esdras-10-54">54</a> <a href="#2-esdras-10-55">55</a> <a href="#2-esdras-10-56">56</a> <a href="#2-esdras-10-57">57</a> <a href="#2-esdras-10-58">58</a> <a href="#2-esdras-10-59">59</a> <a href="#2-esdras-10-60">60</a></p>
<p id="2-esdras-10-1"><span class="verse-num">10:1</span> <span class="verse-body">et factum est cum introisset filius meus in thalamo suo, cecidit et mortuus est.</span></p>
<p id="2-esdras-10-2"><span class="verse-num">10:2</span> <span class="verse-body">et evertimus omnes lumina, et surrexerunt omnes cives mei ad consolandam me, et quievi usque in alium diem usque noctem.</span></p>
<p id="2-esdras-10-3"><span class="verse-num">10:3</span> <span class="verse-body">et factum est cum omnes quievissent ut me consolarentur ut quiescerem, et surrexi nocte et fugi et veni, sicut vides, in hoc campo.</span></p>
<p id="2-esdras-10-4"><span class="verse-num">10:4</span> <span class="verse-body">et cogito iam non reverti in civitatem sed hic consistere, et neque manducabo neque bibam, sed sine intermissione lugere et ieiunare usque dum moriar.</span></p>
<p id="2-esdras-10-5"><span class="verse-num">10:5</span> <span class="verse-body">et dereliqui adhuc sermones in quibus eram et respondi cum iracundia ad eam et dixi:</span></p>
<p id="2-esdras-10-6"><span class="verse-num">10:6</span> <span class="verse-body">stulta super omnes mulieres, non vides luctum nostrum et quae nobis contigerunt.</span></p>
<p id="2-esdras-10-7"><span class="verse-num">10:7</span> <span class="verse-body">quoniam Sion mater nostra omnium in tristitia contristatur et humilitate humiliata est. lugete validissime</span></p>
<p id="2-esdras-10-8"><span class="verse-num">10:8</span> <span class="verse-body">et nunc quoniam omnes lugemus, et tristes este quoniam omnes contristati sumus. tu autem contristaris in uno filio.</span></p>
<p id="2-esdras-10-9"><span class="verse-num">10:9</span> <span class="verse-body">interroga enim terram et dicet tibi, quoniam haec est quae debeat lugere tantorum superstes germinantium.</span></p>
<p id="2-esdras-10-10"><span class="verse-num">10:10</span> <span class="verse-body">et ex ipsa initio omnes nati et alii venient, et ecce paene omnes in perditionem ambulant et in exterminium fit multitudo eorum.</span></p>
<p id="2-esdras-10-11"><span class="verse-num">10:11</span> <span class="verse-body">et quis ergo debet lugere magis nisi haec quae tam magnam multitudinem perdidit, quam tu quae pro uno doles? si autem dices mihi</span></p>
<p id="2-esdras-10-12"><span class="verse-num">10:12</span> <span class="verse-body">quoniam non est similis planctus meus terrae, quoniam fructum ventris mei perdidi, quem cum maeroribus peperi et cum doloribus genui,</span></p>
<p id="2-esdras-10-13"><span class="verse-num">10:13</span> <span class="verse-body">terra autem secundum viam terrae, abiit quae in ea multitudo praesens quomodo et venit et ego tibi dico:</span></p>
<p id="2-esdras-10-14"><span class="verse-num">10:14</span> <span class="verse-body">sicut tu cum dolore peperisti, sic et terra dedit fructum suum hominem ab initio ei qui fecit eam.</span></p>
<p id="2-esdras-10-15"><span class="verse-num">10:15</span> <span class="verse-body">nunc ergo retine apud temet ipsam dolorem tuum et fortiter fer quae tibi contigerunt casus.</span></p>
<p id="2-esdras-10-16"><span class="verse-num">10:16</span> <span class="verse-body">si enim iustificaveris terminum Dei, et filium tuum recipies in tempore et in mulieribus conlaudaberis.</span></p>
<p id="2-esdras-10-17"><span class="verse-num">10:17</span> <span class="verse-body">ingredere ergo in civitatem ad virum tuum. et dixit ad me:</span></p>
<p id="2-esdras-10-18"><span class="verse-num">10:18</span> <span class="verse-body">non faciam neque ingrediar civitatem, sed hic moriar.</span></p>
<p id="2-esdras-10-19"><span class="verse-num">10:19</span> <span class="verse-body">et adposui adhuc loqui ad eam et dixi:</span></p>
<p id="2-esdras-10-20"><span class="verse-num">10:20</span> <span class="verse-body">noli facere sermonem hunc, sed consenti persuaderi -- quid enim casus Sion -- et consolare propter dolorem Hierusalem.</span></p>
<p id="2-esdras-10-21"><span class="verse-num">10:21</span> <span class="verse-body">vides enim, quoniam sanctificatio nostra deserta effecta est et altare nostrum demolitum est et templum nostrum destructum est,</span></p>
<p id="2-esdras-10-22"><span class="verse-num">10:22</span> <span class="verse-body">et psalterium nostrum humiliatum est et hymnus noster conticuit et exultatio nostra dissoluta est, et lumen candelabri nostri extinctum est et arca testamenti nostri direpta est et sancta nostra contaminata sunt, et nomen quod nominatum est super nos paene profanatum est, et liberi nostri contumeliam passi sunt, et sacerdotes nostri succensi sunt et Levitae nostri in captivitate abierunt, et virgines nostrae coinquinatae sunt et mulieres nostrae vim passae sunt, et iusti nostri rapti sunt et parvuli nostri proditi sunt, et iuvenes nostri servierunt et fortes nostri invalidi facti sunt.</span></p>
<p id="2-esdras-10-23"><span class="verse-num">10:23</span> <span class="verse-body">et quod omnium maius, signaculum Sion, quoniam resignata est de gloria sua nunc et tradita est in manibus eorum qui nos oderunt.</span></p>
<p id="2-esdras-10-24"><span class="verse-num">10:24</span> <span class="verse-body">tu ergo excute tuam multam tristitiam et depone abs te multitudinem dolorum, ut tibi repropitietur Fortis et requiem faciat tibi Altissimus, requietionem laborum.</span></p>
<p id="2-esdras-10-25"><span class="verse-num">10:25</span> <span class="verse-body">et factum est cum loquebar ad eam, et ecce facies eius fulgebat valde subito, et species coruscus fiebat visus eius, ut etiam paverem valde ad eam, et cogitarem quid esset hoc.</span></p>
<p id="2-esdras-10-26"><span class="verse-num">10:26</span> <span class="verse-body">et ecce subito emisit sonum vocis magnum timore plenum, ut commoveretur terra a sono. et vidi,</span></p>
<p id="2-esdras-10-27"><span class="verse-num">10:27</span> <span class="verse-body">et ecce amplius mulier non conparebat mihi, sed civitas aedificabatur et locus demonstrabatur de fundamentis magnis. et timui et clamavi voce magna et dixi:</span></p>
<p id="2-esdras-10-28"><span class="verse-num">10:28</span> <span class="verse-body">ubi est Urihel angelus, qui a principio venit ad me? quoniam ipse me fecit venire in multitudinem excessus mentis huius, et factus est finis meus in corruptionem et oratio mea in inproperium.</span></p>
<p id="2-esdras-10-29"><span class="verse-num">10:29</span> <span class="verse-body">et cum essem loquens ego haec, et ecce venit ad me angelus qui in principio venerat ad me et vidit me,</span></p>
<p id="2-esdras-10-30"><span class="verse-num">10:30</span> <span class="verse-body">et ecce eram positus ut mortuus et intellectus meus alienatus erat, et tenuit dexteram meam et confortavit me et statuit me super pedes meos et dixit mihi:</span></p>
<p id="2-esdras-10-31"><span class="verse-num">10:31</span> <span class="verse-body">quid tibi est et quare conturbaris et quid conturbatum est intellectum tuum et sensus cordis tui? et dixi:</span></p>
<p id="2-esdras-10-32"><span class="verse-num">10:32</span> <span class="verse-body">quoniam derelinquens dereliquisti me. ego quidem feci secundum sermones tuos et exivi in campum, et ecce vidi et video quod non possum enarrare. et dixit ad me:</span></p>
<p id="2-esdras-10-33"><span class="verse-num">10:33</span> <span class="verse-body">sta ut vir, et commonebo te. et dixi:</span></p>
<p id="2-esdras-10-34"><span class="verse-num">10:34</span> <span class="verse-body">loquere, dominus meus, tantum me noli derelinquere, ut non frustra moriar,</span></p>
<p id="2-esdras-10-35"><span class="verse-num">10:35</span> <span class="verse-body">quoniam vidi quae non sciebam, et audio quae non scio.</span></p>
<p id="2-esdras-10-36"><span class="verse-num">10:36</span> <span class="verse-body">aut numquid sensus meus fallitur et anima mea somniat?</span></p>
<p id="2-esdras-10-37"><span class="verse-num">10:37</span> <span class="verse-body">nunc ergo deprecor te, ut demonstres servo tuo de excessu hoc. et respondit ad me et dixit:</span></p>
<p id="2-esdras-10-38"><span class="verse-num">10:38</span> <span class="verse-body">audi me, et doceam te et dicam tibi de quibus times, quoniam Altissimus revelavit tibi mysteria multa.</span></p>
<p id="2-esdras-10-39"><span class="verse-num">10:39</span> <span class="verse-body">vidit rectam viam tuam quoniam sine intermissione contristabaris pro populo tuo et valde lugebas propter Sion.</span></p>
<p id="2-esdras-10-40"><span class="verse-num">10:40</span> <span class="verse-body">hic ergo intellectus visionis: mulier quae tibi apparuit ante paululum,</span></p>
<p id="2-esdras-10-41"><span class="verse-num">10:41</span> <span class="verse-body">quam vidisti lugentem et inchoasti consolare eam,</span></p>
<p id="2-esdras-10-42"><span class="verse-num">10:42</span> <span class="verse-body">nunc autem iam non speciem mulieris vides, sed apparuit tibi civitas aedificari.</span></p>
<p id="2-esdras-10-43"><span class="verse-num">10:43</span> <span class="verse-body">et quoniam enarrabat tibi de casu filii sui, haec absolutio est:</span></p>
<p id="2-esdras-10-44"><span class="verse-num">10:44</span> <span class="verse-body">haec mulier quam vidisti haec est Sion, quam nunc conspicis ut civitatem aedificatam.</span></p>
<p id="2-esdras-10-45"><span class="verse-num">10:45</span> <span class="verse-body">et quoniam dixit tibi, quia sterilis fuit annis triginta, propter quod erant anni saeculo tria milia, quando non erat in ea adhuc oblatio oblata.</span></p>
<p id="2-esdras-10-46"><span class="verse-num">10:46</span> <span class="verse-body">et factum est post annos tres, et aedificavit Salomon civitatem et obtulit oblationes. tunc fuit quando peperit sterilis filium.</span></p>
<p id="2-esdras-10-47"><span class="verse-num">10:47</span> <span class="verse-body">et quod tibi dixit quoniam nutrivi eum cum labore, haec erat habitatio Hierusalem.</span></p>
<p id="2-esdras-10-48"><span class="verse-num">10:48</span> <span class="verse-body">et quoniam dixit tibi quod filius meus veniens in suo thalamo mortuus esset et contigisset ei casus, haec erat quae facta est ruina Hierusalem.</span></p>
<p id="2-esdras-10-49"><span class="verse-num">10:49</span> <span class="verse-body">et ecce vidisti similitudinem eius, quomodo filium luget, et tu inchoasti consolare eam de his quae contigerunt. haec erant tibi aperienda.</span></p>
<p id="2-esdras-10-50"><span class="verse-num">10:50</span> <span class="verse-body">et nunc videns Altissimus, quoniam ex animo contristatus es et quoniam ex toto corde pateris pro ea, ostendit tibi claritatem gloriae eius et pulchritudinem decoris eius.</span></p>
<p id="2-esdras-10-51"><span class="verse-num">10:51</span> <span class="verse-body">propterea enim dixi tibi, ut maneres in campo, ubi domus non est aedificata.</span></p>
<p id="2-esdras-10-52"><span class="verse-num">10:52</span> <span class="verse-body">sciebam enim ego, quoniam Altissimus incipiebat tibi ostendere haec.</span></p>
<p id="2-esdras-10-53"><span class="verse-num">10:53</span> <span class="verse-body">propterea dixi tibi, ut venires in agrum, ubi non est fundamentum aedificii.</span></p>
<p id="2-esdras-10-54"><span class="verse-num">10:54</span> <span class="verse-body">nec enim poterat opus aedificii hominis sustinere in loco, ubi incipiebat Altissimi civitas ostendi.</span></p>
<p id="2-esdras-10-55"><span class="verse-num">10:55</span> <span class="verse-body">tu ergo noli timere neque expavescat cor tuum, sed ingredere et vide splendorem vel magnitudinem aedificii, quantum capax est tibi visu oculorum videre.</span></p>
<p id="2-esdras-10-56"><span class="verse-num">10:56</span> <span class="verse-body">et post haec audies, quantum capit auditus aurium tuarum audire.</span></p>
<p id="2-esdras-10-57"><span class="verse-num">10:57</span> <span class="verse-body">tu enim beatus es prae multis et vocatus es apud Altissimum sicut et pauci.</span></p>
<p id="2-esdras-10-58"><span class="verse-num">10:58</span> <span class="verse-body">nocte autem quae in crastinum futura est manebis hic,</span></p>
<p id="2-esdras-10-59"><span class="verse-num">10:59</span> <span class="verse-body">et ostendet tibi Altissimus eas visiones somniorum, quae faciet Altissimus his qui inhabitant super terram a novissimis diebus.</span></p>
<p id="2-esdras-10-60"><span class="verse-num">10:60</span> <span class="verse-body">et dormivi illam noctem et aliam sicut dixerat mihi. __________________________________________________________________</span></p>
<h2 id="2-esdras-ch-11">Chapter 11</h2>
<p class="verses"><a href="#2-esdras-11-1">1</a> <a href="#2-esdras-11-2">2</a> <a href="#2-esdras-11-3">3</a> <a href="#2-esdras-11-4">4</a> <a href="#2-esdras-11-5">5</a> <a href="#2-esdras-11-6">6</a> <a href="#2-esdras-11-7">7</a> <a href="#2-esdras-11-8">8</a> <a href="#2-esdras-11-9">9</a> <a href="#2-esdras-11-10">10</a> <a href="#2-esdras-11-11">11</a> <a href="#2-esdras-11-12">12</a> <a href="#2-esdras-11-13">13</a> <a href="#2-esdras-11-14">14</a> <a href="#2-esdras-11-15">15</a> <a href="#2-esdras-11-16">16</a> <a href="#2-esdras-11-17">17</a> <a href="#2-esdras-11-18">18</a> <a href="#2-esdras-11-19">19</a> <a href="#2-esdras-11-20">20</a> <a href="#2-esdras-11-21">21</a> <a href="#2-esdras-11-22">22</a> <a href="#2-esdras-11-23">23</a> <a href="#2-esdras-11-24">24</a> <a href="#2-esdras-11-25">25</a> <a href="#2-esdras-11-26">26</a> <a href="#2-esdras-11-27">27</a> <a href="#2-esdras-11-28">28</a> <a href="#2-esdras-11-29">29</a> <a href="#2-esdras-11-30">30</a> <a href="#2-esdras-11-31">31</a> <a href="#2-esdras-11-32">32</a> <a href="#2-esdras-11-33">33</a> <a href="#2-esdras-11-34">34</a> <a href="#2-esdras-11-35">35</a> <a href="#2-esdras-11-36">36</a> <a href="#2-esdras-11-37">37</a> <a href="#2-esdras-11-38">38</a> <a href="#2-esdras-11-39">39</a> <a href="#2-esdras-11-40">40</a> <a href="#2-esdras-11-41">41</a> <a href="#2-esdras-11-42">42</a> <a href="#2-esdras-11-43">43</a> <a href="#2-esdras-11-44">44</a> <a href="#2-esdras-11-45">45</a> <a href="#2-esdras-11-46">46</a></p>
<p id="2-esdras-11-1"><span class="verse-num">11:1</span> <span class="verse-body">et factum est secunda nocte, et vidi somnium, et ecce ascendebat de mari aquila, cui erant duodecim alae pinnarum et capita tria.</span></p>
<p id="2-esdras-11-2"><span class="verse-num">11:2</span> <span class="verse-body">et vidi, et ecce expandebat alas suas in omnem terram, et omnes venti caeli insuflabant ad eam et nubes ad eam colligebantur.</span></p>
<p id="2-esdras-11-3"><span class="verse-num">11:3</span> <span class="verse-body">et vidi, et de pinnis eius nascebantur contrariae pinnae, et ipsae fiebant in pinnaculis minutis et modicis.</span></p>
<p id="2-esdras-11-4"><span class="verse-num">11:4</span> <span class="verse-body">nam capita eius erant quiescentia, et de medium caput erat maius aliorum capitum, sed et ipsa quiescebat cum eis.</span></p>
<p id="2-esdras-11-5"><span class="verse-num">11:5</span> <span class="verse-body">et vidi, et ecce aquila volavit in pinnis suis et regnavit super terram et super eos qui inhabitant in ea.</span></p>
<p id="2-esdras-11-6"><span class="verse-num">11:6</span> <span class="verse-body">et vidi, quomodo subiecta erant ei omnia quae sub caelo, et nemo illi contradicebat, neque unus de creatura quae est super terram.</span></p>
<p id="2-esdras-11-7"><span class="verse-num">11:7</span> <span class="verse-body">et vidi, et ecce surrexit aquila super ungues suos et emisit vocem pinnis suis dicens:</span></p>
<p id="2-esdras-11-8"><span class="verse-num">11:8</span> <span class="verse-body">nolite omnes simul vigilare, dormite unusquisque in loco suo et per tempus vigilate,</span></p>
<p id="2-esdras-11-9"><span class="verse-num">11:9</span> <span class="verse-body">capita autem in novissimo serventur.</span></p>
<p id="2-esdras-11-10"><span class="verse-num">11:10</span> <span class="verse-body">et vidi, et ecce vox non exiebat de capitibus eius, sed de medietate corporis eius.</span></p>
<p id="2-esdras-11-11"><span class="verse-num">11:11</span> <span class="verse-body">et numeravi contrarias pinnas eius, et ecce ipsae erant octo.</span></p>
<p id="2-esdras-11-12"><span class="verse-num">11:12</span> <span class="verse-body">et vidi, et ecce a dextera parte surrexit una pinna et regnavit super omnem terram.</span></p>
<p id="2-esdras-11-13"><span class="verse-num">11:13</span> <span class="verse-body">et factum est cum regnaret, et venit ei finis et non apparuit, ita ut non appareret locus eius. et sequens exsurrexit et regnabat et ipsa multum tenuit tempus.</span></p>
<p id="2-esdras-11-14"><span class="verse-num">11:14</span> <span class="verse-body">et factum est cum regnaret, et veniebat finis eius, ut non appareret sicut prior.</span></p>
<p id="2-esdras-11-15"><span class="verse-num">11:15</span> <span class="verse-body">et ecce vox emissa est illi dicens:</span></p>
<p id="2-esdras-11-16"><span class="verse-num">11:16</span> <span class="verse-body">audi, tu quae toto tempore tenuisti terram, hoc adnuntii, antequam incipias non parere:</span></p>
<p id="2-esdras-11-17"><span class="verse-num">11:17</span> <span class="verse-body">nemo post te tenebit tempus tuum, sed nec dimidium eius.</span></p>
<p id="2-esdras-11-18"><span class="verse-num">11:18</span> <span class="verse-body">et levavit se tertia et tenuit principatum sicut priores, et non apparuit et ipsa.</span></p>
<p id="2-esdras-11-19"><span class="verse-num">11:19</span> <span class="verse-body">et sic contingebat omnibus alis singillatim principatum gerere et iterum nusquam conparere.</span></p>
<p id="2-esdras-11-20"><span class="verse-num">11:20</span> <span class="verse-body">et vidi, et ecce in tempore sequentes pinnae erigebantur et ipsae a dextera parte. ut tenerent et ipsae principatum; et ex his erant quae tenebant, sed tamen statim non conparescebant.</span></p>
<p id="2-esdras-11-21"><span class="verse-num">11:21</span> <span class="verse-body">nam et aliquae ex eis erigebantur, sed non tenebant principatum.</span></p>
<p id="2-esdras-11-22"><span class="verse-num">11:22</span> <span class="verse-body">et vidi post haec, et ecce non conparuerunt duodecim pinnae et duo pinnacula.</span></p>
<p id="2-esdras-11-23"><span class="verse-num">11:23</span> <span class="verse-body">et nihil superavit in corpore aquilae nisi tria capita quiescentia et sex pinnacula.</span></p>
<p id="2-esdras-11-24"><span class="verse-num">11:24</span> <span class="verse-body">et vidi, et ecce de sex pinnaculis divisa sunt duo et manserunt sub capite quod est ad dexteram partem; nam quattuor manserunt in loco suo.</span></p>
<p id="2-esdras-11-25"><span class="verse-num">11:25</span> <span class="verse-body">et vidi, et ecce hae subalares cogitabant se erigere et tenere principatus.</span></p>
<p id="2-esdras-11-26"><span class="verse-num">11:26</span> <span class="verse-body">et vid,i et ecce una erecta est, sed statim non conparuit.</span></p>
<p id="2-esdras-11-27"><span class="verse-num">11:27</span> <span class="verse-body">et secunda, et haec velocius quam prior non conparuit.</span></p>
<p id="2-esdras-11-28"><span class="verse-num">11:28</span> <span class="verse-body">et vidi, et ecce duae quae superaverunt apud semet ipsas cogitabant et ipsae regnare.</span></p>
<p id="2-esdras-11-29"><span class="verse-num">11:29</span> <span class="verse-body">et in eo cum cogitarent, et ecce unum de quiescentium capitum, quod erat medium, evigilabat, hoc enim erat duorum capitum maior.</span></p>
<p id="2-esdras-11-30"><span class="verse-num">11:30</span> <span class="verse-body">et vidi, quomodo conplexa est duo capita secum,</span></p>
<p id="2-esdras-11-31"><span class="verse-num">11:31</span> <span class="verse-body">et ecce conversum est caput cum his qui cum ea erant et comedit duas subalares quae cogitabant regnare.</span></p>
<p id="2-esdras-11-32"><span class="verse-num">11:32</span> <span class="verse-body">hoc autem caput percontinuit omnem terram et dominavit qui inhabitant in ea cum labore multo, et potentatum tenuit orbem terrarum super omnes alas quae fuerunt.</span></p>
<p id="2-esdras-11-33"><span class="verse-num">11:33</span> <span class="verse-body">et vidi post haec, et ecce medium caput subito non conparuit, et hoc sicut alae.</span></p>
<p id="2-esdras-11-34"><span class="verse-num">11:34</span> <span class="verse-body">superaverunt autem duo capita, quae et ipsa similiter regnaverunt super terram et super eos qui habitant in ea.</span></p>
<p id="2-esdras-11-35"><span class="verse-num">11:35</span> <span class="verse-body">et vidi, et ecce devoravit caput a dextera parte illud quod est a leva.</span></p>
<p id="2-esdras-11-36"><span class="verse-num">11:36</span> <span class="verse-body">et audivi vocem dicentem mihi: conspice contra te et considera quod vides.</span></p>
<p id="2-esdras-11-37"><span class="verse-num">11:37</span> <span class="verse-body">et vidi, et ecce sicut leo suscitatus de silva mugiens, et audivi quomodo emisit vocem hominis ad aquilam et dixit dicens:</span></p>
<p id="2-esdras-11-38"><span class="verse-num">11:38</span> <span class="verse-body">audi tu, et loquar ad te, et dicit Altissimus tibi:</span></p>
<p id="2-esdras-11-39"><span class="verse-num">11:39</span> <span class="verse-body">nonne tu es, quae superasti de quattuor animalibus quae feceram regnare saeculi mei, et ut per eos veniret finis temporum meorum?</span></p>
<p id="2-esdras-11-40"><span class="verse-num">11:40</span> <span class="verse-body">et quartus veniens devicit omnia animalia quae transierunt, et potentatum tenens saeculum cum tremore multo et omnem orbem cum labore pessimo, et inhabitabant tot temporibus orbem terrarum cum dolo.</span></p>
<p id="2-esdras-11-41"><span class="verse-num">11:41</span> <span class="verse-body">et iudicasti terram non cum veritate.</span></p>
<p id="2-esdras-11-42"><span class="verse-num">11:42</span> <span class="verse-body">tribulasti enim mansuetos et laesisti quiescentes, odisti verum dicentes et dilexisti mendaces, et destruxisti habitationes eorum qui fructificabant, et humiliasti muros eorum qui te non nocuerunt.</span></p>
<p id="2-esdras-11-43"><span class="verse-num">11:43</span> <span class="verse-body">et ascendit contumelia ad Altissimum et superbia tua ad Fortem.</span></p>
<p id="2-esdras-11-44"><span class="verse-num">11:44</span> <span class="verse-body">et respexit Altissimus super sua tempora, et ecce finita sunt et saecula eius conpleta sunt.</span></p>
<p id="2-esdras-11-45"><span class="verse-num">11:45</span> <span class="verse-body">propterea non apparens non appareas, tu aquila et alae tuae horribiles et pinnacula tua pessima et capita tua maligna et ungues tui pessimi et omne corpus tuum vanum,</span></p>
<p id="2-esdras-11-46"><span class="verse-num">11:46</span> <span class="verse-body">uti refrigeret omnis terra et relevetur liberata de tua vi et speret iudicium et misericordiam eius qui fecit eam. __________________________________________________________________</span></p>
<h2 id="2-esdras-ch-12">Chapter 12</h2>
<p class="verses"><a href="#2-esdras-12-1">1</a> <a href="#2-esdras-12-2">2</a> <a href="#2-esdras-12-3">3</a> <a href="#2-esdras-12-4">4</a> <a href="#2-esdras-12-5">5</a> <a href="#2-esdras-12-6">6</a> <a href="#2-esdras-12-7">7</a> <a href="#2-esdras-12-8">8</a> <a href="#2-esdras-12-9">9</a> <a href="#2-esdras-12-10">10</a> <a href="#2-esdras-12-11">11</a> <a href="#2-esdras-12-12">12</a> <a href="#2-esdras-12-13">13</a> <a href="#2-esdras-12-14">14</a> <a href="#2-esdras-12-15">15</a> <a href="#2-esdras-12-16">16</a> <a href="#2-esdras-12-17">17</a> <a href="#2-esdras-12-18">18</a> <a href="#2-esdras-12-19">19</a> <a href="#2-esdras-12-20">20</a> <a href="#2-esdras-12-21">21</a> <a href="#2-esdras-12-22">22</a> <a href="#2-esdras-12-23">23</a> <a href="#2-esdras-12-24">24</a> <a href="#2-esdras-12-25">25</a> <a href="#2-esdras-12-26">26</a> <a href="#2-esdras-12-27">27</a> <a href="#2-esdras-12-28">28</a> <a href="#2-esdras-12-29">29</a> <a href="#2-esdras-12-30">30</a> <a href="#2-esdras-12-31">31</a> <a href="#2-esdras-12-32">32</a> <a href="#2-esdras-12-33">33</a> <a href="#2-esdras-12-34">34</a> <a href="#2-esdras-12-35">35</a> <a href="#2-esdras-12-36">36</a> <a href="#2-esdras-12-37">37</a> <a href="#2-esdras-12-38">38</a> <a href="#2-esdras-12-39">39</a> <a href="#2-esdras-12-40">40</a> <a href="#2-esdras-12-41">41</a> <a href="#2-esdras-12-42">42</a> <a href="#2-esdras-12-43">43</a> <a href="#2-esdras-12-44">44</a> <a href="#2-esdras-12-45">45</a> <a href="#2-esdras-12-46">46</a> <a href="#2-esdras-12-47">47</a> <a href="#2-esdras-12-48">48</a> <a href="#2-esdras-12-49">49</a> <a href="#2-esdras-12-50">50</a> <a href="#2-esdras-12-51">51</a></p>
<p id="2-esdras-12-1"><span class="verse-num">12:1</span> <span class="verse-body">et factum est dum loqueretur leo verba haec ad aquilam, et vidi,</span></p>
<p id="2-esdras-12-2"><span class="verse-num">12:2</span> <span class="verse-body">et ecce quod superaverat caput et non conparuit, et alae duae quae ad eum transierunt et erectae sunt ut regnarent, et erat regnum eorum exile et tumultu plenum.</span></p>
<p id="2-esdras-12-3"><span class="verse-num">12:3</span> <span class="verse-body">et vidi et ecce ipsa non apparescebant, et omne corpus aquilae incendebatur, et expavescebat terra valde. et ego a multo excessu mentis et a magno timore vigilavi, et dixi spiritui meo:</span></p>
<p id="2-esdras-12-4"><span class="verse-num">12:4</span> <span class="verse-body">ecce tu mihi praestitisti haec, in eo quod scrutas vias Altissimi.</span></p>
<p id="2-esdras-12-5"><span class="verse-num">12:5</span> <span class="verse-body">ecce adhuc fatigatus sum animo et spiritu meo invalidus sum valde, et nec modica est in me virtus a multo timore quem expavi nocte hac.</span></p>
<p id="2-esdras-12-6"><span class="verse-num">12:6</span> <span class="verse-body">nunc ergo orabo Altissimum, ut me confortet usque in finem.</span></p>
<p id="2-esdras-12-7"><span class="verse-num">12:7</span> <span class="verse-body">et dixi: Dominator Domine, si inveni gratiam ante oculos tuos, et si iustificatus sum apud te prae multis, et si certum ascendit deprecatio mea ante faciem tuam,</span></p>
<p id="2-esdras-12-8"><span class="verse-num">12:8</span> <span class="verse-body">conforta me et ostende servo tuo mihi interpretationem et distinctionem visus horribilis huius, ut plenissime consoles animam meam.</span></p>
<p id="2-esdras-12-9"><span class="verse-num">12:9</span> <span class="verse-body">dignum enim me habuisti ostendere mihi temporum finem et temporum novissima. et dixit ad me:</span></p>
<p id="2-esdras-12-10"><span class="verse-num">12:10</span> <span class="verse-body">haec est interpretatio visionis huius quam vidisti:</span></p>
<p id="2-esdras-12-11"><span class="verse-num">12:11</span> <span class="verse-body">aquilam quam vidisti ascendentem de mari, hoc est regnum quartum, quod visum est in visu Danihelo fratri tuo,</span></p>
<p id="2-esdras-12-12"><span class="verse-num">12:12</span> <span class="verse-body">sed non est illi interpretatum, quomodo ego nunc tibi interpretor vel interpretavi.</span></p>
<p id="2-esdras-12-13"><span class="verse-num">12:13</span> <span class="verse-body">ecce dies veniunt, et exsurget regnum super terram et erit timoratior omnium regnorum quae fuerunt ante eam.</span></p>
<p id="2-esdras-12-14"><span class="verse-num">12:14</span> <span class="verse-body">regnabunt autem in ea duodecim reges, unus post unum.</span></p>
<p id="2-esdras-12-15"><span class="verse-num">12:15</span> <span class="verse-body">nam secundus qui incipiet regnare, ipse tenebit amplius tempus prae duodecim.</span></p>
<p id="2-esdras-12-16"><span class="verse-num">12:16</span> <span class="verse-body">haec est interpretatio duodecim alarum quas vidisti.</span></p>
<p id="2-esdras-12-17"><span class="verse-num">12:17</span> <span class="verse-body">et quoniam audisti vocem quae locuta est non de capitibus eius exientem, sed de medio corpore eius.</span></p>
<p id="2-esdras-12-18"><span class="verse-num">12:18</span> <span class="verse-body">haec est interpretatio, quoniam post tempus regni illius nascentur contentiones non modicae, et periclitabitur ut cadat, et non cadet tunc, sed iterum constituetur in suum initium.</span></p>
<p id="2-esdras-12-19"><span class="verse-num">12:19</span> <span class="verse-body">et quoniam vidisti subalares octo coherentes alis eius,</span></p>
<p id="2-esdras-12-20"><span class="verse-num">12:20</span> <span class="verse-body">haec est interpretatio: exsurgent enim in ipso octo reges, quorum erunt tempora levia et anni citati, et duo quidem ex ipsis perient</span></p>
<p id="2-esdras-12-21"><span class="verse-num">12:21</span> <span class="verse-body">adpropinquante tempore medio, quattuor autem servabuntur in tempore, cum incipiet adpropinquare tempus eius ut finiatur, duo vero in finem servabuntur.</span></p>
<p id="2-esdras-12-22"><span class="verse-num">12:22</span> <span class="verse-body">et quoniam vidisti tria capita quiescentia,</span></p>
<p id="2-esdras-12-23"><span class="verse-num">12:23</span> <span class="verse-body">haec est interpretatio: in novissimis eius suscitabit Altissimus tria regna et renovabit in ea multa, et dominabunt terram</span></p>
<p id="2-esdras-12-24"><span class="verse-num">12:24</span> <span class="verse-body">et qui inhabitant in ea cum labore multo super omnes qui fuerunt ante hos. propter hoc ipsi vocati sunt capita aquilae.</span></p>
<p id="2-esdras-12-25"><span class="verse-num">12:25</span> <span class="verse-body">isti enim erunt qui recapitulabunt impietates eius et qui perficient novissima eius.</span></p>
<p id="2-esdras-12-26"><span class="verse-num">12:26</span> <span class="verse-body">et quoniam vidisti caput maius non apparescentem, quoniam unus ex eis super lectum suum morietur, et tamen cum tormentis.</span></p>
<p id="2-esdras-12-27"><span class="verse-num">12:27</span> <span class="verse-body">nam duo qui perseveraverunt, gladius eos comedet.</span></p>
<p id="2-esdras-12-28"><span class="verse-num">12:28</span> <span class="verse-body">unius enim gladius comedet qui cum eo, sed tamen et hic gladio in novissimis cadet.</span></p>
<p id="2-esdras-12-29"><span class="verse-num">12:29</span> <span class="verse-body">et quoniam vidisti duas subalares treicientes super caput quod est a dextera parte,</span></p>
<p id="2-esdras-12-30"><span class="verse-num">12:30</span> <span class="verse-body">haec est interpretatio: hii sunt quos conservavit Altissimus in finem suam, hoc erat regnum exile et turbationis plenum,</span></p>
<p id="2-esdras-12-31"><span class="verse-num">12:31</span> <span class="verse-body">sicut vidisti. et leonem quem vidisti de silva evigilantem mugientem et loquentem ad aquilam et arguentem eam iniustitias ipsius per omnes sermones eius, sicut audisti.</span></p>
<p id="2-esdras-12-32"><span class="verse-num">12:32</span> <span class="verse-body">hic est unctus, quem reservavit Altissimus in finem ad eos et impietates ipsorum. arguet illos de iniustitiis ipsorum et infulciet coram ipsis spretiones eorum.</span></p>
<p id="2-esdras-12-33"><span class="verse-num">12:33</span> <span class="verse-body">statuet enim eos primum in iudicium vivos, et erit cum arguerit eos, tunc corrumpet eos.</span></p>
<p id="2-esdras-12-34"><span class="verse-num">12:34</span> <span class="verse-body">nam residuum populum meum liberabit cum misericordia, qui salvati sunt super fines meos, et iucundabit eos, quoadusque veniat finis, dies iudicii, de quo locutus sum tibi ab initio.</span></p>
<p id="2-esdras-12-35"><span class="verse-num">12:35</span> <span class="verse-body">hoc somnium quod vidisti, et haec interpretatio eius.</span></p>
<p id="2-esdras-12-36"><span class="verse-num">12:36</span> <span class="verse-body">tu ergo solus dignus fuisti scire Altissimi secretum hoc.</span></p>
<p id="2-esdras-12-37"><span class="verse-num">12:37</span> <span class="verse-body">scribe ergo omnia ista in libro quae vidisti, et pones ea in loco abscondito.</span></p>
<p id="2-esdras-12-38"><span class="verse-num">12:38</span> <span class="verse-body">et docebis ea sapientes de populo tuo, quorum scis corda posse capere et servare secreta haec.</span></p>
<p id="2-esdras-12-39"><span class="verse-num">12:39</span> <span class="verse-body">tu autem adhuc sustine hic alios dies septem, ut tibi ostendatur quicquid visum fuerit Altissimo ostendere tibi.</span></p>
<p id="2-esdras-12-40"><span class="verse-num">12:40</span> <span class="verse-body">et profectus est a me. et factum est cum audisset omnis populus, quoniam pertransierunt septem dies, et ego non fuissem reversus in civitatem, et congregavit se omnis a minimo usque ad maximum et venit ad me, et dixerunt mihi dicentes:</span></p>
<p id="2-esdras-12-41"><span class="verse-num">12:41</span> <span class="verse-body">quid peccavimus tibi et quid iniuste egimus in te, quoniam derelinquens nos sedisti in loco hoc?</span></p>
<p id="2-esdras-12-42"><span class="verse-num">12:42</span> <span class="verse-body">tu enim nobis superasti ex omnibus prophetis, sicut botrus de vindemia et sicut lucerna in loco obscuro, et sicut portus navi salvatae a tempestate.</span></p>
<p id="2-esdras-12-43"><span class="verse-num">12:43</span> <span class="verse-body">aut non sufficiunt nobis mala quae contigerunt?</span></p>
<p id="2-esdras-12-44"><span class="verse-num">12:44</span> <span class="verse-body">si ergo tu nos dereliqueris, quanto erat nobis melius, si essemus succensi et nos incendio Sion.</span></p>
<p id="2-esdras-12-45"><span class="verse-num">12:45</span> <span class="verse-body">nec enim nos meliores sumus eorum, qui ibi mortui sunt. et ploraverunt voce magna. et respondi ad eos et dixi:</span></p>
<p id="2-esdras-12-46"><span class="verse-num">12:46</span> <span class="verse-body">confide, Israhel, et noli tristari, tu domus Iacob.</span></p>
<p id="2-esdras-12-47"><span class="verse-num">12:47</span> <span class="verse-body">est enim memoria vestri coram Altissimo, et Fortis non est oblitus vestri in contentione.</span></p>
<p id="2-esdras-12-48"><span class="verse-num">12:48</span> <span class="verse-body">ego enim non dereliqui vos neque excessi a vobis, sed veni in hunc locum, ut deprecarer pro desolatione Sion, et ut quaererem misericordiam pro humilitate sanctificationis vestrae.</span></p>
<p id="2-esdras-12-49"><span class="verse-num">12:49</span> <span class="verse-body">et nunc ite unusquisque vestrum in domum suam, et ego veniam ad vos post dies istos.</span></p>
<p id="2-esdras-12-50"><span class="verse-num">12:50</span> <span class="verse-body">et profectus est populus, sicut dixi, ei in civitatem.</span></p>
<p id="2-esdras-12-51"><span class="verse-num">12:51</span> <span class="verse-body">ego autem sedi in campo septem diebus, sicut mihi mandavit, et manducabam de floribus solummodo agri, de herbis facta est mihi esca in diebus illis. __________________________________________________________________</span></p>
<h2 id="2-esdras-ch-13">Chapter 13</h2>
<p class="verses"><a href="#2-esdras-13-1">1</a> <a href="#2-esdras-13-2">2</a> <a href="#2-esdras-13-3">3</a> <a href="#2-esdras-13-4">4</a> <a href="#2-esdras-13-5">5</a> <a href="#2-esdras-13-6">6</a> <a href="#2-esdras-13-7">7</a> <a href="#2-esdras-13-8">8</a> <a href="#2-esdras-13-9">9</a> <a href="#2-esdras-13-10">10</a> <a href="#2-esdras-13-11">11</a> <a href="#2-esdras-13-12">12</a> <a href="#2-esdras-13-13">13</a> <a href="#2-esdras-13-14">14</a> <a href="#2-esdras-13-15">15</a> <a href="#2-esdras-13-16">16</a> <a href="#2-esdras-13-17">17</a> <a href="#2-esdras-13-18">18</a> <a href="#2-esdras-13-19">19</a> <a href="#2-esdras-13-20">20</a> <a href="#2-esdras-13-21">21</a> <a href="#2-esdras-13-22">22</a> <a href="#2-esdras-13-23">23</a> <a href="#2-esdras-13-24">24</a> <a href="#2-esdras-13-25">25</a> <a href="#2-esdras-13-26">26</a> <a href="#2-esdras-13-27">27</a> <a href="#2-esdras-13-28">28</a> <a href="#2-esdras-13-29">29</a> <a href="#2-esdras-13-30">30</a> <a href="#2-esdras-13-31">31</a> <a href="#2-esdras-13-32">32</a> <a href="#2-esdras-13-33">33</a> <a href="#2-esdras-13-34">34</a> <a href="#2-esdras-13-35">35</a> <a href="#2-esdras-13-36">36</a> <a href="#2-esdras-13-37">37</a> <a href="#2-esdras-13-38">38</a> <a href="#2-esdras-13-39">39</a> <a href="#2-esdras-13-40">40</a> <a href="#2-esdras-13-41">41</a> <a href="#2-esdras-13-42">42</a> <a href="#2-esdras-13-43">43</a> <a href="#2-esdras-13-44">44</a> <a href="#2-esdras-13-45">45</a> <a href="#2-esdras-13-46">46</a> <a href="#2-esdras-13-47">47</a> <a href="#2-esdras-13-48">48</a> <a href="#2-esdras-13-49">49</a> <a href="#2-esdras-13-50">50</a> <a href="#2-esdras-13-51">51</a> <a href="#2-esdras-13-52">52</a> <a href="#2-esdras-13-53">53</a> <a href="#2-esdras-13-54">54</a> <a href="#2-esdras-13-55">55</a> <a href="#2-esdras-13-56">56</a> <a href="#2-esdras-13-57">57</a> <a href="#2-esdras-13-58">58</a></p>
<p id="2-esdras-13-1"><span class="verse-num">13:1</span> <span class="verse-body">et factum est post dies septem, et somniavi somnium nocte.</span></p>
<p id="2-esdras-13-2"><span class="verse-num">13:2</span> <span class="verse-body">et ecce de mari ventus exsurgebat, ut conturbaret omnes fluctus eius.</span></p>
<p id="2-esdras-13-3"><span class="verse-num">13:3</span> <span class="verse-body">et vidi, et ecce convolabat ipse homo cum nubibus caeli. et ubi vultum suum convertebat ut consideraret, tremebant omnia quae sub eo videbantur.</span></p>
<p id="2-esdras-13-4"><span class="verse-num">13:4</span> <span class="verse-body">et ubicumque exiebat vox de ore eius, ardescebant omnes qui audiebant voces eius. sicut liquescit cera quando senserit ignem.</span></p>
<p id="2-esdras-13-5"><span class="verse-num">13:5</span> <span class="verse-body">et vidi post haec, et ecce congregabatur multitudo hominum, quorum non erat numerus, de quattuor ventis caeli, ut debellarent hominem qui ascenderat de mari.</span></p>
<p id="2-esdras-13-6"><span class="verse-num">13:6</span> <span class="verse-body">et vidi, et ecce sibimet ipso sculpsit montem magnum et volavit super eum.</span></p>
<p id="2-esdras-13-7"><span class="verse-num">13:7</span> <span class="verse-body">ego autem quaesivi videre regionem vel locum, unde sculptus esset mons, et non potui.</span></p>
<p id="2-esdras-13-8"><span class="verse-num">13:8</span> <span class="verse-body">et post haec vidi, et ecce omnes, qui congregati sunt ad eum ut expugnarent eum, timebant valde, tamen audebant pugnare.</span></p>
<p id="2-esdras-13-9"><span class="verse-num">13:9</span> <span class="verse-body">et ecce ut vidit impetum multitudinis venientis, non levavit manum suam neque frameam tenebat neque aliquod vas bellicosum, nisi solummodo vidi,</span></p>
<p id="2-esdras-13-10"><span class="verse-num">13:10</span> <span class="verse-body">quomodo emittit de ore suo sicut fluctum ignis, et de labiis eius spiritum flammae, et de lingua eius emittebat scintillas tempestatis. et commixta sunt simul omnia haec, fluctus et multitudo tempestat</span></p>
<p id="2-esdras-13-11"><span class="verse-num">13:11</span> <span class="verse-body">et concidit super multitudinis impetum quod paratum erat pugnare, et succendit omnes, ut subito nihil videretur de innumerabili multitudine nisi solummodo pulvis cineris et fumi odor. et vidi et extiti.</span></p>
<p id="2-esdras-13-12"><span class="verse-num">13:12</span> <span class="verse-body">et post haec vidi ipsum hominem descendentem de monte et advocantem ad se multitudinem aliam pacificam.</span></p>
<p id="2-esdras-13-13"><span class="verse-num">13:13</span> <span class="verse-body">et accedebant ad eum vultus hominum multorum, quorumdam gaudentium, quorumdam tristantium, aliqui vero alligati, aliqui adducentes ex eis qui offerebantur. et ego a multitudine pavoris expergefactus sum et deprecatus sum Altissimum et dixi:</span></p>
<p id="2-esdras-13-14"><span class="verse-num">13:14</span> <span class="verse-body">tu ab initio demonstrasti servo tuo mirabilia haec et dignum me habuisti, ut susciperes deprecationem meam.</span></p>
<p id="2-esdras-13-15"><span class="verse-num">13:15</span> <span class="verse-body">et nunc demonstra mihi adhuc et interpretationem somnii huius.</span></p>
<p id="2-esdras-13-16"><span class="verse-num">13:16</span> <span class="verse-body">sicut enim existimo in sensu meo, vae qui derelicti fuerint in diebus illis, et multo plus vae his qui non sunt derelicti.</span></p>
<p id="2-esdras-13-17"><span class="verse-num">13:17</span> <span class="verse-body">qui enim non sunt derelicti, tristes erunt</span></p>
<p id="2-esdras-13-18"><span class="verse-num">13:18</span> <span class="verse-body">intellegentes quae sunt reposita in novissimis diebus, et non occurrentes eis. sed et qui derelicti sunt</span></p>
<p id="2-esdras-13-19"><span class="verse-num">13:19</span> <span class="verse-body">propter hoc vae, viderunt enim pericula magna et necessitates multas, sicut ostendunt somnia haec.</span></p>
<p id="2-esdras-13-20"><span class="verse-num">13:20</span> <span class="verse-body">attamen facilius est periclitantem venire in haec, quam pertransire sicut nubem a saeculo et non videre quae contigerunt in novissimo. et respondit ad me et dixit:</span></p>
<p id="2-esdras-13-21"><span class="verse-num">13:21</span> <span class="verse-body">et visionis interpretationem dicam tibi, sed et de quibus locutus es adaperiam tibi.</span></p>
<p id="2-esdras-13-22"><span class="verse-num">13:22</span> <span class="verse-body">quoniam dixisti de his qui derelicti sunt, et de his qui non derelicti sunt haec interpretatio:</span></p>
<p id="2-esdras-13-23"><span class="verse-num">13:23</span> <span class="verse-body">qui adferet periculum in illo tempore, ipse custodibit qui in periculo inciderint, qui habent operas et fidem ad Fortissimum.</span></p>
<p id="2-esdras-13-24"><span class="verse-num">13:24</span> <span class="verse-body">scito ergo, quoniam magis beatificati sunt qui derelicti super eos qui mortui sunt.</span></p>
<p id="2-esdras-13-25"><span class="verse-num">13:25</span> <span class="verse-body">interpretatio enim visionis haec: quia vidisti virum ascendentem de corde maris,</span></p>
<p id="2-esdras-13-26"><span class="verse-num">13:26</span> <span class="verse-body">ipse est quem conservat Altissimus multis temporibus, qui per semet ipsum liberabit creaturam suam, et ipse disponet qui derelicti sunt.</span></p>
<p id="2-esdras-13-27"><span class="verse-num">13:27</span> <span class="verse-body">et quoniam vidisti de ore eius exire ut spiritum et ignem et tempestatem,</span></p>
<p id="2-esdras-13-28"><span class="verse-num">13:28</span> <span class="verse-body">et quoniam non tenebat frameam neque vas bellicosum, corrumpit enim impetum eius multitudinis quae venerat ad expugnare eum, haec interpretatio:</span></p>
<p id="2-esdras-13-29"><span class="verse-num">13:29</span> <span class="verse-body">ecce dies veniunt, quando incipiet Altissimus liberare eos qui super terram sunt.</span></p>
<p id="2-esdras-13-30"><span class="verse-num">13:30</span> <span class="verse-body">et veniet excessus mentis super eos qui inhabitant terram.</span></p>
<p id="2-esdras-13-31"><span class="verse-num">13:31</span> <span class="verse-body">et in alisalio cogitabunt bellare, civitates civitatem et locus locum et gens ad gentem et regnum adversus regnum.</span></p>
<p id="2-esdras-13-32"><span class="verse-num">13:32</span> <span class="verse-body">et erit cum fient haec et contingent signa quae ante ostendi tibi, et tunc revelabitur Filius meus quem vidisti virum ascendentem.</span></p>
<p id="2-esdras-13-33"><span class="verse-num">13:33</span> <span class="verse-body">et erit quando audierint omnes gentes vocem eius, et derelinquet unusquisque regionem suam et bellum quod habent in alterutro,</span></p>
<p id="2-esdras-13-34"><span class="verse-num">13:34</span> <span class="verse-body">et colligetur in unum multitudo innumerabilis, sicut vidisti volentes venire et expugnare eum.</span></p>
<p id="2-esdras-13-35"><span class="verse-num">13:35</span> <span class="verse-body">ipse autem stabit super cacumen montis Sion.</span></p>
<p id="2-esdras-13-36"><span class="verse-num">13:36</span> <span class="verse-body">Sion autem veniet et ostendetur omnibus parata et aedificata, sicut vidisti montem sculpi sine manibus.</span></p>
<p id="2-esdras-13-37"><span class="verse-num">13:37</span> <span class="verse-body">ipse autem Filius meus arguet quae advenerunt gentes impietates eorum, has quae tempestati adpropiaverunt, et inproperabit coram eis mala cogitamenta eorum et cruciamenta quibus incipient cruciari,</span></p>
<p id="2-esdras-13-38"><span class="verse-num">13:38</span> <span class="verse-body">quae adsimilatae sunt flammae, et perdet eos sine labore et legem quae igni adsimilata est.</span></p>
<p id="2-esdras-13-39"><span class="verse-num">13:39</span> <span class="verse-body">et quoniam vidisti eum colligentem ad se aliam multitudinem pacificam,</span></p>
<p id="2-esdras-13-40"><span class="verse-num">13:40</span> <span class="verse-body">haec sunt novem tribus, quae captivae factae sunt de terra sua in diebus Iosiae regis, quem captivum duxit Salmanassar rex Assyriorum, et transtulit eos trans Flumen, et translati sunt in terram aliam.</span></p>
<p id="2-esdras-13-41"><span class="verse-num">13:41</span> <span class="verse-body">ipsi autem sibi dederunt consilium hoc, ut derelinquerent multitudinem gentium, et proficiscerentur in ulteriorem regionem, ubi numquam quisquam inhabitavit ibi genus humanum.</span></p>
<p id="2-esdras-13-42"><span class="verse-num">13:42</span> <span class="verse-body">ut vel ibi observarent legitima sua, quae non fuerant servantes in regione sua.</span></p>
<p id="2-esdras-13-43"><span class="verse-num">13:43</span> <span class="verse-body">per introitus autem angustos fluminis Eufraten introierunt.</span></p>
<p id="2-esdras-13-44"><span class="verse-num">13:44</span> <span class="verse-body">fecit enim eis tunc Altissimus signa, et statuit venas Fluminis usquequo transirent.</span></p>
<p id="2-esdras-13-45"><span class="verse-num">13:45</span> <span class="verse-body">per eam enim regionem erat via multa itineris anni unius et dimidii, nam regio illa vocatur Arzar et,</span></p>
<p id="2-esdras-13-46"><span class="verse-num">13:46</span> <span class="verse-body">tunc inhabitaverunt ibi usque in novissimo tempore. et nunc iterum coeperunt venire,</span></p>
<p id="2-esdras-13-47"><span class="verse-num">13:47</span> <span class="verse-body">iterum Altissimus statuit venas Fluminis, ut possint transire, propter hoc vidisti multitudinem collectam cum pace,</span></p>
<p id="2-esdras-13-48"><span class="verse-num">13:48</span> <span class="verse-body">sed et qui derelicti sunt de populo tuo, qui invenientur intra terminum meum</span></p>
<p id="2-esdras-13-49"><span class="verse-num">13:49</span> <span class="verse-body">sanctum. erit ergo quando incipiet perdere multitudinem earum quae collectae sunt gentes, proteget qui superaverit populum.</span></p>
<p id="2-esdras-13-50"><span class="verse-num">13:50</span> <span class="verse-body">et tunc ostendet eis multa plurima portenta.</span></p>
<p id="2-esdras-13-51"><span class="verse-num">13:51</span> <span class="verse-body">et dixi ego: Dominator Domine, hoc mihi ostende, propter quod vidi virum ascendentem de corde maris. et dixit mihi:</span></p>
<p id="2-esdras-13-52"><span class="verse-num">13:52</span> <span class="verse-body">sicut non potest hoc vel scrutinare vel scire quis, quid sit in profundo maris, sic non poterit quisquam super terram videre Filium meum vel eos qui cum eo sunt nisi in tempore diei.</span></p>
<p id="2-esdras-13-53"><span class="verse-num">13:53</span> <span class="verse-body">haec est interpretatio somnii quem vidisti, et propter quod inluminatus es haec solus.</span></p>
<p id="2-esdras-13-54"><span class="verse-num">13:54</span> <span class="verse-body">dereliquisti enim tua et circa mea vacasti et legem meam exquisisti.</span></p>
<p id="2-esdras-13-55"><span class="verse-num">13:55</span> <span class="verse-body">vitam enim tuam disposuisti in sapientiam, et sensum tuum vocasti matrem.</span></p>
<p id="2-esdras-13-56"><span class="verse-num">13:56</span> <span class="verse-body">et propter hoc ostendi tibi haec, merces apud Altissimum. erit enim post alios tres dies, ad te alia loquar et exponam tibi gravia et mirabilia.</span></p>
<p id="2-esdras-13-57"><span class="verse-num">13:57</span> <span class="verse-body">et profectus sum et transii in campum, multum glorificans et laudans Altissimum de mirabilibus, quae per tempus faciebat,</span></p>
<p id="2-esdras-13-58"><span class="verse-num">13:58</span> <span class="verse-body">et quoniam gubernat tempora et quae sunt in temporibus inlata. et sedi ibi tribus diebus. __________________________________________________________________</span></p>
<h2 id="2-esdras-ch-14">Chapter 14</h2>
<p class="verses"><a href="#2-esdras-14-1">1</a> <a href="#2-esdras-14-2">2</a> <a href="#2-esdras-14-3">3</a> <a href="#2-esdras-14-4">4</a> <a href="#2-esdras-14-5">5</a> <a href="#2-esdras-14-6">6</a> <a href="#2-esdras-14-7">7</a> <a href="#2-esdras-14-8">8</a> <a href="#2-esdras-14-9">9</a> <a href="#2-esdras-14-10">10</a> <a href="#2-esdras-14-11">11</a> <a href="#2-esdras-14-12">12</a> <a href="#2-esdras-14-13">13</a> <a href="#2-esdras-14-14">14</a> <a href="#2-esdras-14-15">15</a> <a href="#2-esdras-14-16">16</a> <a href="#2-esdras-14-17">17</a> <a href="#2-esdras-14-18">18</a> <a href="#2-esdras-14-19">19</a> <a href="#2-esdras-14-20">20</a> <a href="#2-esdras-14-21">21</a> <a href="#2-esdras-14-22">22</a> <a href="#2-esdras-14-23">23</a> <a href="#2-esdras-14-24">24</a> <a href="#2-esdras-14-25">25</a> <a href="#2-esdras-14-26">26</a> <a href="#2-esdras-14-27">27</a> <a href="#2-esdras-14-28">28</a> <a href="#2-esdras-14-29">29</a> <a href="#2-esdras-14-30">30</a> <a href="#2-esdras-14-31">31</a> <a href="#2-esdras-14-32">32</a> <a href="#2-esdras-14-33">33</a> <a href="#2-esdras-14-34">34</a> <a href="#2-esdras-14-35">35</a> <a href="#2-esdras-14-36">36</a> <a href="#2-esdras-14-37">37</a> <a href="#2-esdras-14-38">38</a> <a href="#2-esdras-14-39">39</a> <a href="#2-esdras-14-40">40</a> <a href="#2-esdras-14-41">41</a> <a href="#2-esdras-14-42">42</a> <a href="#2-esdras-14-43">43</a> <a href="#2-esdras-14-44">44</a> <a href="#2-esdras-14-45">45</a> <a href="#2-esdras-14-46">46</a> <a href="#2-esdras-14-47">47</a></p>
<p id="2-esdras-14-1"><span class="verse-num">14:1</span> <span class="verse-body">et factum est tertio die, et ego sedebam sub quercu,</span></p>
<p id="2-esdras-14-2"><span class="verse-num">14:2</span> <span class="verse-body">et ecce vox exivit contra me de rubo et dixit: Ezra, Ezra. et dixi: ecce ego, Domine. et surrexi super pedes meos. et dixit ad me:</span></p>
<p id="2-esdras-14-3"><span class="verse-num">14:3</span> <span class="verse-body">revelans revelatus sum super rubum et locutus sum Moysi, quando populus meus serviebat in Aegypto.</span></p>
<p id="2-esdras-14-4"><span class="verse-num">14:4</span> <span class="verse-body">et misi eum et eduxi populum meum de Aegypto, et adduxi eum super montem Sina et detinebam eum apud me diebus multis.</span></p>
<p id="2-esdras-14-5"><span class="verse-num">14:5</span> <span class="verse-body">et enarravi ei mirabilia multa, et ostendi ei temporum secreta et temporum finem. et praecepi ei dicens:</span></p>
<p id="2-esdras-14-6"><span class="verse-num">14:6</span> <span class="verse-body">haec in palam facies verba et haec abscondes.</span></p>
<p id="2-esdras-14-7"><span class="verse-num">14:7</span> <span class="verse-body">et nunc tibi dico:</span></p>
<p id="2-esdras-14-8"><span class="verse-num">14:8</span> <span class="verse-body">signa quae demonstravi et somnia quae vidisti et interpretationes quas tu audisti in corde tuo repone ea.</span></p>
<p id="2-esdras-14-9"><span class="verse-num">14:9</span> <span class="verse-body">tu enim recipieris ab hominibus, et converteris residuum cum Filio meo et cum similibus tuis, usquequo finiantur tempora.</span></p>
<p id="2-esdras-14-10"><span class="verse-num">14:10</span> <span class="verse-body">quoniam saeculum perdidit iuventutem suam et tempora adpropinquant senescere.</span></p>
<p id="2-esdras-14-11"><span class="verse-num">14:11</span> <span class="verse-body">duodecim enim partibus divisum est saeculum, et transierunt eius decem iam et dimidium decimae partis,</span></p>
<p id="2-esdras-14-12"><span class="verse-num">14:12</span> <span class="verse-body">superant autem eius duae prae medium decimae partis</span></p>
<p id="2-esdras-14-13"><span class="verse-num">14:13</span> <span class="verse-body">nunc ergo dispone domum tuam, et corripe populum tuum, et consolare humiles eorum, et renuntia iam corruptae vitae,</span></p>
<p id="2-esdras-14-14"><span class="verse-num">14:14</span> <span class="verse-body">et dimitte abs te mortales cogitationes, et proice abs te pondera humana, et exue te iam infirmam naturam, et repone in unam partem molestissima tibi cogitamenta, et festina transmigrare a temporibus his.</span></p>
<p id="2-esdras-14-15"><span class="verse-num">14:15</span> <span class="verse-body">quae enim vidisti nunc contigisse mala, iterum horum deteriora facientur,</span></p>
<p id="2-esdras-14-16"><span class="verse-num">14:16</span> <span class="verse-body">quantum enim invalidum fieri saeculum a senectute, tantum multiplicabunt super inhabitantes mala,</span></p>
<p id="2-esdras-14-17"><span class="verse-num">14:17</span> <span class="verse-body">prolongavit enim magis veritas et adpropinquavit mendacium, iam enim festinat aquila venire, quam vidisti in visionem.</span></p>
<p id="2-esdras-14-18"><span class="verse-num">14:18</span> <span class="verse-body">et respondi: dixi coram te, Domine.</span></p>
<p id="2-esdras-14-19"><span class="verse-num">14:19</span> <span class="verse-body">ecce enim ego abibo sicut praecepisti mihi, et corripiam praesentem populum. qui autem iterum nati fuerint, quis commonebit?</span></p>
<p id="2-esdras-14-20"><span class="verse-num">14:20</span> <span class="verse-body">positum est ergo saeculum in tenebris, et qui inhabitant in eo sine lumine,</span></p>
<p id="2-esdras-14-21"><span class="verse-num">14:21</span> <span class="verse-body">quoniam lex tua incensa est, propter quod nemo scit quae a te facta sunt vel quae incipient operae.</span></p>
<p id="2-esdras-14-22"><span class="verse-num">14:22</span> <span class="verse-body">si enim inveni gratiam coram te, inmitte in me spiritum sanctum, et scribam omne quod factum est in saeculo ab initio, quae erant in lege tua scripta, ut possint homines invenire semitam, et qui voluerint vivere in novissimis vivant.</span></p>
<p id="2-esdras-14-23"><span class="verse-num">14:23</span> <span class="verse-body">et respondit ad me et dixit: vadens congrega populum et dices ad eos, ut non te quaerant diebus quadraginta.</span></p>
<p id="2-esdras-14-24"><span class="verse-num">14:24</span> <span class="verse-body">tu autem praepara tibi buxos multos et accipe tecum Saream, Dabriam, Selemiam, Ethanum et Asihel, quinque hos qui parati sunt ad scribendum velociter.</span></p>
<p id="2-esdras-14-25"><span class="verse-num">14:25</span> <span class="verse-body">et venies hic, et ego accendam in corde tuo lucernam intellectus, quae non extinguetur quoadusque finiantur quae incipies scribere.</span></p>
<p id="2-esdras-14-26"><span class="verse-num">14:26</span> <span class="verse-body">et cum perfeceris, quaedam palam facies, quaedam sapientibus absconse trades. in crastinum enim hac hora incipies scribere.</span></p>
<p id="2-esdras-14-27"><span class="verse-num">14:27</span> <span class="verse-body">et profectus sum, sicut mihi praecepit, et congregavi omnem populum et dixi:</span></p>
<p id="2-esdras-14-28"><span class="verse-num">14:28</span> <span class="verse-body">audi, Israhel, verba haec:</span></p>
<p id="2-esdras-14-29"><span class="verse-num">14:29</span> <span class="verse-body">peregrinantes peregrinati sunt patres nostri ab initio in Aegypto, et liberati sunt inde.</span></p>
<p id="2-esdras-14-30"><span class="verse-num">14:30</span> <span class="verse-body">et acceperunt legem vitae quem non custodierunt, quem et vos post eos transgressi estis.</span></p>
<p id="2-esdras-14-31"><span class="verse-num">14:31</span> <span class="verse-body">et data est vobis terra in sortem in terra Sion, et vos et patres vestri iniquitatem fecistis et non servastis vias, quas vobis praecepit Altissimus.</span></p>
<p id="2-esdras-14-32"><span class="verse-num">14:32</span> <span class="verse-body">iustus iudex cum sit, abstulit a vobis in tempore quod donaverat.</span></p>
<p id="2-esdras-14-33"><span class="verse-num">14:33</span> <span class="verse-body">et nunc vos hic estis, et fratres vestri introrsus vestrum sunt.</span></p>
<p id="2-esdras-14-34"><span class="verse-num">14:34</span> <span class="verse-body">si ergo imperaveritis sensui vestro et erudieritis cor vestrum, vivi conservati eritis et post mortem misericordiam consequemini.</span></p>
<p id="2-esdras-14-35"><span class="verse-num">14:35</span> <span class="verse-body">iudicium enim post mortem veniet, quando iterum revivescemus, et tunc iustorum nomina parebunt et impiorum facta ostendentur.</span></p>
<p id="2-esdras-14-36"><span class="verse-num">14:36</span> <span class="verse-body">ad me autem nemo accedat nunc, neque requirent me usque diebus quadraginta.</span></p>
<p id="2-esdras-14-37"><span class="verse-num">14:37</span> <span class="verse-body">et accepi quinque viros, sicut mandavit mihi, et profecti sumus in campo et mansimus ibi.</span></p>
<p id="2-esdras-14-38"><span class="verse-num">14:38</span> <span class="verse-body">et factus sum in crastinum, et ecce vox vocavit me dicens: Ezra, aperi os tuum et bibe quod te potiono.</span></p>
<p id="2-esdras-14-39"><span class="verse-num">14:39</span> <span class="verse-body">et aperui os meum, et ecce calix plenus porrigebatur mihi; hoc erat plenum sicut aqua, color autem eius ut ignis similis.</span></p>
<p id="2-esdras-14-40"><span class="verse-num">14:40</span> <span class="verse-body">et accepi et bibi, et in eo cum bibissem cor meum eructabatur intellectum et in pectus meum increscebat sapientia. nam spiritus meus conservabat memoriam,</span></p>
<p id="2-esdras-14-41"><span class="verse-num">14:41</span> <span class="verse-body">et apertum est os meum et non est clausum amplius.</span></p>
<p id="2-esdras-14-42"><span class="verse-num">14:42</span> <span class="verse-body">Altissimus autem dedit intellectum quinque viris, et scripserunt quae dicebantur ex successione notis quas non sciebant, et sederunt quadraginta diebus. ipsi autem per diem scribebant,</span></p>
<p id="2-esdras-14-43"><span class="verse-num">14:43</span> <span class="verse-body">nocte autem manducabant panem; ego autem per diem loquebar et nocte non tacebam.</span></p>
<p id="2-esdras-14-44"><span class="verse-num">14:44</span> <span class="verse-body">scripti sunt autem in quadraginta diebus libri nongenti quattuor.</span></p>
<p id="2-esdras-14-45"><span class="verse-num">14:45</span> <span class="verse-body">et factum est cum conpleti essent quadraginta dies, et locutus est Altissimus dicens: priora quae scripsisti in palam pone, et legant digni et indigni.</span></p>
<p id="2-esdras-14-46"><span class="verse-num">14:46</span> <span class="verse-body">novissimos autem septuaginta conservabis, ut tradas eos sapientibus de populo tuo.</span></p>
<p id="2-esdras-14-47"><span class="verse-num">14:47</span> <span class="verse-body">in his enim est vena intellectus et sapientiae fons et scientiae flumen. et feci sic. __________________________________________________________________</span></p>
<h2 id="2-esdras-ch-15">Chapter 15</h2>
<p class="verses"><a href="#2-esdras-15-1">1</a> <a href="#2-esdras-15-2">2</a> <a href="#2-esdras-15-3">3</a> <a href="#2-esdras-15-4">4</a> <a href="#2-esdras-15-5">5</a> <a href="#2-esdras-15-6">6</a> <a href="#2-esdras-15-7">7</a> <a href="#2-esdras-15-8">8</a> <a href="#2-esdras-15-9">9</a> <a href="#2-esdras-15-10">10</a> <a href="#2-esdras-15-11">11</a> <a href="#2-esdras-15-12">12</a> <a href="#2-esdras-15-13">13</a> <a href="#2-esdras-15-14">14</a> <a href="#2-esdras-15-15">15</a> <a href="#2-esdras-15-16">16</a> <a href="#2-esdras-15-17">17</a> <a href="#2-esdras-15-18">18</a> <a href="#2-esdras-15-19">19</a> <a href="#2-esdras-15-20">20</a> <a href="#2-esdras-15-21">21</a> <a href="#2-esdras-15-22">22</a> <a href="#2-esdras-15-23">23</a> <a href="#2-esdras-15-24">24</a> <a href="#2-esdras-15-25">25</a> <a href="#2-esdras-15-26">26</a> <a href="#2-esdras-15-27">27</a> <a href="#2-esdras-15-28">28</a> <a href="#2-esdras-15-29">29</a> <a href="#2-esdras-15-30">30</a> <a href="#2-esdras-15-31">31</a> <a href="#2-esdras-15-32">32</a> <a href="#2-esdras-15-33">33</a> <a href="#2-esdras-15-34">34</a> <a href="#2-esdras-15-35">35</a> <a href="#2-esdras-15-36">36</a> <a href="#2-esdras-15-37">37</a> <a href="#2-esdras-15-38">38</a> <a href="#2-esdras-15-39">39</a> <a href="#2-esdras-15-40">40</a> <a href="#2-esdras-15-41">41</a> <a href="#2-esdras-15-42">42</a> <a href="#2-esdras-15-43">43</a> <a href="#2-esdras-15-44">44</a> <a href="#2-esdras-15-45">45</a> <a href="#2-esdras-15-46">46</a> <a href="#2-esdras-15-47">47</a> <a href="#2-esdras-15-48">48</a> <a href="#2-esdras-15-49">49</a> <a href="#2-esdras-15-50">50</a> <a href="#2-esdras-15-51">51</a> <a href="#2-esdras-15-52">52</a> <a href="#2-esdras-15-53">53</a> <a href="#2-esdras-15-54">54</a> <a href="#2-esdras-15-55">55</a> <a href="#2-esdras-15-56">56</a> <a href="#2-esdras-15-57">57</a> <a href="#2-esdras-15-58">58</a> <a href="#2-esdras-15-59">59</a> <a href="#2-esdras-15-60">60</a> <a href="#2-esdras-15-61">61</a> <a href="#2-esdras-15-62">62</a> <a href="#2-esdras-15-63">63</a></p>
<p id="2-esdras-15-1"><span class="verse-num">15:1</span> <span class="verse-body">ecce loquere in aures plebi meae sermones prophetiae quos inmisero in os tuum, dicit Dominus,</span></p>
<p id="2-esdras-15-2"><span class="verse-num">15:2</span> <span class="verse-body">et fac in carta scribi eos, quoniam fideles et veri sunt.</span></p>
<p id="2-esdras-15-3"><span class="verse-num">15:3</span> <span class="verse-body">ne timeas a cogitationibus adversum te, nec conturbent te incredulitates dicentium,</span></p>
<p id="2-esdras-15-4"><span class="verse-num">15:4</span> <span class="verse-body">quoniam omnis incredulus in incredulitate sua morietur.</span></p>
<p id="2-esdras-15-5"><span class="verse-num">15:5</span> <span class="verse-body">ecce ego induco, dicit Dominus, super orbem terrarum mala, gladium et famem et mortem et interitum,</span></p>
<p id="2-esdras-15-6"><span class="verse-num">15:6</span> <span class="verse-body">propter quod superposuit iniquitas omnem terram et adimpletae sunt operationes eorum.</span></p>
<p id="2-esdras-15-7"><span class="verse-num">15:7</span> <span class="verse-body">propterea dicit Dominus:</span></p>
<p id="2-esdras-15-8"><span class="verse-num">15:8</span> <span class="verse-body">iam non silebo impietates eorum quae inreligiose agunt, nec sustinebo in his quae inique exercent. ecce sanguis innoxius et iustus clamat ad me, et animae iustorum clamant perseveranter.</span></p>
<p id="2-esdras-15-9"><span class="verse-num">15:9</span> <span class="verse-body">vindicans vindicabo illos, dicit Dominus, et accipiam omnem sanguinem innocuum ex illis ad me.</span></p>
<p id="2-esdras-15-10"><span class="verse-num">15:10</span> <span class="verse-body">ecce populus meus quasi grex ad occisionem ducitur. iam non patiar illum habitare in terra Aegypti,</span></p>
<p id="2-esdras-15-11"><span class="verse-num">15:11</span> <span class="verse-body">sed educam eum in manu potenti et brachio excelso, et percutiam Aegyptum plaga sicut prius, et corrumpam terram omnem eius.</span></p>
<p id="2-esdras-15-12"><span class="verse-num">15:12</span> <span class="verse-body">lugeat Aegyptus et fundamenta eius a plaga verberati et mastigati quam inducet Dominus.</span></p>
<p id="2-esdras-15-13"><span class="verse-num">15:13</span> <span class="verse-body">lugeant cultores operantes terram, quoniam deficient semina eorum et vastabuntur ligna eorum ab uredine et grandine et a sidus terribile.</span></p>
<p id="2-esdras-15-14"><span class="verse-num">15:14</span> <span class="verse-body">vae saeculo et qui habitant in eum.</span></p>
<p id="2-esdras-15-15"><span class="verse-num">15:15</span> <span class="verse-body">quia adpropinquavit gladius et extritio illorum, et exsurget gens contra gentem ad pugnam, et romphea in manibus eorum.</span></p>
<p id="2-esdras-15-16"><span class="verse-num">15:16</span> <span class="verse-body">erit enim constabilitio hominibus, alisalios supervalescentes non curabunt regem suum et principem megestanorum suorum in potentia sua.</span></p>
<p id="2-esdras-15-17"><span class="verse-num">15:17</span> <span class="verse-body">concupiscet enim homo in civitatem ire et non poterit.</span></p>
<p id="2-esdras-15-18"><span class="verse-num">15:18</span> <span class="verse-body">propter superbiam enim eorum civitates turbabuntur, domus exterentur, homines metuent.</span></p>
<p id="2-esdras-15-19"><span class="verse-num">15:19</span> <span class="verse-body">non miserebitur homo proximo suo ad irritum faciendum in domos eorum in gladium, ad diripiendas substantias eorum propter famem panis et tribulationem multam.</span></p>
<p id="2-esdras-15-20"><span class="verse-num">15:20</span> <span class="verse-body">ecce ego convoco, dicit Deus, omnes reges terrae ad movendum, qui sunt a borea et a noto et ab euro et a libano, ad convertendos in se et reddere quae dederunt illis.</span></p>
<p id="2-esdras-15-21"><span class="verse-num">15:21</span> <span class="verse-body">sicut faciunt usque hodie electis meis, sic faciam et reddam in sinum ipsorum. haec dicit Dominus Deus:</span></p>
<p id="2-esdras-15-22"><span class="verse-num">15:22</span> <span class="verse-body">non parcet dextera mea super peccantes nec cessabit romphea super effundentes sanguinem innocuum super terram.</span></p>
<p id="2-esdras-15-23"><span class="verse-num">15:23</span> <span class="verse-body">et exiit ignis ab ira eius et devoravit fundamenta terrae et peccatores quasi stramen incensum.</span></p>
<p id="2-esdras-15-24"><span class="verse-num">15:24</span> <span class="verse-body">vae eis qui peccant et non observant mandata mea, dicit Dominus,</span></p>
<p id="2-esdras-15-25"><span class="verse-num">15:25</span> <span class="verse-body">non parcam illis, discedite, filii apostatae, nolite contaminare sanctificationem meam.</span></p>
<p id="2-esdras-15-26"><span class="verse-num">15:26</span> <span class="verse-body">novit Deus qui peccant in eum, propterea tradet eos in mortem et in occisionem.</span></p>
<p id="2-esdras-15-27"><span class="verse-num">15:27</span> <span class="verse-body">iam enim venerunt super orbem terrarum mala, et manebitis in illis; non enim liberabit vos Deus, propter quod peccastis in eum.</span></p>
<p id="2-esdras-15-28"><span class="verse-num">15:28</span> <span class="verse-body">ecce visio horribilis, et facies illius ab oriente.</span></p>
<p id="2-esdras-15-29"><span class="verse-num">15:29</span> <span class="verse-body">et exient nationes draconum Arabum in curris multis, et sibilatus eorum a die itineris fertur super terram, ut etiam timeant et trepidentur omnes qui illos audient.</span></p>
<p id="2-esdras-15-30"><span class="verse-num">15:30</span> <span class="verse-body">Carmonii insanientes in ira exient de silva et advenient in virtute magna et constabunt in pugnam cum illis et vastabunt portionem terrae Assyriorum in dentibus suis.</span></p>
<p id="2-esdras-15-31"><span class="verse-num">15:31</span> <span class="verse-body">et post haec supervalescet draco nativitatis memoria suae, et si converterint se conspirantes in virtute magna ad persequendos eos,</span></p>
<p id="2-esdras-15-32"><span class="verse-num">15:32</span> <span class="verse-body">et isti turbabuntur et silebunt in virtute illorum et convertent pedes suos in fugam,</span></p>
<p id="2-esdras-15-33"><span class="verse-num">15:33</span> <span class="verse-body">et a territorio Assyriorum subsessor subsedebit eos et consumet unum ex illis, et erit timor et tremor in exercitum illorum et inconstabilitio in regno illorum.</span></p>
<p id="2-esdras-15-34"><span class="verse-num">15:34</span> <span class="verse-body">ecce nubs ab oriente et a septentrione usque ad meridianum, et facies illorum horrida valde, plena irae et procellae.</span></p>
<p id="2-esdras-15-35"><span class="verse-num">15:35</span> <span class="verse-body">et conlident se invicem et effundent sidus copiosum super terram et sidus illorum, et erit sanguis a gladio usque ad ventrem equi</span></p>
<p id="2-esdras-15-36"><span class="verse-num">15:36</span> <span class="verse-body">et femur hominis et suffraginem cameli. et erit timor et tremor multus super terram,</span></p>
<p id="2-esdras-15-37"><span class="verse-num">15:37</span> <span class="verse-body">et horrebunt qui videbunt iram illam, et tremor adprehendet illos. et post haec movebuntur nimbi copiosi</span></p>
<p id="2-esdras-15-38"><span class="verse-num">15:38</span> <span class="verse-body">a meridiano et septentrione, et portio alia ab occidente.</span></p>
<p id="2-esdras-15-39"><span class="verse-num">15:39</span> <span class="verse-body">et superinvalescent venti ab oriente et recludent eum et nubem quam suscitavit in ira, et sidus ad faciendam exteritionem ab orientalem notum et occidentem violabitur.</span></p>
<p id="2-esdras-15-40"><span class="verse-num">15:40</span> <span class="verse-body">et exaltabuntur nubes magnae et validae plenae irae et sidus, ut exterant omnem terram et inhabitantes eam, et fundent super omnem altum et eminentem sidus terribile.</span></p>
<p id="2-esdras-15-41"><span class="verse-num">15:41</span> <span class="verse-body">ignem et grandinem et rompheas volantes et aquas multas, ut etiam impleantur omnes campi et omnes rivi a plenitudine aquarum illarum.</span></p>
<p id="2-esdras-15-42"><span class="verse-num">15:42</span> <span class="verse-body">et demolient civitates et muros et montes et colles et ligna silvarum et faena pratorum et frumenta eorum.</span></p>
<p id="2-esdras-15-43"><span class="verse-num">15:43</span> <span class="verse-body">et transibunt constanter usque Babylonem et exterent eam.</span></p>
<p id="2-esdras-15-44"><span class="verse-num">15:44</span> <span class="verse-body">convenient ad ipsam et circuibunt eam et effundent sidus et omnem iram super eam, et subibit pulvis et fumus usque ad caelum, et omnes in circuitu lugebunt eam,</span></p>
<p id="2-esdras-15-45"><span class="verse-num">15:45</span> <span class="verse-body">et qui subremanserint servientes his qui eam exteruerunt.</span></p>
<p id="2-esdras-15-46"><span class="verse-num">15:46</span> <span class="verse-body">et tu Asia consors in specie Babylonis et gloria personae eius,</span></p>
<p id="2-esdras-15-47"><span class="verse-num">15:47</span> <span class="verse-body">vae tibi, misera, propter quod adsimilasti ei, ornasti filias tuas in fornicatione ad placendum et gloriandum in amatoribus tuis, qui te cupierunt semper fornicari.</span></p>
<p id="2-esdras-15-48"><span class="verse-num">15:48</span> <span class="verse-body">odibilem imitata es in omnibus operibus eius et adinventionibus eius. propterea dicit Deus:</span></p>
<p id="2-esdras-15-49"><span class="verse-num">15:49</span> <span class="verse-body">inmittam tibi mala, viduitatem, paupertatem et famem et gladium et pestem ad devastandas domos tuas, ad violationem et mortem. et gloria virtutis tuae</span></p>
<p id="2-esdras-15-50"><span class="verse-num">15:50</span> <span class="verse-body">sicut flos siccabitur, cum exsurget ardor qui emissus est super te.</span></p>
<p id="2-esdras-15-51"><span class="verse-num">15:51</span> <span class="verse-body">et infirmaberis et paupera a plaga et mastigata a vulneribus, ut non possis tuos suscipere potentes et amatores.</span></p>
<p id="2-esdras-15-52"><span class="verse-num">15:52</span> <span class="verse-body">numquid ego sic zelabo te, dicit Dominus,</span></p>
<p id="2-esdras-15-53"><span class="verse-num">15:53</span> <span class="verse-body">nisi occidisses electos meos in omni tempore, exultans percussione manuum et dicens, super mortem eorum cum inebriata es:</span></p>
<p id="2-esdras-15-54"><span class="verse-num">15:54</span> <span class="verse-body">exorna speciem vultus tui?</span></p>
<p id="2-esdras-15-55"><span class="verse-num">15:55</span> <span class="verse-body">merces fornicariae in sinus tuos, propterea redditionem percipies.</span></p>
<p id="2-esdras-15-56"><span class="verse-num">15:56</span> <span class="verse-body">sicut facies electis meis, dicit Dominus, sic faciet tibi Deus et tradet te in malis.</span></p>
<p id="2-esdras-15-57"><span class="verse-num">15:57</span> <span class="verse-body">et nati tui fame interient, et tu romphea cades, et civitates tuae conterentur, et omnes tui in campo gladio cadent.</span></p>
<p id="2-esdras-15-58"><span class="verse-num">15:58</span> <span class="verse-body">et qui sunt in montibus fame peribunt, et manducabunt carnes suas et sanguinem bibent a fame panis et siti aquae.</span></p>
<p id="2-esdras-15-59"><span class="verse-num">15:59</span> <span class="verse-body">propter priora misera es et iterum excipies mala.</span></p>
<p id="2-esdras-15-60"><span class="verse-num">15:60</span> <span class="verse-body">et in transitum adlident civitatem oditam et exterent eam, portionem aliquam gloriae tuae et territorii tui, dum revertuntur a Babylonia.</span></p>
<p id="2-esdras-15-61"><span class="verse-num">15:61</span> <span class="verse-body">extrita illis eris in stramine, et ipsi tibi erunt ignis.</span></p>
<p id="2-esdras-15-62"><span class="verse-num">15:62</span> <span class="verse-body">omnes hii comedunt te et civitates tuas et territoria tua et montes, et omnem silvam tuam et ligna pomifera igne consument.</span></p>
<p id="2-esdras-15-63"><span class="verse-num">15:63</span> <span class="verse-body">et natos tuos captivabunt et honestatem tuam spoliabunt et gloriam faciei tuae exterminabunt. __________________________________________________________________</span></p>
<h2 id="2-esdras-ch-16">Chapter 16</h2>
<p class="verses"><a href="#2-esdras-16-1">1</a> <a href="#2-esdras-16-2">2</a> <a href="#2-esdras-16-3">3</a> <a href="#2-esdras-16-4">4</a> <a href="#2-esdras-16-5">5</a> <a href="#2-esdras-16-6">6</a> <a href="#2-esdras-16-7">7</a> <a href="#2-esdras-16-8">8</a> <a href="#2-esdras-16-9">9</a> <a href="#2-esdras-16-10">10</a> <a href="#2-esdras-16-11">11</a> <a href="#2-esdras-16-12">12</a> <a href="#2-esdras-16-13">13</a> <a href="#2-esdras-16-14">14</a> <a href="#2-esdras-16-15">15</a> <a href="#2-esdras-16-16">16</a> <a href="#2-esdras-16-17">17</a> <a href="#2-esdras-16-18">18</a> <a href="#2-esdras-16-19">19</a> <a href="#2-esdras-16-20">20</a> <a href="#2-esdras-16-21">21</a> <a href="#2-esdras-16-22">22</a> <a href="#2-esdras-16-23">23</a> <a href="#2-esdras-16-24">24</a> <a href="#2-esdras-16-25">25</a> <a href="#2-esdras-16-26">26</a> <a href="#2-esdras-16-27">27</a> <a href="#2-esdras-16-28">28</a> <a href="#2-esdras-16-29">29</a> <a href="#2-esdras-16-30">30</a> <a href="#2-esdras-16-31">31</a> <a href="#2-esdras-16-32">32</a> <a href="#2-esdras-16-33">33</a> <a href="#2-esdras-16-34">34</a> <a href="#2-esdras-16-35">35</a> <a href="#2-esdras-16-36">36</a> <a href="#2-esdras-16-37">37</a> <a href="#2-esdras-16-38">38</a> <a href="#2-esdras-16-39">39</a> <a href="#2-esdras-16-40">40</a> <a href="#2-esdras-16-41">41</a> <a href="#2-esdras-16-42">42</a> <a href="#2-esdras-16-43">43</a> <a href="#2-esdras-16-44">44</a> <a href="#2-esdras-16-45">45</a> <a href="#2-esdras-16-46">46</a> <a href="#2-esdras-16-47">47</a> <a href="#2-esdras-16-48">48</a> <a href="#2-esdras-16-49">49</a> <a href="#2-esdras-16-50">50</a> <a href="#2-esdras-16-51">51</a> <a href="#2-esdras-16-52">52</a> <a href="#2-esdras-16-53">53</a> <a href="#2-esdras-16-54">54</a> <a href="#2-esdras-16-55">55</a> <a href="#2-esdras-16-56">56</a> <a href="#2-esdras-16-57">57</a> <a href="#2-esdras-16-58">58</a> <a href="#2-esdras-16-59">59</a> <a href="#2-esdras-16-60">60</a> <a href="#2-esdras-16-61">61</a> <a href="#2-esdras-16-62">62</a> <a href="#2-esdras-16-63">63</a> <a href="#2-esdras-16-64">64</a> <a href="#2-esdras-16-65">65</a> <a href="#2-esdras-16-66">66</a> <a href="#2-esdras-16-67">67</a> <a href="#2-esdras-16-68">68</a> <a href="#2-esdras-16-69">69</a> <a href="#2-esdras-16-70">70</a> <a href="#2-esdras-16-71">71</a> <a href="#2-esdras-16-72">72</a> <a href="#2-esdras-16-73">73</a> <a href="#2-esdras-16-74">74</a> <a href="#2-esdras-16-75">75</a> <a href="#2-esdras-16-76">76</a> <a href="#2-esdras-16-77">77</a></p>
<p id="2-esdras-16-1"><span class="verse-num">16:1</span> <span class="verse-body">vae tibi, Babylon et Asia, vae tibi, Aegypte et Syria.</span></p>
<p id="2-esdras-16-2"><span class="verse-num">16:2</span> <span class="verse-body">praecingite vos saccos, plangite filios vestros et dolete de his, quia adpropinquavit contritio vestra.</span></p>
<p id="2-esdras-16-3"><span class="verse-num">16:3</span> <span class="verse-body">inmissus est gladius vobis, et quis est qui avertat eum.</span></p>
<p id="2-esdras-16-4"><span class="verse-num">16:4</span> <span class="verse-body">inmissus est vobis ignis, et quis est qui extinguat eum.</span></p>
<p id="2-esdras-16-5"><span class="verse-num">16:5</span> <span class="verse-body">inmissa sunt vobis mala, et quis est qui recutiet ea?</span></p>
<p id="2-esdras-16-6"><span class="verse-num">16:6</span> <span class="verse-body">numquid recutiet aliquis leonem esurientem in silva aut numquid extinguet ignem, cum stramen incensum fuerit?</span></p>
<p id="2-esdras-16-7"><span class="verse-num">16:7</span> <span class="verse-body">aut numquid recutiet sagittam inmissam a sagittario forte?</span></p>
<p id="2-esdras-16-8"><span class="verse-num">16:8</span> <span class="verse-body">Dominus Deus mittit mala, et quis recutiet ea?</span></p>
<p id="2-esdras-16-9"><span class="verse-num">16:9</span> <span class="verse-body">et exiet ignis ex iracundia eius, et quis est qui extinguat eum?</span></p>
<p id="2-esdras-16-10"><span class="verse-num">16:10</span> <span class="verse-body">coruscabit, et quis non timebit? tonabit, et quis non horrebit?</span></p>
<p id="2-esdras-16-11"><span class="verse-num">16:11</span> <span class="verse-body">Dominus comminatur, quis non conterretur a facie eius?</span></p>
<p id="2-esdras-16-12"><span class="verse-num">16:12</span> <span class="verse-body">tremet terra a fundamento eius, mare fluctuatur de profundo, et fluctus eius turbabuntur et pisces eius a facie Domini et a gloria virtutis eius,</span></p>
<p id="2-esdras-16-13"><span class="verse-num">16:13</span> <span class="verse-body">quoniam fortis gloriae qui tendit sagittam, et acumen eius acutum, quae dimissa est ab eo, non deficiet missa super fines terrae.</span></p>
<p id="2-esdras-16-14"><span class="verse-num">16:14</span> <span class="verse-body">ecce mittuntur mala et non revertentur, donec venient super terram.</span></p>
<p id="2-esdras-16-15"><span class="verse-num">16:15</span> <span class="verse-body">et ignis incendetur et non extinguetur, donec excomedat frumenta terrae.</span></p>
<p id="2-esdras-16-16"><span class="verse-num">16:16</span> <span class="verse-body">quomodo non revertitur sagitta missa a sagittario valido, sic non revertentur mala quae fuerint emissa in terram.</span></p>
<p id="2-esdras-16-17"><span class="verse-num">16:17</span> <span class="verse-body">vae mihi, vae mihi, quis me liberabit in diebus illis?</span></p>
<p id="2-esdras-16-18"><span class="verse-num">16:18</span> <span class="verse-body">initium gemitus et copiosi suspirantium, initium famis et multi disperient, initium belli et timebunt potestates, initium malor</span></p>
<p id="2-esdras-16-19"><span class="verse-num">16:19</span> <span class="verse-body">ab eis; quid facient, cum venerint mala?</span></p>
<p id="2-esdras-16-20"><span class="verse-num">16:20</span> <span class="verse-body">ecce famis plaga dimissa est, et tribulatio eius tamquam mastix, castigatio in disciplina.</span></p>
<p id="2-esdras-16-21"><span class="verse-num">16:21</span> <span class="verse-body">et super his omnibus non se avertent ab iniquitatibus suis nec super has plagas memorantur sempiterna.</span></p>
<p id="2-esdras-16-22"><span class="verse-num">16:22</span> <span class="verse-body">ecce erit annonae vilitas in brevi super terram, ut putent sibi esse directam pacem. tunc superflorescent mala super terram, gladius et famis.</span></p>
<p id="2-esdras-16-23"><span class="verse-num">16:23</span> <span class="verse-body">et aporiant vitam super terram, et gladius dispersit quae superaverint a fame.</span></p>
<p id="2-esdras-16-24"><span class="verse-num">16:24</span> <span class="verse-body">et mortui quasi stercora proicientur, et non habent qui consolentur eos. et derelinquetur deserta terra, et civitates eius demolientur.</span></p>
<p id="2-esdras-16-25"><span class="verse-num">16:25</span> <span class="verse-body">non derelinquetur agricola, qui colit terram et qui seminat eam.</span></p>
<p id="2-esdras-16-26"><span class="verse-num">16:26</span> <span class="verse-body">ligna fructiferabunt, et quis vindemiet illa?</span></p>
<p id="2-esdras-16-27"><span class="verse-num">16:27</span> <span class="verse-body">et uva tradet se ad vindemiam, et quis adligabit eam? erit enim et locis desertio multa.</span></p>
<p id="2-esdras-16-28"><span class="verse-num">16:28</span> <span class="verse-body">concupiscet enim homo hominem videre vel certe vocem eius audire.</span></p>
<p id="2-esdras-16-29"><span class="verse-num">16:29</span> <span class="verse-body">relinquentur enim decem de civitate et duo ex agro, qui absconderint se in silva et in fissuras petrarum.</span></p>
<p id="2-esdras-16-30"><span class="verse-num">16:30</span> <span class="verse-body">quemadmodum relinquentur in oliveto tres vel quattuor olivae,</span></p>
<p id="2-esdras-16-31"><span class="verse-num">16:31</span> <span class="verse-body">aut sicut in vinea vindemiata et subremanet racemus patens ab scrutantibus vindemiam diligenter,</span></p>
<p id="2-esdras-16-32"><span class="verse-num">16:32</span> <span class="verse-body">sic remanebunt in diebus illis tres vel quattuor ab scrutantibus domos eorum in romphea.</span></p>
<p id="2-esdras-16-33"><span class="verse-num">16:33</span> <span class="verse-body">et relinquetur deserta terra, et agri eius inveteraverunt, et viae eius et omnes semitae germinabunt spinas, eo quod non transient oves per eam.</span></p>
<p id="2-esdras-16-34"><span class="verse-num">16:34</span> <span class="verse-body">lugebunt virgines non habentes sponsos, lugebunt mulieres non habentes viros, lugebunt filiae earum non habentes adiutorium.</span></p>
<p id="2-esdras-16-35"><span class="verse-num">16:35</span> <span class="verse-body">sponsi earum in bello consumentur, et viri earum in fame exterentur.</span></p>
<p id="2-esdras-16-36"><span class="verse-num">16:36</span> <span class="verse-body">audite vero ista et cognoscite, ea servi Domini.</span></p>
<p id="2-esdras-16-37"><span class="verse-num">16:37</span> <span class="verse-body">ecce verbum Domini, excipite eum, ne discredatis de quibus dicit Dominus:</span></p>
<p id="2-esdras-16-38"><span class="verse-num">16:38</span> <span class="verse-body">ecce adpropinquant mala et non tardantur.</span></p>
<p id="2-esdras-16-39"><span class="verse-num">16:39</span> <span class="verse-body">quemadmodum praegnans in nono mense filium suum in adpropinquante hora partus eius, ante horas duas vel tres gementes dolores circum ventrem eius, et prodiente infante de ventre non tardabit uno puncto,</span></p>
<p id="2-esdras-16-40"><span class="verse-num">16:40</span> <span class="verse-body">sic non morabuntur mala ad prodiendum super terram, et saeculum gemet et dolores circumtenent illum.</span></p>
<p id="2-esdras-16-41"><span class="verse-num">16:41</span> <span class="verse-body">audite verbum, plebs mea, parate vos ad pugnam in malis. sic estote quasi advenae terrae:</span></p>
<p id="2-esdras-16-42"><span class="verse-num">16:42</span> <span class="verse-body">qui vendit, quasi qui fugiet; et qui emit, quasi qui perditurus;</span></p>
<p id="2-esdras-16-43"><span class="verse-num">16:43</span> <span class="verse-body">qui mercatur, quasi qui fructum non capiat; et qui aedificat, quasi non habitaturus;</span></p>
<p id="2-esdras-16-44"><span class="verse-num">16:44</span> <span class="verse-body">qui seminat, quasi non messem facturus; et qui putat, quasi non vindemiaturus;</span></p>
<p id="2-esdras-16-45"><span class="verse-num">16:45</span> <span class="verse-body">qui nubunt, sic quasi filios non facturi; et qui non nubunt, sic quasi vidui.</span></p>
<p id="2-esdras-16-46"><span class="verse-num">16:46</span> <span class="verse-body">propter quod qui laborant sine causa laborant,</span></p>
<p id="2-esdras-16-47"><span class="verse-num">16:47</span> <span class="verse-body">fructus enim illorum alienigenae metent et substantiam illorum rapient et domos evertent et filios eorum captivabunt, quia in captivitate et fame generant natos suos</span></p>
<p id="2-esdras-16-48"><span class="verse-num">16:48</span> <span class="verse-body">et qui negotiantur negotiantur in rapina. quamdiu exornant civitates et domos suas et possessiones et personas suas,</span></p>
<p id="2-esdras-16-49"><span class="verse-num">16:49</span> <span class="verse-body">tanto magis adzelabor eos super peccata dicit Dominus.</span></p>
<p id="2-esdras-16-50"><span class="verse-num">16:50</span> <span class="verse-body">quomodo zelatur fornicaria mulierem idoneam et bonam valde,</span></p>
<p id="2-esdras-16-51"><span class="verse-num">16:51</span> <span class="verse-body">sic zelabitur iustitia iniquitatem cum exornat se, et accusat eam in faciem, cum venerit qui defendat exquirentem omnem peccatum super terram.</span></p>
<p id="2-esdras-16-52"><span class="verse-num">16:52</span> <span class="verse-body">propterea nolite similari eam nec operibus eius,</span></p>
<p id="2-esdras-16-53"><span class="verse-num">16:53</span> <span class="verse-body">quoniam ecce adhuc pusillum, et tolletur iniquitas a terra et iustitia regnabit in nos.</span></p>
<p id="2-esdras-16-54"><span class="verse-num">16:54</span> <span class="verse-body">non dicat peccator non se peccasse quoniam carbones ignis conburet super caput eius qui dicit: non peccavi coram Deo et gloria ipsius.</span></p>
<p id="2-esdras-16-55"><span class="verse-num">16:55</span> <span class="verse-body">ecce Dominus cognoscit omnia opera hominis et adinventiones illorum et cogitatum illorum et corda illorum.</span></p>
<p id="2-esdras-16-56"><span class="verse-num">16:56</span> <span class="verse-body">qui dixit: fiat terra, et facta est, fiat caelum, et factum est,</span></p>
<p id="2-esdras-16-57"><span class="verse-num">16:57</span> <span class="verse-body">et in verbo illius stellae fundatae sunt, et novit numerum stellarum,</span></p>
<p id="2-esdras-16-58"><span class="verse-num">16:58</span> <span class="verse-body">qui scrutat abyssum et thesauros illorum, qui metitus est mare et conceptum eius,</span></p>
<p id="2-esdras-16-59"><span class="verse-num">16:59</span> <span class="verse-body">qui conclusit mare in medio aquarum et suspendit terram super aquam verbo suo,</span></p>
<p id="2-esdras-16-60"><span class="verse-num">16:60</span> <span class="verse-body">qui extendit caelum quasi cameram et super aquas fundavit eum,</span></p>
<p id="2-esdras-16-61"><span class="verse-num">16:61</span> <span class="verse-body">qui posuit in deserto fontes aquarum et super vertices montium lacus ad emittendum flumina ab eminenti ut potaret terra,</span></p>
<p id="2-esdras-16-62"><span class="verse-num">16:62</span> <span class="verse-body">qui finxit hominem et posuit cor in medio corporis et misit ei spiritum et vitam et intellectum</span></p>
<p id="2-esdras-16-63"><span class="verse-num">16:63</span> <span class="verse-body">et spiramentum Dei omnipotentis, qui fecit omnia et scrutinat absconsa in absconsis; certe</span></p>
<p id="2-esdras-16-64"><span class="verse-num">16:64</span> <span class="verse-body">hic novit adinventionem vestram et quae cogitatis in cordibus vestris. vae peccantibus et volentibus occultare peccata sua.</span></p>
<p id="2-esdras-16-65"><span class="verse-num">16:65</span> <span class="verse-body">propter quod Dominus scrutinando scrutinabit omnia opera eorum et traducet vos omnes.</span></p>
<p id="2-esdras-16-66"><span class="verse-num">16:66</span> <span class="verse-body">et vos confusi eritis, cum processerint peccata vestra coram hominibus, et iniquitates erint quae accusatores stabunt in die illo.</span></p>
<p id="2-esdras-16-67"><span class="verse-num">16:67</span> <span class="verse-body">quid facietis aut quomodo abscondetis peccata vestra coram Domino et gloria eius?</span></p>
<p id="2-esdras-16-68"><span class="verse-num">16:68</span> <span class="verse-body">ecce iudex Deus, timete eum, et desinite a peccatis vestris et obliviscimini iniquitates vestras iam agere eas sempiterno, et Deus educabit vos et liberabit de omni tribulatione.</span></p>
<p id="2-esdras-16-69"><span class="verse-num">16:69</span> <span class="verse-body">ecce enim incenditur ardor super vos turbae copiosae, et rapient quosdam ex vobis et cibabunt idolis occisam.</span></p>
<p id="2-esdras-16-70"><span class="verse-num">16:70</span> <span class="verse-body">et qui consenserint eis, erunt illis in derisum et in inproperium et in conculcationem.</span></p>
<p id="2-esdras-16-71"><span class="verse-num">16:71</span> <span class="verse-body">erit enim Lociis et in vicinas civitates exsurrectio multa super timentes Dominum.</span></p>
<p id="2-esdras-16-72"><span class="verse-num">16:72</span> <span class="verse-body">erunt quasi insani neminem parcentes ad diripiendum et devastandum adhuc timentes Dominum,</span></p>
<p id="2-esdras-16-73"><span class="verse-num">16:73</span> <span class="verse-body">quia devastabunt et diripient substantias eorum et de domo sua eos eicient,</span></p>
<p id="2-esdras-16-74"><span class="verse-num">16:74</span> <span class="verse-body">tunc parebit probatio electorum meorum, ut aurum quod probatur ab igne.</span></p>
<p id="2-esdras-16-75"><span class="verse-num">16:75</span> <span class="verse-body">audite, electi mei, dicit Dominus, ecce adsunt dies tribulationis, et de his liberabo vos.</span></p>
<p id="2-esdras-16-76"><span class="verse-num">16:76</span> <span class="verse-body">ne timeatis nec haesitemini, quoniam Deus dux vester est.</span></p>
<p id="2-esdras-16-77"><span class="verse-num">16:77</span> <span class="verse-body">et qui servatis mandata et praecepta mea, dicit Dominus Deus, ne praeponderent vos peccata vestra nec superelevent se iniquitates vestrae. __________________________________________________________________</span></p>
