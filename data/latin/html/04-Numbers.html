<h1>Numbers</h1>
<p class="chapters"><a href="#numbers-ch-1">1</a> <a href="#numbers-ch-2">2</a> <a href="#numbers-ch-3">3</a> <a href="#numbers-ch-4">4</a> <a href="#numbers-ch-5">5</a> <a href="#numbers-ch-6">6</a> <a href="#numbers-ch-7">7</a> <a href="#numbers-ch-8">8</a> <a href="#numbers-ch-9">9</a> <a href="#numbers-ch-10">10</a> <a href="#numbers-ch-11">11</a> <a href="#numbers-ch-12">12</a> <a href="#numbers-ch-13">13</a> <a href="#numbers-ch-14">14</a> <a href="#numbers-ch-15">15</a> <a href="#numbers-ch-16">16</a> <a href="#numbers-ch-17">17</a> <a href="#numbers-ch-18">18</a> <a href="#numbers-ch-19">19</a> <a href="#numbers-ch-20">20</a> <a href="#numbers-ch-21">21</a> <a href="#numbers-ch-22">22</a> <a href="#numbers-ch-23">23</a> <a href="#numbers-ch-24">24</a> <a href="#numbers-ch-25">25</a> <a href="#numbers-ch-26">26</a> <a href="#numbers-ch-27">27</a> <a href="#numbers-ch-28">28</a> <a href="#numbers-ch-29">29</a> <a href="#numbers-ch-30">30</a> <a href="#numbers-ch-31">31</a> <a href="#numbers-ch-32">32</a> <a href="#numbers-ch-33">33</a> <a href="#numbers-ch-34">34</a> <a href="#numbers-ch-35">35</a> <a href="#numbers-ch-36">36</a></p>
<h2 id="numbers-ch-1">Chapter 1</h2>
<p class="verses"><a href="#numbers-1-1">1</a> <a href="#numbers-1-2">2</a> <a href="#numbers-1-3">3</a> <a href="#numbers-1-4">4</a> <a href="#numbers-1-5">5</a> <a href="#numbers-1-6">6</a> <a href="#numbers-1-7">7</a> <a href="#numbers-1-8">8</a> <a href="#numbers-1-9">9</a> <a href="#numbers-1-10">10</a> <a href="#numbers-1-11">11</a> <a href="#numbers-1-12">12</a> <a href="#numbers-1-13">13</a> <a href="#numbers-1-14">14</a> <a href="#numbers-1-15">15</a> <a href="#numbers-1-16">16</a> <a href="#numbers-1-17">17</a> <a href="#numbers-1-18">18</a> <a href="#numbers-1-19">19</a> <a href="#numbers-1-20">20</a> <a href="#numbers-1-21">21</a> <a href="#numbers-1-22">22</a> <a href="#numbers-1-23">23</a> <a href="#numbers-1-24">24</a> <a href="#numbers-1-25">25</a> <a href="#numbers-1-26">26</a> <a href="#numbers-1-27">27</a> <a href="#numbers-1-28">28</a> <a href="#numbers-1-29">29</a> <a href="#numbers-1-30">30</a> <a href="#numbers-1-31">31</a> <a href="#numbers-1-32">32</a> <a href="#numbers-1-33">33</a> <a href="#numbers-1-34">34</a> <a href="#numbers-1-35">35</a> <a href="#numbers-1-36">36</a> <a href="#numbers-1-37">37</a> <a href="#numbers-1-38">38</a> <a href="#numbers-1-39">39</a> <a href="#numbers-1-40">40</a> <a href="#numbers-1-41">41</a> <a href="#numbers-1-42">42</a> <a href="#numbers-1-43">43</a> <a href="#numbers-1-44">44</a> <a href="#numbers-1-45">45</a> <a href="#numbers-1-46">46</a> <a href="#numbers-1-47">47</a> <a href="#numbers-1-48">48</a> <a href="#numbers-1-49">49</a> <a href="#numbers-1-50">50</a> <a href="#numbers-1-51">51</a> <a href="#numbers-1-52">52</a> <a href="#numbers-1-53">53</a> <a href="#numbers-1-54">54</a></p>
<p id="numbers-1-1"><span class="verse-num">1:1</span> <span class="verse-body">locutusque est Dominus ad Mosen in deserto Sinai in tabernaculo foederis prima die mensis secundi anno altero egressionis eorum ex Aegypto dicens</span></p>
<p id="numbers-1-2"><span class="verse-num">1:2</span> <span class="verse-body">tollite summam universae congregationis filiorum Israhel per cognationes et domos suas et nomina singulorum quicquid sexus est masculini</span></p>
<p id="numbers-1-3"><span class="verse-num">1:3</span> <span class="verse-body">a vicesimo anno et supra omnium virorum fortium ex Israhel et numerabitis eos per turmas suas tu et Aaron</span></p>
<p id="numbers-1-4"><span class="verse-num">1:4</span> <span class="verse-body">eruntque vobiscum principes tribuum ac domorum in cognationibus suis</span></p>
<p id="numbers-1-5"><span class="verse-num">1:5</span> <span class="verse-body">quorum ista sunt nomina de Ruben Elisur filius Sedeur</span></p>
<p id="numbers-1-6"><span class="verse-num">1:6</span> <span class="verse-body">de Symeon Salamihel filius Surisaddai</span></p>
<p id="numbers-1-7"><span class="verse-num">1:7</span> <span class="verse-body">de Iuda Naasson filius Aminadab</span></p>
<p id="numbers-1-8"><span class="verse-num">1:8</span> <span class="verse-body">de Isachar Nathanahel filius Suar</span></p>
<p id="numbers-1-9"><span class="verse-num">1:9</span> <span class="verse-body">de Zabulon Heliab filius Helon</span></p>
<p id="numbers-1-10"><span class="verse-num">1:10</span> <span class="verse-body">filiorum autem Ioseph de Ephraim Helisama filius Ammiud de Manasse Gamalihel filius Phadassur</span></p>
<p id="numbers-1-11"><span class="verse-num">1:11</span> <span class="verse-body">de Beniamin Abidan filius Gedeonis</span></p>
<p id="numbers-1-12"><span class="verse-num">1:12</span> <span class="verse-body">de Dan Ahiezer filius Amisaddai</span></p>
<p id="numbers-1-13"><span class="verse-num">1:13</span> <span class="verse-body">de Aser Phegihel filius Ochran</span></p>
<p id="numbers-1-14"><span class="verse-num">1:14</span> <span class="verse-body">de Gad Heliasaph filius Duhel</span></p>
<p id="numbers-1-15"><span class="verse-num">1:15</span> <span class="verse-body">de Nepthali Ahira filius Henan</span></p>
<p id="numbers-1-16"><span class="verse-num">1:16</span> <span class="verse-body">hii nobilissimi principes multitudinis per tribus et cognationes suas et capita exercitus Israhel</span></p>
<p id="numbers-1-17"><span class="verse-num">1:17</span> <span class="verse-body">quos tulerunt Moses et Aaron cum omni vulgi multitudine</span></p>
<p id="numbers-1-18"><span class="verse-num">1:18</span> <span class="verse-body">et congregaverunt primo die mensis secundi recensentes eos per cognationes et domos ac familias et capita et nomina singulorum a vicesimo anno et supra</span></p>
<p id="numbers-1-19"><span class="verse-num">1:19</span> <span class="verse-body">sicut praeceperat Dominus Mosi numeratique sunt in deserto Sinai</span></p>
<p id="numbers-1-20"><span class="verse-num">1:20</span> <span class="verse-body">de Ruben primogenito Israhelis per generationes et familias ac domos suas et nomina capitum singulorum omne quod sexus est masculini a vicesimo anno et supra procedentium ad bellum</span></p>
<p id="numbers-1-21"><span class="verse-num">1:21</span> <span class="verse-body">quadraginta sex milia quingenti</span></p>
<p id="numbers-1-22"><span class="verse-num">1:22</span> <span class="verse-body">de filiis Symeon per generationes et familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum</span></p>
<p id="numbers-1-23"><span class="verse-num">1:23</span> <span class="verse-body">quinquaginta novem milia trecenti</span></p>
<p id="numbers-1-24"><span class="verse-num">1:24</span> <span class="verse-body">de filiis Gad per generationes et familias ac domos cognationum suarum recensiti sunt per nomina singulorum a viginti annis et supra omnes qui ad bella procederent</span></p>
<p id="numbers-1-25"><span class="verse-num">1:25</span> <span class="verse-body">quadraginta quinque milia sescenti quinquaginta</span></p>
<p id="numbers-1-26"><span class="verse-num">1:26</span> <span class="verse-body">de filiis Iuda per generationes et familias ac domos cognationum suarum per nomina singulorum a vicesimo anno et supra omnes qui poterant ad bella procedere</span></p>
<p id="numbers-1-27"><span class="verse-num">1:27</span> <span class="verse-body">recensiti sunt septuaginta quattuor milia sescenti</span></p>
<p id="numbers-1-28"><span class="verse-num">1:28</span> <span class="verse-body">de filiis Isachar per generationes et familias ac domos cognationum suarum per nomina singulorum a vicesimo anno et supra omnes qui ad bella procederent</span></p>
<p id="numbers-1-29"><span class="verse-num">1:29</span> <span class="verse-body">recensiti sunt quinquaginta quattuor milia quadringenti</span></p>
<p id="numbers-1-30"><span class="verse-num">1:30</span> <span class="verse-body">de filiis Zabulon per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere</span></p>
<p id="numbers-1-31"><span class="verse-num">1:31</span> <span class="verse-body">quinquaginta septem milia quadringenti</span></p>
<p id="numbers-1-32"><span class="verse-num">1:32</span> <span class="verse-body">de filiis Ioseph filiorum Ephraim per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere</span></p>
<p id="numbers-1-33"><span class="verse-num">1:33</span> <span class="verse-body">quadraginta milia quingenti</span></p>
<p id="numbers-1-34"><span class="verse-num">1:34</span> <span class="verse-body">porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra omnes qui poterant ad bella procedere</span></p>
<p id="numbers-1-35"><span class="verse-num">1:35</span> <span class="verse-body">triginta duo milia ducenti</span></p>
<p id="numbers-1-36"><span class="verse-num">1:36</span> <span class="verse-body">de filiis Beniamin per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere</span></p>
<p id="numbers-1-37"><span class="verse-num">1:37</span> <span class="verse-body">triginta quinque milia quadringenti</span></p>
<p id="numbers-1-38"><span class="verse-num">1:38</span> <span class="verse-body">de filiis Dan per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere</span></p>
<p id="numbers-1-39"><span class="verse-num">1:39</span> <span class="verse-body">sexaginta duo milia septingenti</span></p>
<p id="numbers-1-40"><span class="verse-num">1:40</span> <span class="verse-body">de filiis Aser per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere</span></p>
<p id="numbers-1-41"><span class="verse-num">1:41</span> <span class="verse-body">quadraginta milia et mille quingenti</span></p>
<p id="numbers-1-42"><span class="verse-num">1:42</span> <span class="verse-body">de filiis Nepthali per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere</span></p>
<p id="numbers-1-43"><span class="verse-num">1:43</span> <span class="verse-body">quinquaginta tria milia quadringenti</span></p>
<p id="numbers-1-44"><span class="verse-num">1:44</span> <span class="verse-body">hii sunt quos numeraverunt Moses et Aaron et duodecim principes Israhel singulos per domos cognationum suarum</span></p>
<p id="numbers-1-45"><span class="verse-num">1:45</span> <span class="verse-body">fueruntque omnes filiorum Israhel per domos et familias suas a vicesimo anno et supra qui poterant ad bella procedere</span></p>
<p id="numbers-1-46"><span class="verse-num">1:46</span> <span class="verse-body">sescenta tria milia virorum quingenti quinquaginta</span></p>
<p id="numbers-1-47"><span class="verse-num">1:47</span> <span class="verse-body">Levitae autem in tribu familiarum suarum non sunt numerati cum eis</span></p>
<p id="numbers-1-48"><span class="verse-num">1:48</span> <span class="verse-body">locutusque est Dominus ad Mosen dicens</span></p>
<p id="numbers-1-49"><span class="verse-num">1:49</span> <span class="verse-body">tribum Levi noli numerare neque ponas summam eorum cum filiis Israhel</span></p>
<p id="numbers-1-50"><span class="verse-num">1:50</span> <span class="verse-body">sed constitue eos super tabernaculum testimonii cuncta vasa eius et quicquid ad caerimonias pertinet ipsi portabunt tabernaculum et omnia utensilia eius et erunt in ministerio ac per gyrum tabernaculi metabuntur</span></p>
<p id="numbers-1-51"><span class="verse-num">1:51</span> <span class="verse-body">cum proficiscendum fuerit deponent Levitae tabernaculum cum castra metanda erigent quisquis externorum accesserit occidetur</span></p>
<p id="numbers-1-52"><span class="verse-num">1:52</span> <span class="verse-body">metabuntur autem castra filii Israhel unusquisque per turmas et cuneos atque exercitum suum</span></p>
<p id="numbers-1-53"><span class="verse-num">1:53</span> <span class="verse-body">porro Levitae per gyrum tabernaculi figent tentoria ne fiat indignatio super multitudinem filiorum Israhel et excubabunt in custodiis tabernaculi testimonii</span></p>
<p id="numbers-1-54"><span class="verse-num">1:54</span> <span class="verse-body">fecerunt ergo filii Israhel iuxta omnia quae praeceperat Dominus Mosi __________________________________________________________________</span></p>
<h2 id="numbers-ch-2">Chapter 2</h2>
<p class="verses"><a href="#numbers-2-1">1</a> <a href="#numbers-2-2">2</a> <a href="#numbers-2-3">3</a> <a href="#numbers-2-4">4</a> <a href="#numbers-2-5">5</a> <a href="#numbers-2-6">6</a> <a href="#numbers-2-7">7</a> <a href="#numbers-2-8">8</a> <a href="#numbers-2-9">9</a> <a href="#numbers-2-10">10</a> <a href="#numbers-2-11">11</a> <a href="#numbers-2-12">12</a> <a href="#numbers-2-13">13</a> <a href="#numbers-2-14">14</a> <a href="#numbers-2-15">15</a> <a href="#numbers-2-16">16</a> <a href="#numbers-2-17">17</a> <a href="#numbers-2-18">18</a> <a href="#numbers-2-19">19</a> <a href="#numbers-2-20">20</a> <a href="#numbers-2-21">21</a> <a href="#numbers-2-22">22</a> <a href="#numbers-2-23">23</a> <a href="#numbers-2-24">24</a> <a href="#numbers-2-25">25</a> <a href="#numbers-2-26">26</a> <a href="#numbers-2-27">27</a> <a href="#numbers-2-28">28</a> <a href="#numbers-2-29">29</a> <a href="#numbers-2-30">30</a> <a href="#numbers-2-31">31</a> <a href="#numbers-2-32">32</a> <a href="#numbers-2-33">33</a> <a href="#numbers-2-34">34</a></p>
<p id="numbers-2-1"><span class="verse-num">2:1</span> <span class="verse-body">locutusque est Dominus ad Mosen et Aaron dicens</span></p>
<p id="numbers-2-2"><span class="verse-num">2:2</span> <span class="verse-body">singuli per turmas signa atque vexilla et domos cognationum suarum castrametabuntur filiorum Israhel per gyrum tabernaculi foederis</span></p>
<p id="numbers-2-3"><span class="verse-num">2:3</span> <span class="verse-body">ad orientem Iudas figet tentoria per turmas exercitus sui eritque princeps filiorum eius Naasson filius Aminadab</span></p>
<p id="numbers-2-4"><span class="verse-num">2:4</span> <span class="verse-body">et omnis de stirpe eius summa pugnantium septuaginta quattuor milia sescentorum</span></p>
<p id="numbers-2-5"><span class="verse-num">2:5</span> <span class="verse-body">iuxta eum castrametati sunt de tribu Isachar quorum princeps fuit Nathanahel filius Suar</span></p>
<p id="numbers-2-6"><span class="verse-num">2:6</span> <span class="verse-body">et omnis numerus pugnatorum eius quinquaginta quattuor milia quadringenti</span></p>
<p id="numbers-2-7"><span class="verse-num">2:7</span> <span class="verse-body">in tribu Zabulon princeps fuit Heliab filius Helon</span></p>
<p id="numbers-2-8"><span class="verse-num">2:8</span> <span class="verse-body">omnis de stirpe eius exercitus pugnatorum quinquaginta septem milia quadringenti</span></p>
<p id="numbers-2-9"><span class="verse-num">2:9</span> <span class="verse-body">universi qui in castris Iudae adnumerati sunt fuerunt centum octoginta sex milia quadringenti et per turmas suas primi egredientur</span></p>
<p id="numbers-2-10"><span class="verse-num">2:10</span> <span class="verse-body">in castris filiorum Ruben ad meridianam plagam erit princeps Elisur filius Sedeur</span></p>
<p id="numbers-2-11"><span class="verse-num">2:11</span> <span class="verse-body">et cunctus exercitus pugnatorum eius qui numerati sunt quadraginta sex milia quingenti</span></p>
<p id="numbers-2-12"><span class="verse-num">2:12</span> <span class="verse-body">iuxta eum castrametati sunt de tribu Symeon quorum princeps fuit Salamihel filius Surisaddai</span></p>
<p id="numbers-2-13"><span class="verse-num">2:13</span> <span class="verse-body">et cunctus exercitus pugnatorum eius qui numerati sunt quinquaginta novem milia trecenti</span></p>
<p id="numbers-2-14"><span class="verse-num">2:14</span> <span class="verse-body">in tribu Gad princeps fuit Heliasaph filius Duhel</span></p>
<p id="numbers-2-15"><span class="verse-num">2:15</span> <span class="verse-body">et cunctus exercitus pugnatorum eius qui numerati sunt quadraginta quinque milia sescenti quinquaginta</span></p>
<p id="numbers-2-16"><span class="verse-num">2:16</span> <span class="verse-body">omnes qui recensiti sunt in castris Ruben centum quinquaginta milia et mille quadringenti quinquaginta per turmas suas in secundo loco proficiscentur</span></p>
<p id="numbers-2-17"><span class="verse-num">2:17</span> <span class="verse-body">levabitur autem tabernaculum testimonii per officia Levitarum et turmas eorum quomodo erigetur ita et deponetur singuli per loca et ordines suos proficiscentur</span></p>
<p id="numbers-2-18"><span class="verse-num">2:18</span> <span class="verse-body">ad occidentalem plagam erunt castra filiorum Ephraim quorum princeps fuit Helisama filius Ammiud</span></p>
<p id="numbers-2-19"><span class="verse-num">2:19</span> <span class="verse-body">cunctus exercitus pugnatorum eius qui numerati sunt quadraginta milia quingenti</span></p>
<p id="numbers-2-20"><span class="verse-num">2:20</span> <span class="verse-body">et cum eis tribus filiorum Manasse quorum princeps fuit Gamalihel filius Phadassur</span></p>
<p id="numbers-2-21"><span class="verse-num">2:21</span> <span class="verse-body">cunctus exercitus pugnatorum eius qui numerati sunt triginta duo milia ducenti</span></p>
<p id="numbers-2-22"><span class="verse-num">2:22</span> <span class="verse-body">in tribu filiorum Beniamin princeps fuit Abidan filius Gedeonis</span></p>
<p id="numbers-2-23"><span class="verse-num">2:23</span> <span class="verse-body">et cunctus exercitus pugnatorum eius qui recensiti sunt triginta quinque milia quadringenti</span></p>
<p id="numbers-2-24"><span class="verse-num">2:24</span> <span class="verse-body">omnes qui numerati sunt in castris Ephraim centum octo milia centum per turmas suas tertii proficiscentur</span></p>
<p id="numbers-2-25"><span class="verse-num">2:25</span> <span class="verse-body">ad aquilonis partem castrametati sunt filii Dan quorum princeps fuit Ahiezer filius Amisaddai</span></p>
<p id="numbers-2-26"><span class="verse-num">2:26</span> <span class="verse-body">cunctus exercitus pugnatorum eius qui numerati sunt sexaginta duo milia septingenti</span></p>
<p id="numbers-2-27"><span class="verse-num">2:27</span> <span class="verse-body">iuxta eum fixere tentoria de tribu Aser quorum princeps fuit Phegihel filius Ochran</span></p>
<p id="numbers-2-28"><span class="verse-num">2:28</span> <span class="verse-body">cunctus exercitus pugnatorum eius qui numerati sunt quadraginta milia et mille quingenti</span></p>
<p id="numbers-2-29"><span class="verse-num">2:29</span> <span class="verse-body">de tribu filiorum Nepthalim princeps fuit Ahira filius Henan</span></p>
<p id="numbers-2-30"><span class="verse-num">2:30</span> <span class="verse-body">cunctus exercitus pugnatorum eius quinquaginta tria milia quadringenti</span></p>
<p id="numbers-2-31"><span class="verse-num">2:31</span> <span class="verse-body">omnes qui numerati sunt in castris Dan fuerunt centum quinquaginta septem milia sescenti et novissimi proficiscentur</span></p>
<p id="numbers-2-32"><span class="verse-num">2:32</span> <span class="verse-body">hic numerus filiorum Israhel per domos cognationum suarum et turmas divisi exercitus sescenta tria milia quingenti quinquaginta</span></p>
<p id="numbers-2-33"><span class="verse-num">2:33</span> <span class="verse-body">Levitae autem non sunt numerati inter filios Israhel sic enim praecepit Dominus Mosi</span></p>
<p id="numbers-2-34"><span class="verse-num">2:34</span> <span class="verse-body">feceruntque filii Israhel iuxta omnia quae mandaverat Dominus castrametati sunt per turmas suas et profecti per familias ac domos patrum suorum __________________________________________________________________</span></p>
<h2 id="numbers-ch-3">Chapter 3</h2>
<p class="verses"><a href="#numbers-3-1">1</a> <a href="#numbers-3-2">2</a> <a href="#numbers-3-3">3</a> <a href="#numbers-3-4">4</a> <a href="#numbers-3-5">5</a> <a href="#numbers-3-6">6</a> <a href="#numbers-3-7">7</a> <a href="#numbers-3-8">8</a> <a href="#numbers-3-9">9</a> <a href="#numbers-3-10">10</a> <a href="#numbers-3-11">11</a> <a href="#numbers-3-12">12</a> <a href="#numbers-3-13">13</a> <a href="#numbers-3-14">14</a> <a href="#numbers-3-15">15</a> <a href="#numbers-3-16">16</a> <a href="#numbers-3-17">17</a> <a href="#numbers-3-18">18</a> <a href="#numbers-3-19">19</a> <a href="#numbers-3-20">20</a> <a href="#numbers-3-21">21</a> <a href="#numbers-3-22">22</a> <a href="#numbers-3-23">23</a> <a href="#numbers-3-24">24</a> <a href="#numbers-3-25">25</a> <a href="#numbers-3-26">26</a> <a href="#numbers-3-27">27</a> <a href="#numbers-3-28">28</a> <a href="#numbers-3-29">29</a> <a href="#numbers-3-30">30</a> <a href="#numbers-3-31">31</a> <a href="#numbers-3-32">32</a> <a href="#numbers-3-33">33</a> <a href="#numbers-3-34">34</a> <a href="#numbers-3-35">35</a> <a href="#numbers-3-36">36</a> <a href="#numbers-3-37">37</a> <a href="#numbers-3-38">38</a> <a href="#numbers-3-39">39</a> <a href="#numbers-3-40">40</a> <a href="#numbers-3-41">41</a> <a href="#numbers-3-42">42</a> <a href="#numbers-3-43">43</a> <a href="#numbers-3-44">44</a> <a href="#numbers-3-45">45</a> <a href="#numbers-3-46">46</a> <a href="#numbers-3-47">47</a> <a href="#numbers-3-48">48</a> <a href="#numbers-3-49">49</a> <a href="#numbers-3-50">50</a> <a href="#numbers-3-51">51</a></p>
<p id="numbers-3-1"><span class="verse-num">3:1</span> <span class="verse-body">haec sunt generationes Aaron et Mosi in die qua locutus est Dominus ad Mosen in monte Sinai</span></p>
<p id="numbers-3-2"><span class="verse-num">3:2</span> <span class="verse-body">et haec nomina filiorum Aaron primogenitus eius Nadab dein Abiu et Eleazar et Ithamar</span></p>
<p id="numbers-3-3"><span class="verse-num">3:3</span> <span class="verse-body">haec nomina filiorum Aaron sacerdotum qui uncti sunt et quorum repletae et consecratae manus ut sacerdotio fungerentur</span></p>
<p id="numbers-3-4"><span class="verse-num">3:4</span> <span class="verse-body">mortui sunt Nadab et Abiu cum offerrent ignem alienum in conspectu Domini in deserto Sinai absque liberis functique sunt sacerdotio Eleazar et Ithamar coram Aaron patre suo</span></p>
<p id="numbers-3-5"><span class="verse-num">3:5</span> <span class="verse-body">locutus est Dominus ad Mosen dicens</span></p>
<p id="numbers-3-6"><span class="verse-num">3:6</span> <span class="verse-body">adplica tribum Levi et fac stare in conspectu Aaron sacerdotis ut ministrent ei et excubent</span></p>
<p id="numbers-3-7"><span class="verse-num">3:7</span> <span class="verse-body">et observent quicquid ad cultum pertinet multitudinis coram tabernaculo testimonii</span></p>
<p id="numbers-3-8"><span class="verse-num">3:8</span> <span class="verse-body">et custodiant vasa tabernaculi servientes in ministerio eius</span></p>
<p id="numbers-3-9"><span class="verse-num">3:9</span> <span class="verse-body">dabisque dono Levitas</span></p>
<p id="numbers-3-10"><span class="verse-num">3:10</span> <span class="verse-body">Aaron et filiis eius quibus traditi sunt a filiis Israhel Aaron autem et filios eius constitues super cultum sacerdotii externus qui ad ministrandum accesserit morietur</span></p>
<p id="numbers-3-11"><span class="verse-num">3:11</span> <span class="verse-body">locutusque est Dominus ad Mosen dicens</span></p>
<p id="numbers-3-12"><span class="verse-num">3:12</span> <span class="verse-body">ego tuli Levitas a filiis Israhel pro omni primogenito qui aperit vulvam in filiis Israhel eruntque Levitae mei</span></p>
<p id="numbers-3-13"><span class="verse-num">3:13</span> <span class="verse-body">meum est enim omne primogenitum ex quo percussi primogenitos in terra Aegypti sanctificavi mihi quicquid primum nascitur in Israhel ab homine usque ad pecus mei sunt ego Dominus</span></p>
<p id="numbers-3-14"><span class="verse-num">3:14</span> <span class="verse-body">locutus est Dominus ad Mosen in deserto Sinai dicens</span></p>
<p id="numbers-3-15"><span class="verse-num">3:15</span> <span class="verse-body">numera filios Levi per domos patrum suorum et familias omnem masculum ab uno mense et supra</span></p>
<p id="numbers-3-16"><span class="verse-num">3:16</span> <span class="verse-body">numeravit Moses ut praeceperat Dominus</span></p>
<p id="numbers-3-17"><span class="verse-num">3:17</span> <span class="verse-body">et inventi sunt filii Levi per nomina sua Gerson et Caath et Merari</span></p>
<p id="numbers-3-18"><span class="verse-num">3:18</span> <span class="verse-body">filii Gerson Lebni et Semei</span></p>
<p id="numbers-3-19"><span class="verse-num">3:19</span> <span class="verse-body">filii Caath Amram et Iessaar Hebron et Ozihel</span></p>
<p id="numbers-3-20"><span class="verse-num">3:20</span> <span class="verse-body">filii Merari Mooli et Musi</span></p>
<p id="numbers-3-21"><span class="verse-num">3:21</span> <span class="verse-body">de Gerson fuere familiae duae lebnitica et semeitica</span></p>
<p id="numbers-3-22"><span class="verse-num">3:22</span> <span class="verse-body">quarum numeratus est populus sexus masculini ab uno mense et supra septem milia quingentorum</span></p>
<p id="numbers-3-23"><span class="verse-num">3:23</span> <span class="verse-body">hii post tabernaculum metabuntur ad occidentem</span></p>
<p id="numbers-3-24"><span class="verse-num">3:24</span> <span class="verse-body">sub principe Eliasaph filio Lahel</span></p>
<p id="numbers-3-25"><span class="verse-num">3:25</span> <span class="verse-body">et habebunt excubias in tabernaculo foederis</span></p>
<p id="numbers-3-26"><span class="verse-num">3:26</span> <span class="verse-body">ipsum tabernaculum et operimentum eius tentorium quod trahitur ante fores tecti foederis et cortinas atrii tentorium quoque quod adpenditur in introitu atrii tabernaculi et quicquid ad ritum altaris pertinet funes tabernaculi et omnia utensilia eius</span></p>
<p id="numbers-3-27"><span class="verse-num">3:27</span> <span class="verse-body">cognatio Caath habebit populos Amramitas et Iessaaritas et Hebronitas et Ozihelitas hae sunt familiae Caathitarum recensitae per nomina sua</span></p>
<p id="numbers-3-28"><span class="verse-num">3:28</span> <span class="verse-body">omnes generis masculini ab uno mense et supra octo milia sescenti habebunt excubias sanctuarii</span></p>
<p id="numbers-3-29"><span class="verse-num">3:29</span> <span class="verse-body">et castrametabuntur ad meridianam plagam</span></p>
<p id="numbers-3-30"><span class="verse-num">3:30</span> <span class="verse-body">princepsque eorum erit Elisaphan filius Ozihel</span></p>
<p id="numbers-3-31"><span class="verse-num">3:31</span> <span class="verse-body">et custodient arcam mensamque et candelabrum altaria et vasa sanctuarii in quibus ministratur et velum cunctamque huiuscemodi supellectilem</span></p>
<p id="numbers-3-32"><span class="verse-num">3:32</span> <span class="verse-body">princeps autem principum Levitarum Eleazar filius Aaron sacerdotis erit super excubitores custodiae sanctuarii</span></p>
<p id="numbers-3-33"><span class="verse-num">3:33</span> <span class="verse-body">at vero de Merari erunt populi Moolitae et Musitae recensiti per nomina sua</span></p>
<p id="numbers-3-34"><span class="verse-num">3:34</span> <span class="verse-body">omnes generis masculini ab uno mense et supra sex milia ducenti</span></p>
<p id="numbers-3-35"><span class="verse-num">3:35</span> <span class="verse-body">princeps eorum Surihel filius Abiahihel in plaga septentrionali castrametabuntur</span></p>
<p id="numbers-3-36"><span class="verse-num">3:36</span> <span class="verse-body">erunt sub custodia eorum tabulae tabernaculi et vectes et columnae ac bases earum et omnia quae ad cultum huiuscemodi pertinent</span></p>
<p id="numbers-3-37"><span class="verse-num">3:37</span> <span class="verse-body">columnaeque atrii per circuitum cum basibus suis et paxilli cum funibus</span></p>
<p id="numbers-3-38"><span class="verse-num">3:38</span> <span class="verse-body">castrametabuntur ante tabernaculum foederis id est ad orientalem plagam Moses et Aaron cum filiis suis habentes custodiam sanctuarii in medio filiorum Israhel quisquis alienus accesserit morietur</span></p>
<p id="numbers-3-39"><span class="verse-num">3:39</span> <span class="verse-body">omnes Levitae quos numeraverunt Moses et Aaron iuxta praeceptum Domini per familias suas in genere masculino a mense uno et supra fuerunt viginti duo milia</span></p>
<p id="numbers-3-40"><span class="verse-num">3:40</span> <span class="verse-body">et ait Dominus ad Mosen numera primogenitos sexus masculini de filiis Israhel a mense uno et supra et habebis summam eorum</span></p>
<p id="numbers-3-41"><span class="verse-num">3:41</span> <span class="verse-body">tollesque Levitas mihi pro omni primogenito filiorum Israhel ego sum Dominus et pecora eorum pro universis primogenitis pecoris filiorum Israhel</span></p>
<p id="numbers-3-42"><span class="verse-num">3:42</span> <span class="verse-body">recensuit Moses sicut praeceperat Dominus primogenitos filiorum Israhel</span></p>
<p id="numbers-3-43"><span class="verse-num">3:43</span> <span class="verse-body">et fuerunt masculi per nomina sua a mense uno et supra viginti duo milia ducenti septuaginta tres</span></p>
<p id="numbers-3-44"><span class="verse-num">3:44</span> <span class="verse-body">locutusque est Dominus ad Mosen</span></p>
<p id="numbers-3-45"><span class="verse-num">3:45</span> <span class="verse-body">tolle Levitas pro primogenitis filiorum Israhel et pecora Levitarum pro pecoribus eorum eruntque Levitae mei ego sum Dominus</span></p>
<p id="numbers-3-46"><span class="verse-num">3:46</span> <span class="verse-body">in pretio autem ducentorum septuaginta trium qui excedunt numerum Levitarum de primogenitis filiorum Israhel</span></p>
<p id="numbers-3-47"><span class="verse-num">3:47</span> <span class="verse-body">accipies quinque siclos per singula capita ad mensuram sanctuarii siclus habet obolos viginti</span></p>
<p id="numbers-3-48"><span class="verse-num">3:48</span> <span class="verse-body">dabisque pecuniam Aaron et filiis eius pretium eorum qui supra sunt</span></p>
<p id="numbers-3-49"><span class="verse-num">3:49</span> <span class="verse-body">tulit igitur Moses pecuniam eorum qui fuerant amplius et quos redemerant a Levitis</span></p>
<p id="numbers-3-50"><span class="verse-num">3:50</span> <span class="verse-body">pro primogenitis filiorum Israhel mille trecentorum sexaginta quinque siclorum iuxta pondus sanctuarii</span></p>
<p id="numbers-3-51"><span class="verse-num">3:51</span> <span class="verse-body">et dedit eam Aaroni et filiis eius iuxta verbum quod praeceperat sibi Dominus __________________________________________________________________</span></p>
<h2 id="numbers-ch-4">Chapter 4</h2>
<p class="verses"><a href="#numbers-4-1">1</a> <a href="#numbers-4-2">2</a> <a href="#numbers-4-3">3</a> <a href="#numbers-4-4">4</a> <a href="#numbers-4-5">5</a> <a href="#numbers-4-6">6</a> <a href="#numbers-4-7">7</a> <a href="#numbers-4-8">8</a> <a href="#numbers-4-9">9</a> <a href="#numbers-4-10">10</a> <a href="#numbers-4-11">11</a> <a href="#numbers-4-12">12</a> <a href="#numbers-4-13">13</a> <a href="#numbers-4-14">14</a> <a href="#numbers-4-15">15</a> <a href="#numbers-4-16">16</a> <a href="#numbers-4-17">17</a> <a href="#numbers-4-18">18</a> <a href="#numbers-4-19">19</a> <a href="#numbers-4-20">20</a> <a href="#numbers-4-21">21</a> <a href="#numbers-4-22">22</a> <a href="#numbers-4-23">23</a> <a href="#numbers-4-24">24</a> <a href="#numbers-4-25">25</a> <a href="#numbers-4-26">26</a> <a href="#numbers-4-27">27</a> <a href="#numbers-4-28">28</a> <a href="#numbers-4-29">29</a> <a href="#numbers-4-30">30</a> <a href="#numbers-4-31">31</a> <a href="#numbers-4-32">32</a> <a href="#numbers-4-33">33</a> <a href="#numbers-4-34">34</a> <a href="#numbers-4-35">35</a> <a href="#numbers-4-36">36</a> <a href="#numbers-4-37">37</a> <a href="#numbers-4-38">38</a> <a href="#numbers-4-39">39</a> <a href="#numbers-4-40">40</a> <a href="#numbers-4-41">41</a> <a href="#numbers-4-42">42</a> <a href="#numbers-4-43">43</a> <a href="#numbers-4-44">44</a> <a href="#numbers-4-45">45</a> <a href="#numbers-4-46">46</a> <a href="#numbers-4-47">47</a> <a href="#numbers-4-48">48</a> <a href="#numbers-4-49">49</a></p>
<p id="numbers-4-1"><span class="verse-num">4:1</span> <span class="verse-body">locutusque est Dominus ad Mosen et Aaron dicens</span></p>
<p id="numbers-4-2"><span class="verse-num">4:2</span> <span class="verse-body">tolle summam filiorum Caath de medio Levitarum per domos et familias suas</span></p>
<p id="numbers-4-3"><span class="verse-num">4:3</span> <span class="verse-body">a tricesimo anno et supra usque ad quinquagesimum annum omnium qui ingrediuntur ut stent et ministrent in tabernaculo foederis</span></p>
<p id="numbers-4-4"><span class="verse-num">4:4</span> <span class="verse-body">hic est cultus filiorum Caath tabernaculum foederis et sanctum sanctorum</span></p>
<p id="numbers-4-5"><span class="verse-num">4:5</span> <span class="verse-body">ingredientur Aaron et filii eius quando movenda sunt castra et deponent velum quod pendet ante fores involventque eo arcam testimonii</span></p>
<p id="numbers-4-6"><span class="verse-num">4:6</span> <span class="verse-body">et operient rursum velamine ianthinarum pellium extendentque desuper pallium totum hyacinthinum et inducent vectes</span></p>
<p id="numbers-4-7"><span class="verse-num">4:7</span> <span class="verse-body">mensam quoque propositionis involvent hyacinthino pallio et ponent cum ea turibula et mortariola cyatos et crateras ad liba fundenda panes semper in ea erunt</span></p>
<p id="numbers-4-8"><span class="verse-num">4:8</span> <span class="verse-body">extendentque desuper pallium coccineum quod rursum operient velamento ianthinarum pellium et inducent vectes</span></p>
<p id="numbers-4-9"><span class="verse-num">4:9</span> <span class="verse-body">sument et pallium hyacinthinum quo operient candelabrum cum lucernis et forcipibus suis et emunctoriis et cunctis vasis olei quae ad concinnandas lucernas necessaria sunt</span></p>
<p id="numbers-4-10"><span class="verse-num">4:10</span> <span class="verse-body">et super omnia ponent operimentum ianthinarum pellium et inducent vectes</span></p>
<p id="numbers-4-11"><span class="verse-num">4:11</span> <span class="verse-body">nec non et altare aureum involvent hyacinthino vestimento et extendent desuper operimentum ianthinarum pellium inducentque vectes</span></p>
<p id="numbers-4-12"><span class="verse-num">4:12</span> <span class="verse-body">omnia vasa quibus ministratur in sanctuario involvent hyacinthino pallio et extendent desuper operimentum ianthinarum pellium inducentque vectes</span></p>
<p id="numbers-4-13"><span class="verse-num">4:13</span> <span class="verse-body">sed et altare mundabunt cinere et involvent illud purpureo vestimento</span></p>
<p id="numbers-4-14"><span class="verse-num">4:14</span> <span class="verse-body">ponentque cum eo omnia vasa quibus in ministerio eius utuntur id est ignium receptacula fuscinulas ac tridentes uncinos et vatilla cuncta vasa altaris operient simul velamine ianthinarum pellium et inducent vectes</span></p>
<p id="numbers-4-15"><span class="verse-num">4:15</span> <span class="verse-body">cumque involverint Aaron et filii eius sanctuarium et omnia vasa eius in commotione castrorum tunc intrabunt filii Caath ut portent involuta et non tangant vasa sanctuarii ne moriantur ista sunt onera filiorum Caath in tabernaculo foederis</span></p>
<p id="numbers-4-16"><span class="verse-num">4:16</span> <span class="verse-body">super quos erit Eleazar filius Aaron sacerdotis ad cuius pertinet curam oleum ad concinnandas lucernas et conpositionis incensum et sacrificium quod semper offertur et oleum unctionis et quicquid ad cultum tabernaculi pertinet omniumque vasorum quae in sanctuario sunt</span></p>
<p id="numbers-4-17"><span class="verse-num">4:17</span> <span class="verse-body">locutusque est Dominus ad Mosen et Aaron dicens</span></p>
<p id="numbers-4-18"><span class="verse-num">4:18</span> <span class="verse-body">nolite perdere populum Caath de medio Levitarum</span></p>
<p id="numbers-4-19"><span class="verse-num">4:19</span> <span class="verse-body">sed hoc facite eis ut vivant et non moriantur si tetigerint sancta sanctorum Aaron et filii eius intrabunt ipsique disponent opera singulorum et divident quid portare quis debeat</span></p>
<p id="numbers-4-20"><span class="verse-num">4:20</span> <span class="verse-body">alii nulla curiositate videant quae sunt in sanctuario priusquam involvantur alioquin morientur</span></p>
<p id="numbers-4-21"><span class="verse-num">4:21</span> <span class="verse-body">locutus est Dominus ad Mosen dicens</span></p>
<p id="numbers-4-22"><span class="verse-num">4:22</span> <span class="verse-body">tolle summam etiam filiorum Gerson per domos ac familias et cognationes suas</span></p>
<p id="numbers-4-23"><span class="verse-num">4:23</span> <span class="verse-body">a triginta annis et supra usque ad annos quinquaginta numera omnes qui ingrediuntur et ministrant in tabernaculo foederis</span></p>
<p id="numbers-4-24"><span class="verse-num">4:24</span> <span class="verse-body">hoc est officium familiae Gersonitarum</span></p>
<p id="numbers-4-25"><span class="verse-num">4:25</span> <span class="verse-body">ut portent cortinas tabernaculi et tectum foederis operimentum aliud et super omnia velamen ianthinum tentoriumque quod pendet in introitu foederis tabernaculi</span></p>
<p id="numbers-4-26"><span class="verse-num">4:26</span> <span class="verse-body">cortinas atrii et velum in introitu quod est ante tabernaculum omnia quae ad altare pertinent funiculos et vasa ministerii</span></p>
<p id="numbers-4-27"><span class="verse-num">4:27</span> <span class="verse-body">iubente Aaron et filiis eius portabunt filii Gerson et scient singuli cui debeant oneri mancipari</span></p>
<p id="numbers-4-28"><span class="verse-num">4:28</span> <span class="verse-body">hic est cultus familiae Gersonitarum in tabernaculo foederis eruntque sub manu Ithamar filii Aaron sacerdotis</span></p>
<p id="numbers-4-29"><span class="verse-num">4:29</span> <span class="verse-body">filios quoque Merari per familias et domos patrum suorum recensebis</span></p>
<p id="numbers-4-30"><span class="verse-num">4:30</span> <span class="verse-body">a triginta annis et supra usque ad annos quinquaginta omnes qui ingrediuntur ad officium ministerii sui et cultum foederis testimonii</span></p>
<p id="numbers-4-31"><span class="verse-num">4:31</span> <span class="verse-body">haec sunt onera eorum portabunt tabulas tabernaculi et vectes eius columnas et bases earum</span></p>
<p id="numbers-4-32"><span class="verse-num">4:32</span> <span class="verse-body">columnas quoque atrii per circuitum cum basibus et paxillis et funibus suis omnia vasa et supellectilem ad numerum accipient sicque portabunt</span></p>
<p id="numbers-4-33"><span class="verse-num">4:33</span> <span class="verse-body">hoc est officium familiae Meraritarum et ministerium in tabernaculo foederis eruntque sub manu Ithamar filii Aaron sacerdotis</span></p>
<p id="numbers-4-34"><span class="verse-num">4:34</span> <span class="verse-body">recensuerunt igitur Moses et Aaron et principes synagogae filios Caath per cognationes et domos patrum suorum</span></p>
<p id="numbers-4-35"><span class="verse-num">4:35</span> <span class="verse-body">a triginta annis et supra usque ad annum quinquagesimum omnes qui ingrediuntur ad ministerium tabernaculi foederis</span></p>
<p id="numbers-4-36"><span class="verse-num">4:36</span> <span class="verse-body">et inventi sunt duo milia septingenti quinquaginta</span></p>
<p id="numbers-4-37"><span class="verse-num">4:37</span> <span class="verse-body">hic est numerus populi Caath qui intrat tabernaculum foederis hos numeravit Moses et Aaron iuxta sermonem Domini per manum Mosi</span></p>
<p id="numbers-4-38"><span class="verse-num">4:38</span> <span class="verse-body">numerati sunt et filii Gerson per cognationes et domos patrum suorum</span></p>
<p id="numbers-4-39"><span class="verse-num">4:39</span> <span class="verse-body">a triginta annis et supra usque ad annum quinquagesimum omnes qui ingrediuntur ut ministrent in tabernaculo foederis</span></p>
<p id="numbers-4-40"><span class="verse-num">4:40</span> <span class="verse-body">et inventi sunt duo milia sescenti triginta</span></p>
<p id="numbers-4-41"><span class="verse-num">4:41</span> <span class="verse-body">hic est populus Gersonitarum quos numeraverunt Moses et Aaron iuxta verbum Domini</span></p>
<p id="numbers-4-42"><span class="verse-num">4:42</span> <span class="verse-body">numerati sunt et filii Merari per cognationes et domos patrum suorum</span></p>
<p id="numbers-4-43"><span class="verse-num">4:43</span> <span class="verse-body">a triginta annis et supra usque ad annum quinquagesimum omnes qui ingrediuntur ad explendos ritus tabernaculi foederis</span></p>
<p id="numbers-4-44"><span class="verse-num">4:44</span> <span class="verse-body">et inventi sunt tria milia ducenti</span></p>
<p id="numbers-4-45"><span class="verse-num">4:45</span> <span class="verse-body">hic est numerus filiorum Merari quos recensuerunt Moses et Aaron iuxta imperium Domini per manum Mosi</span></p>
<p id="numbers-4-46"><span class="verse-num">4:46</span> <span class="verse-body">omnes qui recensiti sunt de Levitis et quos fecit ad nomen Moses et Aaron et principes Israhel per cognationes et domos patrum suorum</span></p>
<p id="numbers-4-47"><span class="verse-num">4:47</span> <span class="verse-body">a triginta annis et supra usque ad annum quinquagesimum ingredientes ad ministerium tabernaculi et onera portanda</span></p>
<p id="numbers-4-48"><span class="verse-num">4:48</span> <span class="verse-body">fuerunt simul octo milia quingenti octoginta</span></p>
<p id="numbers-4-49"><span class="verse-num">4:49</span> <span class="verse-body">iuxta verbum Domini recensuit eos Moses unumquemque iuxta officium et onera sua sicut praeceperat ei Dominus __________________________________________________________________</span></p>
<h2 id="numbers-ch-5">Chapter 5</h2>
<p class="verses"><a href="#numbers-5-1">1</a> <a href="#numbers-5-2">2</a> <a href="#numbers-5-3">3</a> <a href="#numbers-5-4">4</a> <a href="#numbers-5-5">5</a> <a href="#numbers-5-6">6</a> <a href="#numbers-5-7">7</a> <a href="#numbers-5-8">8</a> <a href="#numbers-5-9">9</a> <a href="#numbers-5-10">10</a> <a href="#numbers-5-11">11</a> <a href="#numbers-5-12">12</a> <a href="#numbers-5-13">13</a> <a href="#numbers-5-14">14</a> <a href="#numbers-5-15">15</a> <a href="#numbers-5-16">16</a> <a href="#numbers-5-17">17</a> <a href="#numbers-5-18">18</a> <a href="#numbers-5-19">19</a> <a href="#numbers-5-20">20</a> <a href="#numbers-5-21">21</a> <a href="#numbers-5-22">22</a> <a href="#numbers-5-23">23</a> <a href="#numbers-5-24">24</a> <a href="#numbers-5-25">25</a> <a href="#numbers-5-26">26</a> <a href="#numbers-5-27">27</a> <a href="#numbers-5-28">28</a> <a href="#numbers-5-29">29</a> <a href="#numbers-5-30">30</a> <a href="#numbers-5-31">31</a></p>
<p id="numbers-5-1"><span class="verse-num">5:1</span> <span class="verse-body">locutusque est Dominus ad Mosen dicens</span></p>
<p id="numbers-5-2"><span class="verse-num">5:2</span> <span class="verse-body">praecipe filiis Israhel ut eiciant de castris omnem leprosum et qui semine fluit pollutusque est super mortuo</span></p>
<p id="numbers-5-3"><span class="verse-num">5:3</span> <span class="verse-body">tam masculum quam feminam eicite de castris ne contaminent ea cum habitaverim vobiscum</span></p>
<p id="numbers-5-4"><span class="verse-num">5:4</span> <span class="verse-body">feceruntque ita filii Israhel et eiecerunt eos extra castra sicut locutus erat Dominus Mosi</span></p>
<p id="numbers-5-5"><span class="verse-num">5:5</span> <span class="verse-body">locutus est Dominus ad Mosen dicens</span></p>
<p id="numbers-5-6"><span class="verse-num">5:6</span> <span class="verse-body">loquere ad filios Israhel vir sive mulier cum fecerint ex omnibus peccatis quae solent hominibus accidere et per neglegentiam transgressi fuerint mandatum Domini atque deliquerint</span></p>
<p id="numbers-5-7"><span class="verse-num">5:7</span> <span class="verse-body">confitebuntur peccatum suum et reddent ipsum caput quintamque partem desuper ei in quem peccaverint</span></p>
<p id="numbers-5-8"><span class="verse-num">5:8</span> <span class="verse-body">sin autem non fuerit qui recipiat dabunt Domino et erit sacerdotis excepto ariete qui offertur pro expiatione ut sit placabilis hostia</span></p>
<p id="numbers-5-9"><span class="verse-num">5:9</span> <span class="verse-body">omnes quoque primitiae quas offerunt filii Israhel ad sacerdotem pertinent</span></p>
<p id="numbers-5-10"><span class="verse-num">5:10</span> <span class="verse-body">et quicquid in sanctuarium offertur a singulis et traditur manibus sacerdotis ipsius erit</span></p>
<p id="numbers-5-11"><span class="verse-num">5:11</span> <span class="verse-body">locutus est Dominus ad Mosen dicens</span></p>
<p id="numbers-5-12"><span class="verse-num">5:12</span> <span class="verse-body">loquere ad filios Israhel et dices ad eos vir cuius uxor erraverit maritumque contemnens</span></p>
<p id="numbers-5-13"><span class="verse-num">5:13</span> <span class="verse-body">dormierit cum altero viro et hoc maritus deprehendere non quiverit sed latet adulterium et testibus argui non potest quia non est inventa in stupro</span></p>
<p id="numbers-5-14"><span class="verse-num">5:14</span> <span class="verse-body">si spiritus zelotypiae concitaverit virum contra uxorem suam quae vel polluta est vel falsa suspicione appetitur</span></p>
<p id="numbers-5-15"><span class="verse-num">5:15</span> <span class="verse-body">adducet eam ad sacerdotem et offeret oblationem pro illa decimam partem sati farinae hordiaciae non fundet super eam oleum nec inponet tus quia sacrificium zelotypiae est et oblatio investigans adulterium</span></p>
<p id="numbers-5-16"><span class="verse-num">5:16</span> <span class="verse-body">offeret igitur eam sacerdos et statuet coram Domino</span></p>
<p id="numbers-5-17"><span class="verse-num">5:17</span> <span class="verse-body">adsumetque aquam sanctam in vase fictili et pauxillum terrae de pavimento tabernaculi mittet in eam</span></p>
<p id="numbers-5-18"><span class="verse-num">5:18</span> <span class="verse-body">cumque steterit mulier in conspectu Domini discoperiet caput eius et ponet super manus illius sacrificium recordationis et oblationem zelotypiae ipse autem tenebit aquas amarissimas in quibus cum execratione maledicta congessit</span></p>
<p id="numbers-5-19"><span class="verse-num">5:19</span> <span class="verse-body">adiurabitque eam et dicet si non dormivit vir alienus tecum et si non polluta es deserto mariti toro non te nocebunt aquae istae amarissimae in quas maledicta congessi</span></p>
<p id="numbers-5-20"><span class="verse-num">5:20</span> <span class="verse-body">sin autem declinasti a viro tuo atque polluta es et concubuisti cum altero</span></p>
<p id="numbers-5-21"><span class="verse-num">5:21</span> <span class="verse-body">his maledictionibus subiacebis det te Dominus in maledictionem exemplumque cunctorum in populo suo putrescere faciat femur tuum et tumens uterus disrumpatur</span></p>
<p id="numbers-5-22"><span class="verse-num">5:22</span> <span class="verse-body">ingrediantur aquae maledictae in ventrem tuum et utero tumescente putrescat femur et respondebit mulier amen amen</span></p>
<p id="numbers-5-23"><span class="verse-num">5:23</span> <span class="verse-body">scribetque sacerdos in libello ista maledicta et delebit ea aquis amarissimis in quas maledicta congessit</span></p>
<p id="numbers-5-24"><span class="verse-num">5:24</span> <span class="verse-body">et dabit ei bibere quas cum exhauserit</span></p>
<p id="numbers-5-25"><span class="verse-num">5:25</span> <span class="verse-body">tollet sacerdos de manu eius sacrificium zelotypiae et elevabit illud coram Domino inponetque super altare ita dumtaxat ut prius</span></p>
<p id="numbers-5-26"><span class="verse-num">5:26</span> <span class="verse-body">pugillum sacrificii tollat de eo quod offertur et incendat super altare et sic potum det mulieri aquas amarissimas</span></p>
<p id="numbers-5-27"><span class="verse-num">5:27</span> <span class="verse-body">quas cum biberit si polluta est et contempto viro adulterii rea pertransibunt eam aquae maledictionis et inflato ventre conputrescet femur eritque mulier in maledictionem et in exemplum omni populo</span></p>
<p id="numbers-5-28"><span class="verse-num">5:28</span> <span class="verse-body">quod si polluta non fuerit erit innoxia et faciet liberos</span></p>
<p id="numbers-5-29"><span class="verse-num">5:29</span> <span class="verse-body">ista est lex zelotypiae si declinaverit mulier a viro suo et si polluta fuerit</span></p>
<p id="numbers-5-30"><span class="verse-num">5:30</span> <span class="verse-body">maritusque zelotypiae spiritu concitatus adduxerit eam in conspectu Domini et fecerit ei sacerdos iuxta omnia quae scripta sunt</span></p>
<p id="numbers-5-31"><span class="verse-num">5:31</span> <span class="verse-body">maritus absque culpa erit et illa recipiet iniquitatem suam __________________________________________________________________</span></p>
<h2 id="numbers-ch-6">Chapter 6</h2>
<p class="verses"><a href="#numbers-6-1">1</a> <a href="#numbers-6-2">2</a> <a href="#numbers-6-3">3</a> <a href="#numbers-6-4">4</a> <a href="#numbers-6-5">5</a> <a href="#numbers-6-6">6</a> <a href="#numbers-6-7">7</a> <a href="#numbers-6-8">8</a> <a href="#numbers-6-9">9</a> <a href="#numbers-6-10">10</a> <a href="#numbers-6-11">11</a> <a href="#numbers-6-12">12</a> <a href="#numbers-6-13">13</a> <a href="#numbers-6-14">14</a> <a href="#numbers-6-15">15</a> <a href="#numbers-6-16">16</a> <a href="#numbers-6-17">17</a> <a href="#numbers-6-18">18</a> <a href="#numbers-6-19">19</a> <a href="#numbers-6-20">20</a> <a href="#numbers-6-21">21</a> <a href="#numbers-6-22">22</a> <a href="#numbers-6-23">23</a> <a href="#numbers-6-24">24</a> <a href="#numbers-6-25">25</a> <a href="#numbers-6-26">26</a> <a href="#numbers-6-27">27</a></p>
<p id="numbers-6-1"><span class="verse-num">6:1</span> <span class="verse-body">locutus est Dominus ad Mosen dicens</span></p>
<p id="numbers-6-2"><span class="verse-num">6:2</span> <span class="verse-body">loquere ad filios Israhel et dices ad eos vir sive mulier cum fecerit votum ut sanctificentur et se voluerint Domino consecrare</span></p>
<p id="numbers-6-3"><span class="verse-num">6:3</span> <span class="verse-body">vino et omni quod inebriare potest abstinebunt acetum ex vino et ex qualibet alia potione et quicquid de uva exprimitur non bibent uvas recentes siccasque non comedent</span></p>
<p id="numbers-6-4"><span class="verse-num">6:4</span> <span class="verse-body">cunctis diebus quibus ex voto Domino consecrantur quicquid ex vinea esse potest ab uva passa usque ad acinum non comedent</span></p>
<p id="numbers-6-5"><span class="verse-num">6:5</span> <span class="verse-body">omni tempore separationis suae novacula non transibit super caput eius usque ad conpletum diem quo Domino consecratur sanctus erit crescente caesarie capitis eius</span></p>
<p id="numbers-6-6"><span class="verse-num">6:6</span> <span class="verse-body">omni tempore consecrationis suae super mortuum non ingredietur</span></p>
<p id="numbers-6-7"><span class="verse-num">6:7</span> <span class="verse-body">nec super patris quidem et matris et fratris sororisque funere contaminabitur quia consecratio Dei sui super caput eius est</span></p>
<p id="numbers-6-8"><span class="verse-num">6:8</span> <span class="verse-body">omnes dies separationis suae sanctus erit Domino</span></p>
<p id="numbers-6-9"><span class="verse-num">6:9</span> <span class="verse-body">sin autem mortuus fuerit subito quispiam coram eo polluetur caput consecrationis eius quod radet ilico et in eadem die purgationis suae et rursum septima</span></p>
<p id="numbers-6-10"><span class="verse-num">6:10</span> <span class="verse-body">in octavo autem die offeret duos turtures vel duos pullos columbae sacerdoti in introitu foederis testimonii</span></p>
<p id="numbers-6-11"><span class="verse-num">6:11</span> <span class="verse-body">facietque sacerdos unum pro peccato et alterum in holocaustum et deprecabitur pro eo quia peccavit super mortuo sanctificabitque caput eius in die illo</span></p>
<p id="numbers-6-12"><span class="verse-num">6:12</span> <span class="verse-body">et consecrabit Domino dies separationis illius offerens agnum anniculum pro peccato ita tamen ut dies priores irriti fiant quoniam polluta est sanctificatio eius</span></p>
<p id="numbers-6-13"><span class="verse-num">6:13</span> <span class="verse-body">ista est lex consecrationis cum dies quos ex voto decreverat conplebuntur adducet eum ad ostium tabernaculi foederis</span></p>
<p id="numbers-6-14"><span class="verse-num">6:14</span> <span class="verse-body">et offeret oblationem eius Domino agnum anniculum inmaculatum in holocaustum et ovem anniculam inmaculatam pro peccato et arietem inmaculatum hostiam pacificam</span></p>
<p id="numbers-6-15"><span class="verse-num">6:15</span> <span class="verse-body">canistrum quoque panum azymorum qui conspersi sunt oleo et lagana absque fermento uncta oleo ac libamina singulorum</span></p>
<p id="numbers-6-16"><span class="verse-num">6:16</span> <span class="verse-body">quae offeret sacerdos coram Domino et faciet tam pro peccato quam in holocaustum</span></p>
<p id="numbers-6-17"><span class="verse-num">6:17</span> <span class="verse-body">arietem vero immolabit hostiam pacificam Domino offerens simul canistrum azymorum et libamenta quae ex more debentur</span></p>
<p id="numbers-6-18"><span class="verse-num">6:18</span> <span class="verse-body">tunc radetur nazareus ante ostium tabernaculi foederis caesarie consecrationis suae tolletque capillos eius et ponet super ignem qui est subpositus sacrificio pacificorum</span></p>
<p id="numbers-6-19"><span class="verse-num">6:19</span> <span class="verse-body">et armum coctum arietis tortamque absque fermento unam de canistro et laganum azymum unum et tradet in manibus nazarei postquam rasum fuerit caput eius</span></p>
<p id="numbers-6-20"><span class="verse-num">6:20</span> <span class="verse-body">susceptaque rursum ab eo elevabit in conspectu Domini et sanctificata sacerdotis erunt sicut pectusculum quod separari iussum est et femur post haec potest bibere nazareus vinum</span></p>
<p id="numbers-6-21"><span class="verse-num">6:21</span> <span class="verse-body">ista est lex nazarei cum voverit oblationem suam Domino tempore consecrationis suae exceptis his quae invenerit manus eius iuxta quod mente devoverat ita faciet ad perfectionem sanctificationis suae</span></p>
<p id="numbers-6-22"><span class="verse-num">6:22</span> <span class="verse-body">locutus est Dominus ad Mosen dicens</span></p>
<p id="numbers-6-23"><span class="verse-num">6:23</span> <span class="verse-body">loquere Aaron et filiis eius sic benedicetis filiis Israhel et dicetis eis</span></p>
<p id="numbers-6-24"><span class="verse-num">6:24</span> <span class="verse-body">benedicat tibi Dominus et custodiat te</span></p>
<p id="numbers-6-25"><span class="verse-num">6:25</span> <span class="verse-body">ostendat Dominus faciem suam tibi et misereatur tui</span></p>
<p id="numbers-6-26"><span class="verse-num">6:26</span> <span class="verse-body">convertat Dominus vultum suum ad te et det tibi pacem</span></p>
<p id="numbers-6-27"><span class="verse-num">6:27</span> <span class="verse-body">invocabunt nomen meum super filios Israhel et ego benedicam eis __________________________________________________________________</span></p>
<h2 id="numbers-ch-7">Chapter 7</h2>
<p class="verses"><a href="#numbers-7-1">1</a> <a href="#numbers-7-2">2</a> <a href="#numbers-7-3">3</a> <a href="#numbers-7-4">4</a> <a href="#numbers-7-5">5</a> <a href="#numbers-7-6">6</a> <a href="#numbers-7-7">7</a> <a href="#numbers-7-8">8</a> <a href="#numbers-7-9">9</a> <a href="#numbers-7-10">10</a> <a href="#numbers-7-11">11</a> <a href="#numbers-7-12">12</a> <a href="#numbers-7-13">13</a> <a href="#numbers-7-14">14</a> <a href="#numbers-7-15">15</a> <a href="#numbers-7-16">16</a> <a href="#numbers-7-17">17</a> <a href="#numbers-7-18">18</a> <a href="#numbers-7-19">19</a> <a href="#numbers-7-20">20</a> <a href="#numbers-7-21">21</a> <a href="#numbers-7-22">22</a> <a href="#numbers-7-23">23</a> <a href="#numbers-7-24">24</a> <a href="#numbers-7-25">25</a> <a href="#numbers-7-26">26</a> <a href="#numbers-7-27">27</a> <a href="#numbers-7-28">28</a> <a href="#numbers-7-29">29</a> <a href="#numbers-7-30">30</a> <a href="#numbers-7-31">31</a> <a href="#numbers-7-32">32</a> <a href="#numbers-7-33">33</a> <a href="#numbers-7-34">34</a> <a href="#numbers-7-35">35</a> <a href="#numbers-7-36">36</a> <a href="#numbers-7-37">37</a> <a href="#numbers-7-38">38</a> <a href="#numbers-7-39">39</a> <a href="#numbers-7-40">40</a> <a href="#numbers-7-41">41</a> <a href="#numbers-7-42">42</a> <a href="#numbers-7-43">43</a> <a href="#numbers-7-44">44</a> <a href="#numbers-7-45">45</a> <a href="#numbers-7-46">46</a> <a href="#numbers-7-47">47</a> <a href="#numbers-7-48">48</a> <a href="#numbers-7-49">49</a> <a href="#numbers-7-50">50</a> <a href="#numbers-7-51">51</a> <a href="#numbers-7-52">52</a> <a href="#numbers-7-53">53</a> <a href="#numbers-7-54">54</a> <a href="#numbers-7-55">55</a> <a href="#numbers-7-56">56</a> <a href="#numbers-7-57">57</a> <a href="#numbers-7-58">58</a> <a href="#numbers-7-59">59</a> <a href="#numbers-7-60">60</a> <a href="#numbers-7-61">61</a> <a href="#numbers-7-62">62</a> <a href="#numbers-7-63">63</a> <a href="#numbers-7-64">64</a> <a href="#numbers-7-65">65</a> <a href="#numbers-7-66">66</a> <a href="#numbers-7-67">67</a> <a href="#numbers-7-68">68</a> <a href="#numbers-7-69">69</a> <a href="#numbers-7-70">70</a> <a href="#numbers-7-71">71</a> <a href="#numbers-7-72">72</a> <a href="#numbers-7-73">73</a> <a href="#numbers-7-74">74</a> <a href="#numbers-7-75">75</a> <a href="#numbers-7-76">76</a> <a href="#numbers-7-77">77</a> <a href="#numbers-7-78">78</a> <a href="#numbers-7-79">79</a> <a href="#numbers-7-80">80</a> <a href="#numbers-7-81">81</a> <a href="#numbers-7-82">82</a> <a href="#numbers-7-83">83</a> <a href="#numbers-7-84">84</a> <a href="#numbers-7-85">85</a> <a href="#numbers-7-86">86</a> <a href="#numbers-7-87">87</a> <a href="#numbers-7-88">88</a> <a href="#numbers-7-89">89</a></p>
<p id="numbers-7-1"><span class="verse-num">7:1</span> <span class="verse-body">factum est autem in die qua conplevit Moses tabernaculum et erexit illud unxitque et sanctificavit cum omnibus vasis suis altare similiter et vasa eius</span></p>
<p id="numbers-7-2"><span class="verse-num">7:2</span> <span class="verse-body">obtulerunt principes Israhel et capita familiarum qui erant per singulas tribus praefecti eorum qui numerati fuerant</span></p>
<p id="numbers-7-3"><span class="verse-num">7:3</span> <span class="verse-body">munera coram Domino sex plaustra tecta cum duodecim bubus unum plaustrum obtulere duo duces et unum bovem singuli obtuleruntque ea in conspectu tabernaculi</span></p>
<p id="numbers-7-4"><span class="verse-num">7:4</span> <span class="verse-body">ait autem Dominus ad Mosen</span></p>
<p id="numbers-7-5"><span class="verse-num">7:5</span> <span class="verse-body">suscipe ab eis ut serviant in ministerio tabernaculi et tradas ea Levitis iuxta ordinem ministerii sui</span></p>
<p id="numbers-7-6"><span class="verse-num">7:6</span> <span class="verse-body">itaque cum suscepisset Moses plaustra et boves tradidit eos Levitis</span></p>
<p id="numbers-7-7"><span class="verse-num">7:7</span> <span class="verse-body">duo plaustra et quattuor boves dedit filiis Gerson iuxta id quod habebant necessarium</span></p>
<p id="numbers-7-8"><span class="verse-num">7:8</span> <span class="verse-body">quattuor alia plaustra et octo boves dedit filiis Merari secundum officia et cultum suum sub manu Ithamar filii Aaron sacerdotis</span></p>
<p id="numbers-7-9"><span class="verse-num">7:9</span> <span class="verse-body">filiis autem Caath non dedit plaustra et boves quia in sanctuario serviunt et onera propriis portant umeris</span></p>
<p id="numbers-7-10"><span class="verse-num">7:10</span> <span class="verse-body">igitur obtulerunt duces in dedicationem altaris die qua unctum est oblationem suam ante altare</span></p>
<p id="numbers-7-11"><span class="verse-num">7:11</span> <span class="verse-body">dixitque Dominus ad Mosen singuli duces per singulos dies offerant munera in dedicationem altaris</span></p>
<p id="numbers-7-12"><span class="verse-num">7:12</span> <span class="verse-body">primo die obtulit oblationem suam Naasson filius Aminadab de tribu Iuda</span></p>
<p id="numbers-7-13"><span class="verse-num">7:13</span> <span class="verse-body">fueruntque in ea acetabulum argenteum pondo centum triginta siclorum fiala argentea habens septuaginta siclos iuxta pondus sanctuarii utrumque plenum simila conspersa oleo in sacrificium</span></p>
<p id="numbers-7-14"><span class="verse-num">7:14</span> <span class="verse-body">mortariolum ex decem siclis aureis plenum incenso</span></p>
<p id="numbers-7-15"><span class="verse-num">7:15</span> <span class="verse-body">bovem et arietem et agnum anniculum in holocaustum</span></p>
<p id="numbers-7-16"><span class="verse-num">7:16</span> <span class="verse-body">hircumque pro peccato</span></p>
<p id="numbers-7-17"><span class="verse-num">7:17</span> <span class="verse-body">et in sacrificio pacificorum boves duos arietes quinque hircos quinque agnos anniculos quinque haec est oblatio Naasson filii Aminadab</span></p>
<p id="numbers-7-18"><span class="verse-num">7:18</span> <span class="verse-body">secundo die obtulit Nathanahel filius Suar dux de tribu Isachar</span></p>
<p id="numbers-7-19"><span class="verse-num">7:19</span> <span class="verse-body">acetabulum argenteum adpendens centum triginta siclos fialam argenteam habentem septuaginta siclos iuxta pondus sanctuarii utrumque plenum simila conspersa oleo in sacrificium</span></p>
<p id="numbers-7-20"><span class="verse-num">7:20</span> <span class="verse-body">mortariolum aureum habens decem siclos plenum incenso</span></p>
<p id="numbers-7-21"><span class="verse-num">7:21</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-22"><span class="verse-num">7:22</span> <span class="verse-body">hircumque pro peccato</span></p>
<p id="numbers-7-23"><span class="verse-num">7:23</span> <span class="verse-body">et in sacrificio pacificorum boves duos arietes quinque hircos quinque agnos anniculos quinque haec fuit oblatio Nathanahel filii Suar</span></p>
<p id="numbers-7-24"><span class="verse-num">7:24</span> <span class="verse-body">tertio die princeps filiorum Zabulon Heliab filius Helon</span></p>
<p id="numbers-7-25"><span class="verse-num">7:25</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-26"><span class="verse-num">7:26</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-27"><span class="verse-num">7:27</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-28"><span class="verse-num">7:28</span> <span class="verse-body">hircumque pro peccato</span></p>
<p id="numbers-7-29"><span class="verse-num">7:29</span> <span class="verse-body">et in sacrificio pacificorum boves duos arietes quinque hircos quinque agnos anniculos quinque haec est oblatio Heliab filii Helon</span></p>
<p id="numbers-7-30"><span class="verse-num">7:30</span> <span class="verse-body">die quarto princeps filiorum Ruben Helisur filius Sedeur</span></p>
<p id="numbers-7-31"><span class="verse-num">7:31</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-32"><span class="verse-num">7:32</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-33"><span class="verse-num">7:33</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-34"><span class="verse-num">7:34</span> <span class="verse-body">hircumque pro peccato</span></p>
<p id="numbers-7-35"><span class="verse-num">7:35</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Helisur filii Sedeur</span></p>
<p id="numbers-7-36"><span class="verse-num">7:36</span> <span class="verse-body">die quinto princeps filiorum Symeon Salamihel filius Surisaddai</span></p>
<p id="numbers-7-37"><span class="verse-num">7:37</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-38"><span class="verse-num">7:38</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-39"><span class="verse-num">7:39</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-40"><span class="verse-num">7:40</span> <span class="verse-body">hircumque pro peccato</span></p>
<p id="numbers-7-41"><span class="verse-num">7:41</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Salamihel filii Surisaddai</span></p>
<p id="numbers-7-42"><span class="verse-num">7:42</span> <span class="verse-body">die sexto princeps filiorum Gad Heliasaph filius Duhel</span></p>
<p id="numbers-7-43"><span class="verse-num">7:43</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-44"><span class="verse-num">7:44</span> <span class="verse-body">mortariolum aureum adpendens siclos decem plenum incenso</span></p>
<p id="numbers-7-45"><span class="verse-num">7:45</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-46"><span class="verse-num">7:46</span> <span class="verse-body">hircumque pro peccato</span></p>
<p id="numbers-7-47"><span class="verse-num">7:47</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Heliasaph filii Duhel</span></p>
<p id="numbers-7-48"><span class="verse-num">7:48</span> <span class="verse-body">die septimo princeps filiorum Ephraim Helisama filius Ammiud</span></p>
<p id="numbers-7-49"><span class="verse-num">7:49</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-50"><span class="verse-num">7:50</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-51"><span class="verse-num">7:51</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-52"><span class="verse-num">7:52</span> <span class="verse-body">hircumque pro peccato</span></p>
<p id="numbers-7-53"><span class="verse-num">7:53</span> <span class="verse-body">et in hostias pacificas boves duos arietes quinque hircos quinque agnos anniculos quinque haec fuit oblatio Helisama filii Ammiud</span></p>
<p id="numbers-7-54"><span class="verse-num">7:54</span> <span class="verse-body">die octavo princeps filiorum Manasse Gamalihel filius Phadassur</span></p>
<p id="numbers-7-55"><span class="verse-num">7:55</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-56"><span class="verse-num">7:56</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-57"><span class="verse-num">7:57</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-58"><span class="verse-num">7:58</span> <span class="verse-body">hircumque pro peccato</span></p>
<p id="numbers-7-59"><span class="verse-num">7:59</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Gamalihel filii Phadassur</span></p>
<p id="numbers-7-60"><span class="verse-num">7:60</span> <span class="verse-body">die nono princeps filiorum Beniamin Abidan filius Gedeonis</span></p>
<p id="numbers-7-61"><span class="verse-num">7:61</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-62"><span class="verse-num">7:62</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-63"><span class="verse-num">7:63</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-64"><span class="verse-num">7:64</span> <span class="verse-body">hircumque pro peccato</span></p>
<p id="numbers-7-65"><span class="verse-num">7:65</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Abidan filii Gedeonis</span></p>
<p id="numbers-7-66"><span class="verse-num">7:66</span> <span class="verse-body">die decimo princeps filiorum Dan Ahiezer filius Amisaddai</span></p>
<p id="numbers-7-67"><span class="verse-num">7:67</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-68"><span class="verse-num">7:68</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-69"><span class="verse-num">7:69</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-70"><span class="verse-num">7:70</span> <span class="verse-body">hircumque pro peccato</span></p>
<p id="numbers-7-71"><span class="verse-num">7:71</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Ahiezer filii Amisaddai</span></p>
<p id="numbers-7-72"><span class="verse-num">7:72</span> <span class="verse-body">die undecimo princeps filiorum Aser Phagaihel filius Ochran</span></p>
<p id="numbers-7-73"><span class="verse-num">7:73</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-74"><span class="verse-num">7:74</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-75"><span class="verse-num">7:75</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-76"><span class="verse-num">7:76</span> <span class="verse-body">hircumque pro peccato</span></p>
<p id="numbers-7-77"><span class="verse-num">7:77</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Phagaihel filii Ochran</span></p>
<p id="numbers-7-78"><span class="verse-num">7:78</span> <span class="verse-body">die duodecimo princeps filiorum Nepthalim Achira filius Henan</span></p>
<p id="numbers-7-79"><span class="verse-num">7:79</span> <span class="verse-body">obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium</span></p>
<p id="numbers-7-80"><span class="verse-num">7:80</span> <span class="verse-body">mortariolum aureum adpendens decem siclos plenum incenso</span></p>
<p id="numbers-7-81"><span class="verse-num">7:81</span> <span class="verse-body">bovem de armento et arietem et agnum anniculum in holocaustum</span></p>
<p id="numbers-7-82"><span class="verse-num">7:82</span> <span class="verse-body">hircumque pro peccato</span></p>
<p id="numbers-7-83"><span class="verse-num">7:83</span> <span class="verse-body">et in hostias pacificorum boves duos arietes quinque hircos quinque agnos anniculos quinque haec fuit oblatio Achira filii Henan</span></p>
<p id="numbers-7-84"><span class="verse-num">7:84</span> <span class="verse-body">haec in dedicatione altaris oblata sunt a principibus Israhel in die qua consecratum est acetabula argentea duodecim fialae argenteae duodecim mortariola aurea duodecim</span></p>
<p id="numbers-7-85"><span class="verse-num">7:85</span> <span class="verse-body">ita ut centum triginta argenti siclos haberet unum acetabulum et septuaginta siclos una fiala id est in commune vasorum omnium ex argento sicli duo milia quadringenti pondere sanctuarii</span></p>
<p id="numbers-7-86"><span class="verse-num">7:86</span> <span class="verse-body">mortariola aurea duodecim plena incenso denos siclos adpendentia pondere sanctuarii id est simul auri sicli centum viginti</span></p>
<p id="numbers-7-87"><span class="verse-num">7:87</span> <span class="verse-body">boves de armento in holocaustum duodecim arietes duodecim agni anniculi duodecim et libamenta eorum hirci duodecim pro peccato</span></p>
<p id="numbers-7-88"><span class="verse-num">7:88</span> <span class="verse-body">hostiae pacificorum boves viginti quattuor arietes sexaginta hirci sexaginta agni anniculi sexaginta haec oblata sunt in dedicatione altaris quando unctum est</span></p>
<p id="numbers-7-89"><span class="verse-num">7:89</span> <span class="verse-body">cumque ingrederetur Moses tabernaculum foederis ut consuleret oraculum audiebat vocem loquentis ad se de propitiatorio quod erat super arcam testimonii inter duos cherubin unde et loquebatur ei __________________________________________________________________</span></p>
<h2 id="numbers-ch-8">Chapter 8</h2>
<p class="verses"><a href="#numbers-8-1">1</a> <a href="#numbers-8-2">2</a> <a href="#numbers-8-3">3</a> <a href="#numbers-8-4">4</a> <a href="#numbers-8-5">5</a> <a href="#numbers-8-6">6</a> <a href="#numbers-8-7">7</a> <a href="#numbers-8-8">8</a> <a href="#numbers-8-9">9</a> <a href="#numbers-8-10">10</a> <a href="#numbers-8-11">11</a> <a href="#numbers-8-12">12</a> <a href="#numbers-8-13">13</a> <a href="#numbers-8-14">14</a> <a href="#numbers-8-15">15</a> <a href="#numbers-8-16">16</a> <a href="#numbers-8-17">17</a> <a href="#numbers-8-18">18</a> <a href="#numbers-8-19">19</a> <a href="#numbers-8-20">20</a> <a href="#numbers-8-21">21</a> <a href="#numbers-8-22">22</a> <a href="#numbers-8-23">23</a> <a href="#numbers-8-24">24</a> <a href="#numbers-8-25">25</a> <a href="#numbers-8-26">26</a></p>
<p id="numbers-8-1"><span class="verse-num">8:1</span> <span class="verse-body">locutus est Dominus ad Mosen dicens</span></p>
<p id="numbers-8-2"><span class="verse-num">8:2</span> <span class="verse-body">loquere Aaroni et dices ad eum cum posueris septem lucernas contra eam partem quam candelabrum respicit lucere debebunt</span></p>
<p id="numbers-8-3"><span class="verse-num">8:3</span> <span class="verse-body">fecitque Aaron et inposuit lucernas super candelabrum ut praeceperat Dominus Mosi</span></p>
<p id="numbers-8-4"><span class="verse-num">8:4</span> <span class="verse-body">haec autem erat factura candelabri ex auro ductili tam medius stipes quam cuncta ex utroque calamorum latera nascebantur iuxta exemplum quod ostendit Dominus Mosi ita operatus est candelabrum</span></p>
<p id="numbers-8-5"><span class="verse-num">8:5</span> <span class="verse-body">et locutus est Dominus ad Mosen dicens</span></p>
<p id="numbers-8-6"><span class="verse-num">8:6</span> <span class="verse-body">tolle Levitas de medio filiorum Israhel et purificabis eos</span></p>
<p id="numbers-8-7"><span class="verse-num">8:7</span> <span class="verse-body">iuxta hunc ritum aspergantur aqua lustrationis et radant omnes pilos carnis suae cumque laverint vestimenta sua et mundati fuerint</span></p>
<p id="numbers-8-8"><span class="verse-num">8:8</span> <span class="verse-body">tollant bovem de armentis et libamentum eius similam oleo conspersam bovem autem alterum de armento tu accipies pro peccato</span></p>
<p id="numbers-8-9"><span class="verse-num">8:9</span> <span class="verse-body">et adplicabis Levitas coram tabernaculo foederis convocata omni multitudine filiorum Israhel</span></p>
<p id="numbers-8-10"><span class="verse-num">8:10</span> <span class="verse-body">cumque Levitae fuerint coram Domino ponent filii Israhel manus suas super eos</span></p>
<p id="numbers-8-11"><span class="verse-num">8:11</span> <span class="verse-body">et offeret Aaron Levitas munus in conspectu Domini a filiis Israhel ut serviant in ministerio eius</span></p>
<p id="numbers-8-12"><span class="verse-num">8:12</span> <span class="verse-body">Levitae quoque ponent manus suas super capita boum e quibus unum facies pro peccato et alterum in holocaustum Domini ut depreceris pro eis</span></p>
<p id="numbers-8-13"><span class="verse-num">8:13</span> <span class="verse-body">statuesque Levitas in conspectu Aaron et filiorum eius et consecrabis oblatos Domino</span></p>
<p id="numbers-8-14"><span class="verse-num">8:14</span> <span class="verse-body">ac separabis de medio filiorum Israhel ut sint mei</span></p>
<p id="numbers-8-15"><span class="verse-num">8:15</span> <span class="verse-body">et postea ingrediantur tabernaculum foederis ut serviant mihi sicque purificabis et consecrabis eos in oblationem Domini quoniam dono donati sunt mihi a filiis Israhel</span></p>
<p id="numbers-8-16"><span class="verse-num">8:16</span> <span class="verse-body">pro primogenitis quae aperiunt omnem vulvam in Israhel accepi eos</span></p>
<p id="numbers-8-17"><span class="verse-num">8:17</span> <span class="verse-body">mea sunt omnia primogenita filiorum Israhel tam ex hominibus quam ex iumentis ex die quo percussi omnem primogenitum in terra Aegypti sanctificavi eos mihi</span></p>
<p id="numbers-8-18"><span class="verse-num">8:18</span> <span class="verse-body">et tuli Levitas pro cunctis primogenitis filiorum Israhel</span></p>
<p id="numbers-8-19"><span class="verse-num">8:19</span> <span class="verse-body">tradidique eos dono Aaroni et filiis eius de medio populi ut serviant mihi pro Israhel in tabernaculo foederis et orent pro eis ne sit in populo plaga si ausi fuerint accedere ad sanctuarium</span></p>
<p id="numbers-8-20"><span class="verse-num">8:20</span> <span class="verse-body">feceruntque Moses et Aaron et omnis multitudo filiorum Israhel super Levitas quae praeceperat Dominus Mosi</span></p>
<p id="numbers-8-21"><span class="verse-num">8:21</span> <span class="verse-body">purificatique sunt et laverunt vestimenta sua elevavitque eos Aaron in conspectu Domini et oravit pro eis</span></p>
<p id="numbers-8-22"><span class="verse-num">8:22</span> <span class="verse-body">ut purificati ingrederentur ad officia sua in tabernaculum foederis coram Aaron et filiis eius sicut praeceperat Dominus Mosi de Levitis ita factum est</span></p>
<p id="numbers-8-23"><span class="verse-num">8:23</span> <span class="verse-body">locutus est Dominus ad Mosen dicens</span></p>
<p id="numbers-8-24"><span class="verse-num">8:24</span> <span class="verse-body">haec est lex Levitarum a viginti quinque annis et supra ingredientur ut ministrent in tabernaculo foederis</span></p>
<p id="numbers-8-25"><span class="verse-num">8:25</span> <span class="verse-body">cumque quinquagesimum annum aetatis impleverint servire cessabunt</span></p>
<p id="numbers-8-26"><span class="verse-num">8:26</span> <span class="verse-body">eruntque ministri fratrum suorum in tabernaculo foederis ut custodiant quae sibi fuerint commendata opera autem ipsa non faciant sic dispones Levitas in custodiis suis __________________________________________________________________</span></p>
<h2 id="numbers-ch-9">Chapter 9</h2>
<p class="verses"><a href="#numbers-9-1">1</a> <a href="#numbers-9-2">2</a> <a href="#numbers-9-3">3</a> <a href="#numbers-9-4">4</a> <a href="#numbers-9-5">5</a> <a href="#numbers-9-6">6</a> <a href="#numbers-9-7">7</a> <a href="#numbers-9-8">8</a> <a href="#numbers-9-9">9</a> <a href="#numbers-9-10">10</a> <a href="#numbers-9-11">11</a> <a href="#numbers-9-12">12</a> <a href="#numbers-9-13">13</a> <a href="#numbers-9-14">14</a> <a href="#numbers-9-15">15</a> <a href="#numbers-9-16">16</a> <a href="#numbers-9-17">17</a> <a href="#numbers-9-18">18</a> <a href="#numbers-9-19">19</a> <a href="#numbers-9-20">20</a> <a href="#numbers-9-21">21</a> <a href="#numbers-9-22">22</a> <a href="#numbers-9-23">23</a></p>
<p id="numbers-9-1"><span class="verse-num">9:1</span> <span class="verse-body">locutus est Dominus ad Mosen in deserto Sinai anno secundo postquam egressi sunt de terra Aegypti mense primo dicens</span></p>
<p id="numbers-9-2"><span class="verse-num">9:2</span> <span class="verse-body">faciant filii Israhel phase in tempore suo</span></p>
<p id="numbers-9-3"><span class="verse-num">9:3</span> <span class="verse-body">quartadecima die mensis huius ad vesperam iuxta omnes caerimonias et iustificationes eius</span></p>
<p id="numbers-9-4"><span class="verse-num">9:4</span> <span class="verse-body">praecepitque Moses filiis Israhel ut facerent phase</span></p>
<p id="numbers-9-5"><span class="verse-num">9:5</span> <span class="verse-body">qui fecerunt tempore suo quartadecima die mensis ad vesperam in monte Sinai iuxta omnia quae mandaverat Dominus Mosi fecerunt filii Israhel</span></p>
<p id="numbers-9-6"><span class="verse-num">9:6</span> <span class="verse-body">ecce autem quidam inmundi super animam hominis qui non poterant facere pascha in die illo accedentes ad Mosen et Aaron</span></p>
<p id="numbers-9-7"><span class="verse-num">9:7</span> <span class="verse-body">dixerunt eis inmundi sumus super animam hominis quare fraudamur ut non valeamus offerre oblationem Domino in tempore suo inter filios Israhel</span></p>
<p id="numbers-9-8"><span class="verse-num">9:8</span> <span class="verse-body">quibus respondit Moses state ut consulam quid praecipiat Dominus de vobis</span></p>
<p id="numbers-9-9"><span class="verse-num">9:9</span> <span class="verse-body">locutusque est Dominus ad Mosen dicens</span></p>
<p id="numbers-9-10"><span class="verse-num">9:10</span> <span class="verse-body">loquere filiis Israhel homo qui fuerit inmundus super anima sive in via procul in gente vestra faciat phase Domino</span></p>
<p id="numbers-9-11"><span class="verse-num">9:11</span> <span class="verse-body">mense secundo quartadecima die mensis ad vesperam cum azymis et lactucis agrestibus comedent illud</span></p>
<p id="numbers-9-12"><span class="verse-num">9:12</span> <span class="verse-body">non relinquent ex eo quippiam usque mane et os eius non confringent omnem ritum phase observabunt</span></p>
<p id="numbers-9-13"><span class="verse-num">9:13</span> <span class="verse-body">si quis autem et mundus est et in itinere non fuit et tamen non fecit phase exterminabitur anima illa de populis suis quia sacrificium Domino non obtulit tempore suo peccatum suum ipse portabit</span></p>
<p id="numbers-9-14"><span class="verse-num">9:14</span> <span class="verse-body">peregrinus quoque et advena si fuerit apud vos faciet phase Domini iuxta caerimonias et iustificationes eius praeceptum idem erit apud vos tam advenae quam indigenae</span></p>
<p id="numbers-9-15"><span class="verse-num">9:15</span> <span class="verse-body">igitur die qua erectum est tabernaculum operuit illud nubes a vespere autem super tentorium erat quasi species ignis usque mane</span></p>
<p id="numbers-9-16"><span class="verse-num">9:16</span> <span class="verse-body">sic fiebat iugiter per diem operiebat illud nubes et per noctem quasi species ignis</span></p>
<p id="numbers-9-17"><span class="verse-num">9:17</span> <span class="verse-body">cumque ablata fuisset nubes quae tabernaculum protegebat tunc proficiscebantur filii Israhel et in loco ubi stetisset nubes ibi castrametabantur</span></p>
<p id="numbers-9-18"><span class="verse-num">9:18</span> <span class="verse-body">ad imperium Domini proficiscebantur et ad imperium illius figebant tabernaculum cunctis diebus quibus stabat nubes super tabernaculum manebant in eodem loco</span></p>
<p id="numbers-9-19"><span class="verse-num">9:19</span> <span class="verse-body">et si evenisset ut multo tempore maneret super illud erant filii Israhel in excubiis Domini et non proficiscebantur</span></p>
<p id="numbers-9-20"><span class="verse-num">9:20</span> <span class="verse-body">quotquot diebus fuisset nubes super tabernaculum ad imperium Domini erigebant tentoria et ad imperium illius deponebant</span></p>
<p id="numbers-9-21"><span class="verse-num">9:21</span> <span class="verse-body">si fuisset nubes a vespere usque mane et statim diluculo tabernaculum reliquisset proficiscebantur et si post diem et noctem recessisset dissipabant tentoria</span></p>
<p id="numbers-9-22"><span class="verse-num">9:22</span> <span class="verse-body">si biduo aut uno mense vel longiori tempore fuisset super tabernaculum manebant filii Israhel in eodem loco et non proficiscebantur statim autem ut recessisset movebant castra</span></p>
<p id="numbers-9-23"><span class="verse-num">9:23</span> <span class="verse-body">per verbum Domini figebant tentoria et per verbum illius proficiscebantur erantque in excubiis Domini iuxta imperium eius per manum Mosi __________________________________________________________________</span></p>
<h2 id="numbers-ch-10">Chapter 10</h2>
<p class="verses"><a href="#numbers-10-1">1</a> <a href="#numbers-10-2">2</a> <a href="#numbers-10-3">3</a> <a href="#numbers-10-4">4</a> <a href="#numbers-10-5">5</a> <a href="#numbers-10-6">6</a> <a href="#numbers-10-7">7</a> <a href="#numbers-10-8">8</a> <a href="#numbers-10-9">9</a> <a href="#numbers-10-10">10</a> <a href="#numbers-10-11">11</a> <a href="#numbers-10-12">12</a> <a href="#numbers-10-13">13</a> <a href="#numbers-10-14">14</a> <a href="#numbers-10-15">15</a> <a href="#numbers-10-16">16</a> <a href="#numbers-10-17">17</a> <a href="#numbers-10-18">18</a> <a href="#numbers-10-19">19</a> <a href="#numbers-10-20">20</a> <a href="#numbers-10-21">21</a> <a href="#numbers-10-22">22</a> <a href="#numbers-10-23">23</a> <a href="#numbers-10-24">24</a> <a href="#numbers-10-25">25</a> <a href="#numbers-10-26">26</a> <a href="#numbers-10-27">27</a> <a href="#numbers-10-28">28</a> <a href="#numbers-10-29">29</a> <a href="#numbers-10-30">30</a> <a href="#numbers-10-31">31</a> <a href="#numbers-10-32">32</a> <a href="#numbers-10-33">33</a> <a href="#numbers-10-34">34</a> <a href="#numbers-10-35">35</a> <a href="#numbers-10-36">36</a></p>
<p id="numbers-10-1"><span class="verse-num">10:1</span> <span class="verse-body">locutus est Dominus ad Mosen dicens</span></p>
<p id="numbers-10-2"><span class="verse-num">10:2</span> <span class="verse-body">fac tibi duas tubas argenteas ductiles quibus convocare possis multitudinem quando movenda sunt castra</span></p>
<p id="numbers-10-3"><span class="verse-num">10:3</span> <span class="verse-body">cumque increpueris tubis congregabitur ad te omnis turba ad ostium foederis tabernaculi</span></p>
<p id="numbers-10-4"><span class="verse-num">10:4</span> <span class="verse-body">si semel clangueris venient ad te principes et capita multitudinis Israhel</span></p>
<p id="numbers-10-5"><span class="verse-num">10:5</span> <span class="verse-body">sin autem prolixior atque concisus clangor increpuerit movebunt castra primi qui sunt ad orientalem plagam</span></p>
<p id="numbers-10-6"><span class="verse-num">10:6</span> <span class="verse-body">in secundo autem sonitu et pari ululatu tubae levabunt tentoria qui habitant ad meridiem et iuxta hunc modum reliqui facient ululantibus tubis in profectione</span></p>
<p id="numbers-10-7"><span class="verse-num">10:7</span> <span class="verse-body">quando autem congregandus est populus simplex tubarum clangor erit et non concise ululabunt</span></p>
<p id="numbers-10-8"><span class="verse-num">10:8</span> <span class="verse-body">filii Aaron sacerdotes clangent tubis eritque hoc legitimum sempiternum in generationibus vestris</span></p>
<p id="numbers-10-9"><span class="verse-num">10:9</span> <span class="verse-body">si exieritis ad bellum de terra vestra contra hostes qui dimicant adversum vos clangetis ululantibus tubis et erit recordatio vestri coram Domino Deo vestro ut eruamini de manibus inimicorum vestrorum</span></p>
<p id="numbers-10-10"><span class="verse-num">10:10</span> <span class="verse-body">si quando habebitis epulum et dies festos et kalendas canetis tubis super holocaustis et pacificis victimis ut sint vobis in recordationem Dei vestri ego Dominus Deus vester</span></p>
<p id="numbers-10-11"><span class="verse-num">10:11</span> <span class="verse-body">anno secundo mense secundo vicesima die mensis elevata est nubes de tabernaculo foederis</span></p>
<p id="numbers-10-12"><span class="verse-num">10:12</span> <span class="verse-body">profectique sunt filii Israhel per turmas suas de deserto Sinai et recubuit nubes in solitudine Pharan</span></p>
<p id="numbers-10-13"><span class="verse-num">10:13</span> <span class="verse-body">moveruntque castra primi iuxta imperium Domini in manu Mosi</span></p>
<p id="numbers-10-14"><span class="verse-num">10:14</span> <span class="verse-body">filii Iuda per turmas suas quorum princeps erat Naasson filius Aminadab</span></p>
<p id="numbers-10-15"><span class="verse-num">10:15</span> <span class="verse-body">in tribu filiorum Isachar fuit princeps Nathanahel filius Suar</span></p>
<p id="numbers-10-16"><span class="verse-num">10:16</span> <span class="verse-body">in tribu Zabulon erat princeps Heliab filius Helon</span></p>
<p id="numbers-10-17"><span class="verse-num">10:17</span> <span class="verse-body">depositumque est tabernaculum quod portantes egressi sunt filii Gerson et Merari</span></p>
<p id="numbers-10-18"><span class="verse-num">10:18</span> <span class="verse-body">profectique sunt et filii Ruben per turmas et ordinem suum quorum princeps erat Helisur filius Sedeur</span></p>
<p id="numbers-10-19"><span class="verse-num">10:19</span> <span class="verse-body">in tribu autem filiorum Symeon princeps fuit Salamihel filius Surisaddai</span></p>
<p id="numbers-10-20"><span class="verse-num">10:20</span> <span class="verse-body">porro in tribu Gad erat princeps Heliasaph filius Duhel</span></p>
<p id="numbers-10-21"><span class="verse-num">10:21</span> <span class="verse-body">profectique sunt et Caathitae portantes sanctuarium tamdiu tabernaculum portabatur donec venirent ad erectionis locum</span></p>
<p id="numbers-10-22"><span class="verse-num">10:22</span> <span class="verse-body">moverunt castra et filii Ephraim per turmas suas in quorum exercitu princeps erat Helisama filius Ammiud</span></p>
<p id="numbers-10-23"><span class="verse-num">10:23</span> <span class="verse-body">in tribu autem filiorum Manasse princeps fuit Gamalihel filius Phadassur</span></p>
<p id="numbers-10-24"><span class="verse-num">10:24</span> <span class="verse-body">et in tribu Beniamin dux Abidan filius Gedeonis</span></p>
<p id="numbers-10-25"><span class="verse-num">10:25</span> <span class="verse-body">novissimi castrorum omnium profecti sunt filii Dan per turmas suas in quorum exercitu princeps fuit Ahiezer filius Amisaddai</span></p>
<p id="numbers-10-26"><span class="verse-num">10:26</span> <span class="verse-body">in tribu autem filiorum Aser erat princeps Phagaihel filius Ochran</span></p>
<p id="numbers-10-27"><span class="verse-num">10:27</span> <span class="verse-body">et in tribu filiorum Nepthalim princeps Achira filius Henan</span></p>
<p id="numbers-10-28"><span class="verse-num">10:28</span> <span class="verse-body">haec sunt castra et profectiones filiorum Israhel per turmas suas quando egrediebantur</span></p>
<p id="numbers-10-29"><span class="verse-num">10:29</span> <span class="verse-body">dixitque Moses Hobab filio Rahuhel Madianiti cognato suo proficiscimur ad locum quem Dominus daturus est nobis veni nobiscum ut benefaciamus tibi quia Dominus bona promisit Israheli</span></p>
<p id="numbers-10-30"><span class="verse-num">10:30</span> <span class="verse-body">cui ille respondit non vadam tecum sed revertar in terram meam in qua natus sum</span></p>
<p id="numbers-10-31"><span class="verse-num">10:31</span> <span class="verse-body">et ille noli inquit nos relinquere tu enim nosti in quibus locis per desertum castra ponere debeamus et eris ductor noster</span></p>
<p id="numbers-10-32"><span class="verse-num">10:32</span> <span class="verse-body">cumque nobiscum veneris quicquid optimum fuerit ex opibus quas nobis traditurus est Dominus dabimus tibi</span></p>
<p id="numbers-10-33"><span class="verse-num">10:33</span> <span class="verse-body">profecti sunt ergo de monte Domini via trium dierum arcaque foederis Domini praecedebat eos per dies tres providens castrorum locum</span></p>
<p id="numbers-10-34"><span class="verse-num">10:34</span> <span class="verse-body">nubes quoque Domini super eos erat per diem cum incederent</span></p>
<p id="numbers-10-35"><span class="verse-num">10:35</span> <span class="verse-body">cumque elevaretur arca dicebat Moses surge Domine et dissipentur inimici tui et fugiant qui oderunt te a facie tua</span></p>
<p id="numbers-10-36"><span class="verse-num">10:36</span> <span class="verse-body">cum autem deponeretur aiebat revertere Domine ad multitudinem exercitus Israhel __________________________________________________________________</span></p>
<h2 id="numbers-ch-11">Chapter 11</h2>
<p class="verses"><a href="#numbers-11-1">1</a> <a href="#numbers-11-2">2</a> <a href="#numbers-11-3">3</a> <a href="#numbers-11-4">4</a> <a href="#numbers-11-5">5</a> <a href="#numbers-11-6">6</a> <a href="#numbers-11-7">7</a> <a href="#numbers-11-8">8</a> <a href="#numbers-11-9">9</a> <a href="#numbers-11-10">10</a> <a href="#numbers-11-11">11</a> <a href="#numbers-11-12">12</a> <a href="#numbers-11-13">13</a> <a href="#numbers-11-14">14</a> <a href="#numbers-11-15">15</a> <a href="#numbers-11-16">16</a> <a href="#numbers-11-17">17</a> <a href="#numbers-11-18">18</a> <a href="#numbers-11-19">19</a> <a href="#numbers-11-20">20</a> <a href="#numbers-11-21">21</a> <a href="#numbers-11-22">22</a> <a href="#numbers-11-23">23</a> <a href="#numbers-11-24">24</a> <a href="#numbers-11-25">25</a> <a href="#numbers-11-26">26</a> <a href="#numbers-11-27">27</a> <a href="#numbers-11-28">28</a> <a href="#numbers-11-29">29</a> <a href="#numbers-11-30">30</a> <a href="#numbers-11-31">31</a> <a href="#numbers-11-32">32</a> <a href="#numbers-11-33">33</a> <a href="#numbers-11-34">34</a></p>
<p id="numbers-11-1"><span class="verse-num">11:1</span> <span class="verse-body">interea ortum est murmur populi quasi dolentium pro labore contra Dominum quod cum audisset iratus est et accensus in eos ignis Domini devoravit extremam castrorum partem</span></p>
<p id="numbers-11-2"><span class="verse-num">11:2</span> <span class="verse-body">cumque clamasset populus ad Mosen oravit Moses Dominum et absortus est ignis</span></p>
<p id="numbers-11-3"><span class="verse-num">11:3</span> <span class="verse-body">vocavitque nomen loci illius Incensio eo quod succensus fuisset contra eos ignis Domini</span></p>
<p id="numbers-11-4"><span class="verse-num">11:4</span> <span class="verse-body">vulgus quippe promiscuum quod ascenderat cum eis flagravit desiderio sedens et flens iunctis sibi pariter filiis Israhel et ait quis dabit nobis ad vescendum carnes</span></p>
<p id="numbers-11-5"><span class="verse-num">11:5</span> <span class="verse-body">recordamur piscium quos comedebamus in Aegypto gratis in mentem nobis veniunt cucumeres et pepones porrique et cepae et alia</span></p>
<p id="numbers-11-6"><span class="verse-num">11:6</span> <span class="verse-body">anima nostra arida est nihil aliud respiciunt oculi nostri nisi man</span></p>
<p id="numbers-11-7"><span class="verse-num">11:7</span> <span class="verse-body">erat autem man quasi semen coriandri coloris bdellii</span></p>
<p id="numbers-11-8"><span class="verse-num">11:8</span> <span class="verse-body">circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati</span></p>
<p id="numbers-11-9"><span class="verse-num">11:9</span> <span class="verse-body">cumque descenderet nocte super castra ros descendebat pariter et man</span></p>
<p id="numbers-11-10"><span class="verse-num">11:10</span> <span class="verse-body">audivit ergo Moses flentem populum per familias singulos per ostia tentorii sui iratusque est furor Domini valde sed et Mosi intoleranda res visa est</span></p>
<p id="numbers-11-11"><span class="verse-num">11:11</span> <span class="verse-body">et ait ad Dominum cur adflixisti servum tuum quare non invenio gratiam coram te et cur inposuisti pondus universi populi huius super me</span></p>
<p id="numbers-11-12"><span class="verse-num">11:12</span> <span class="verse-body">numquid ego concepi omnem hanc multitudinem vel genui eam ut dicas mihi porta eos in sinu tuo sicut portare solet nutrix infantulum et defer in terram pro qua iurasti patribus eorum</span></p>
<p id="numbers-11-13"><span class="verse-num">11:13</span> <span class="verse-body">unde mihi carnes ut dem tantae multitudini flent contra me dicentes da nobis carnes ut comedamus</span></p>
<p id="numbers-11-14"><span class="verse-num">11:14</span> <span class="verse-body">non possum solus sustinere omnem hunc populum quia gravis mihi est</span></p>
<p id="numbers-11-15"><span class="verse-num">11:15</span> <span class="verse-body">sin aliter tibi videtur obsecro ut interficias me et inveniam gratiam in oculis tuis ne tantis adficiar malis</span></p>
<p id="numbers-11-16"><span class="verse-num">11:16</span> <span class="verse-body">et dixit Dominus ad Mosen congrega mihi septuaginta viros de senibus Israhel quos tu nosti quod senes populi sint ac magistri et duces eos ad ostium tabernaculi foederis faciesque ibi stare tecum</span></p>
<p id="numbers-11-17"><span class="verse-num">11:17</span> <span class="verse-body">ut descendam et loquar tibi et auferam de spiritu tuo tradamque eis ut sustentent tecum onus populi et non tu solus graveris</span></p>
<p id="numbers-11-18"><span class="verse-num">11:18</span> <span class="verse-body">populo quoque dices sanctificamini cras comedetis carnes ego enim audivi vos dicere quis dabit nobis escas carnium bene nobis erat in Aegypto ut det vobis Dominus carnes et comedatis</span></p>
<p id="numbers-11-19"><span class="verse-num">11:19</span> <span class="verse-body">non uno die nec duobus vel quinque aut decem nec viginti quidem</span></p>
<p id="numbers-11-20"><span class="verse-num">11:20</span> <span class="verse-body">sed usque ad mensem dierum donec exeat per nares vestras et vertatur in nausiam eo quod reppuleritis Dominum qui in medio vestri est et fleveritis coram eo dicentes quare egressi sumus ex Aegypto</span></p>
<p id="numbers-11-21"><span class="verse-num">11:21</span> <span class="verse-body">et ait Moses sescenta milia peditum huius populi sunt et tu dicis dabo eis esum carnium mense integro</span></p>
<p id="numbers-11-22"><span class="verse-num">11:22</span> <span class="verse-body">numquid ovium et boum multitudo caedetur ut possit sufficere ad cibum vel omnes pisces maris in unum congregabuntur ut eos satient</span></p>
<p id="numbers-11-23"><span class="verse-num">11:23</span> <span class="verse-body">cui respondit Dominus numquid manus Domini invalida est iam nunc videbis utrum meus sermo opere conpleatur</span></p>
<p id="numbers-11-24"><span class="verse-num">11:24</span> <span class="verse-body">venit igitur Moses et narravit populo verba Domini congregans septuaginta viros de senibus Israhel quos stare fecit circa tabernaculum</span></p>
<p id="numbers-11-25"><span class="verse-num">11:25</span> <span class="verse-body">descenditque Dominus per nubem et locutus est ad eum auferens de spiritu qui erat in Mosen et dans septuaginta viris cumque requievisset in eis spiritus prophetaverunt nec ultra cessarunt</span></p>
<p id="numbers-11-26"><span class="verse-num">11:26</span> <span class="verse-body">remanserant autem in castris duo viri quorum unus vocabatur Heldad et alter Medad super quos requievit spiritus nam et ipsi descripti fuerant et non exierant ad tabernaculum</span></p>
<p id="numbers-11-27"><span class="verse-num">11:27</span> <span class="verse-body">cumque prophetarent in castris cucurrit puer et nuntiavit Mosi dicens Heldad et Medad prophetant in castris</span></p>
<p id="numbers-11-28"><span class="verse-num">11:28</span> <span class="verse-body">statim Iosue filius Nun minister Mosi et electus e pluribus ait domine mi Moses prohibe eos</span></p>
<p id="numbers-11-29"><span class="verse-num">11:29</span> <span class="verse-body">at ille quid inquit aemularis pro me quis tribuat ut omnis populus prophetet et det eis Dominus spiritum suum</span></p>
<p id="numbers-11-30"><span class="verse-num">11:30</span> <span class="verse-body">reversusque est Moses et maiores natu Israhel in castra</span></p>
<p id="numbers-11-31"><span class="verse-num">11:31</span> <span class="verse-body">ventus autem egrediens a Domino arreptas trans mare coturnices detulit et dimisit in castra itinere quantum uno die confici potest ex omni parte castrorum per circuitum volabantque in aere duobus cubitis altitudine super terram</span></p>
<p id="numbers-11-32"><span class="verse-num">11:32</span> <span class="verse-body">surgens ergo populus toto die illo et nocte ac die altero congregavit coturnicum qui parum decem choros et siccaverunt eas per gyrum castrorum</span></p>
<p id="numbers-11-33"><span class="verse-num">11:33</span> <span class="verse-body">adhuc carnes erant in dentibus eorum nec defecerat huiuscemodi cibus et ecce furor Domini concitatus in populum percussit eum plaga magna nimis</span></p>
<p id="numbers-11-34"><span class="verse-num">11:34</span> <span class="verse-body">vocatusque est ille locus sepulchra Concupiscentiae ibi enim sepelierunt populum qui desideraverat egressi autem de sepulchris Concupiscentiae venerunt in Aseroth et manserunt ibi __________________________________________________________________</span></p>
<h2 id="numbers-ch-12">Chapter 12</h2>
<p class="verses"><a href="#numbers-12-1">1</a> <a href="#numbers-12-2">2</a> <a href="#numbers-12-3">3</a> <a href="#numbers-12-4">4</a> <a href="#numbers-12-5">5</a> <a href="#numbers-12-6">6</a> <a href="#numbers-12-7">7</a> <a href="#numbers-12-8">8</a> <a href="#numbers-12-9">9</a> <a href="#numbers-12-10">10</a> <a href="#numbers-12-11">11</a> <a href="#numbers-12-12">12</a> <a href="#numbers-12-13">13</a> <a href="#numbers-12-14">14</a> <a href="#numbers-12-15">15</a></p>
<p id="numbers-12-1"><span class="verse-num">12:1</span> <span class="verse-body">locutaque est Maria et Aaron contra Mosen propter uxorem eius aethiopissam</span></p>
<p id="numbers-12-2"><span class="verse-num">12:2</span> <span class="verse-body">et dixerunt num per solum Mosen locutus est Dominus nonne et nobis similiter est locutus quod cum audisset Dominus</span></p>
<p id="numbers-12-3"><span class="verse-num">12:3</span> <span class="verse-body">erat enim Moses vir mitissimus super omnes homines qui morabantur in terra</span></p>
<p id="numbers-12-4"><span class="verse-num">12:4</span> <span class="verse-body">statim locutus est ad eum et ad Aaron et Mariam egredimini vos tantum tres ad tabernaculum foederis cumque fuissent egressi</span></p>
<p id="numbers-12-5"><span class="verse-num">12:5</span> <span class="verse-body">descendit Dominus in columna nubis et stetit in introitu tabernaculi vocans Aaron et Mariam qui cum issent</span></p>
<p id="numbers-12-6"><span class="verse-num">12:6</span> <span class="verse-body">dixit ad eos audite sermones meos si quis fuerit inter vos propheta Domini in visione apparebo ei vel per somnium loquar ad illum</span></p>
<p id="numbers-12-7"><span class="verse-num">12:7</span> <span class="verse-body">at non talis servus meus Moses qui in omni domo mea fidelissimus est</span></p>
<p id="numbers-12-8"><span class="verse-num">12:8</span> <span class="verse-body">ore enim ad os loquor ei et palam non per enigmata et figuras Dominum videt quare igitur non timuistis detrahere servo meo Mosi</span></p>
<p id="numbers-12-9"><span class="verse-num">12:9</span> <span class="verse-body">iratusque contra eos abiit</span></p>
<p id="numbers-12-10"><span class="verse-num">12:10</span> <span class="verse-body">nubes quoque recessit quae erat super tabernaculum et ecce Maria apparuit candens lepra quasi nix cumque respexisset eam Aaron et vidisset perfusam lepra</span></p>
<p id="numbers-12-11"><span class="verse-num">12:11</span> <span class="verse-body">ait ad Mosen obsecro domine mi ne inponas nobis hoc peccatum quod stulte commisimus</span></p>
<p id="numbers-12-12"><span class="verse-num">12:12</span> <span class="verse-body">ne fiat haec quasi mortua et ut abortivum quod proicitur de vulva matris suae ecce iam medium carnis eius devoratum est lepra</span></p>
<p id="numbers-12-13"><span class="verse-num">12:13</span> <span class="verse-body">clamavitque Moses ad Dominum dicens Deus obsecro sana eam</span></p>
<p id="numbers-12-14"><span class="verse-num">12:14</span> <span class="verse-body">cui respondit Dominus si pater eius spuisset in faciem illius nonne debuerat saltem septem dierum rubore suffundi separetur septem diebus extra castra et postea revocabitur</span></p>
<p id="numbers-12-15"><span class="verse-num">12:15</span> <span class="verse-body">exclusa est itaque Maria extra castra septem diebus et populus non est motus de loco illo donec revocata est Maria __________________________________________________________________</span></p>
<h2 id="numbers-ch-13">Chapter 13</h2>
<p class="verses"><a href="#numbers-13-1">1</a> <a href="#numbers-13-2">2</a> <a href="#numbers-13-3">3</a> <a href="#numbers-13-4">4</a> <a href="#numbers-13-5">5</a> <a href="#numbers-13-6">6</a> <a href="#numbers-13-7">7</a> <a href="#numbers-13-8">8</a> <a href="#numbers-13-9">9</a> <a href="#numbers-13-10">10</a> <a href="#numbers-13-11">11</a> <a href="#numbers-13-12">12</a> <a href="#numbers-13-13">13</a> <a href="#numbers-13-14">14</a> <a href="#numbers-13-15">15</a> <a href="#numbers-13-16">16</a> <a href="#numbers-13-17">17</a> <a href="#numbers-13-18">18</a> <a href="#numbers-13-19">19</a> <a href="#numbers-13-20">20</a> <a href="#numbers-13-21">21</a> <a href="#numbers-13-22">22</a> <a href="#numbers-13-23">23</a> <a href="#numbers-13-24">24</a> <a href="#numbers-13-25">25</a> <a href="#numbers-13-26">26</a> <a href="#numbers-13-27">27</a> <a href="#numbers-13-28">28</a> <a href="#numbers-13-29">29</a> <a href="#numbers-13-30">30</a> <a href="#numbers-13-31">31</a> <a href="#numbers-13-32">32</a> <a href="#numbers-13-33">33</a> <a href="#numbers-13-34">34</a></p>
<p id="numbers-13-1"><span class="verse-num">13:1</span> <span class="verse-body">profectus est de Aseroth fixis tentoriis in deserto Pharan</span></p>
<p id="numbers-13-2"><span class="verse-num">13:2</span> <span class="verse-body">ibi locutus est Dominus ad Mosen dicens</span></p>
<p id="numbers-13-3"><span class="verse-num">13:3</span> <span class="verse-body">mitte viros qui considerent terram Chanaan quam daturus sum filiis Israhel singulos de singulis tribubus ex principibus</span></p>
<p id="numbers-13-4"><span class="verse-num">13:4</span> <span class="verse-body">fecit Moses quod Dominus imperarat de deserto Pharan mittens principes viros quorum ista sunt nomina</span></p>
<p id="numbers-13-5"><span class="verse-num">13:5</span> <span class="verse-body">de tribu Ruben Semmua filium Zecchur</span></p>
<p id="numbers-13-6"><span class="verse-num">13:6</span> <span class="verse-body">de tribu Symeon Saphat filium Huri</span></p>
<p id="numbers-13-7"><span class="verse-num">13:7</span> <span class="verse-body">de tribu Iuda Chaleb filium Iepphonne</span></p>
<p id="numbers-13-8"><span class="verse-num">13:8</span> <span class="verse-body">de tribu Isachar Igal filium Ioseph</span></p>
<p id="numbers-13-9"><span class="verse-num">13:9</span> <span class="verse-body">de tribu Ephraim Osee filium Nun</span></p>
<p id="numbers-13-10"><span class="verse-num">13:10</span> <span class="verse-body">de tribu Beniamin Phalti filium Raphu</span></p>
<p id="numbers-13-11"><span class="verse-num">13:11</span> <span class="verse-body">de tribu Zabulon Geddihel filium Sodi</span></p>
<p id="numbers-13-12"><span class="verse-num">13:12</span> <span class="verse-body">de tribu Ioseph sceptri Manasse Gaddi filium Susi</span></p>
<p id="numbers-13-13"><span class="verse-num">13:13</span> <span class="verse-body">de tribu Dan Ammihel filium Gemalli</span></p>
<p id="numbers-13-14"><span class="verse-num">13:14</span> <span class="verse-body">de tribu Aser Sthur filium Michahel</span></p>
<p id="numbers-13-15"><span class="verse-num">13:15</span> <span class="verse-body">de tribu Nepthali Naabbi filium Vaphsi</span></p>
<p id="numbers-13-16"><span class="verse-num">13:16</span> <span class="verse-body">de tribu Gad Guhel filium Machi</span></p>
<p id="numbers-13-17"><span class="verse-num">13:17</span> <span class="verse-body">haec sunt nomina virorum quos misit Moses ad considerandam terram vocavitque Osee filium Nun Iosue</span></p>
<p id="numbers-13-18"><span class="verse-num">13:18</span> <span class="verse-body">misit ergo eos Moses ad considerandam terram Chanaan et dixit ad eos ascendite per meridianam plagam cumque veneritis ad montes</span></p>
<p id="numbers-13-19"><span class="verse-num">13:19</span> <span class="verse-body">considerate terram qualis sit et populum qui habitator est eius utrum fortis sit an infirmus pauci numero an plures</span></p>
<p id="numbers-13-20"><span class="verse-num">13:20</span> <span class="verse-body">ipsa terra bona an mala urbes quales muratae an absque muris</span></p>
<p id="numbers-13-21"><span class="verse-num">13:21</span> <span class="verse-body">humus pinguis an sterilis nemorosa an absque arboribus confortamini et adferte nobis de fructibus terrae erat autem tempus quando iam praecoquae uvae vesci possunt</span></p>
<p id="numbers-13-22"><span class="verse-num">13:22</span> <span class="verse-body">cumque ascendissent exploraverunt terram a deserto Sin usque Roob intrantibus Emath</span></p>
<p id="numbers-13-23"><span class="verse-num">13:23</span> <span class="verse-body">ascenderuntque ad meridiem et venerunt in Hebron ubi erant Ahiman et Sisai et Tholmai filii Enach nam Hebron septem annis ante Tanim urbem Aegypti condita est</span></p>
<p id="numbers-13-24"><span class="verse-num">13:24</span> <span class="verse-body">pergentesque usque ad torrentem Botri absciderunt palmitem cum uva sua quem portaverunt in vecte duo viri de malis quoque granatis et de ficis loci illius tulerunt</span></p>
<p id="numbers-13-25"><span class="verse-num">13:25</span> <span class="verse-body">qui appellatus est Neelescol id est torrens Botri eo quod botrum inde portassent filii Israhel</span></p>
<p id="numbers-13-26"><span class="verse-num">13:26</span> <span class="verse-body">reversique exploratores terrae post quadraginta dies omni regione circuita</span></p>
<p id="numbers-13-27"><span class="verse-num">13:27</span> <span class="verse-body">venerunt ad Mosen et Aaron et ad omnem coetum filiorum Israhel in desertum Pharan quod est in Cades locutique eis et omni multitudini ostenderunt fructus terrae</span></p>
<p id="numbers-13-28"><span class="verse-num">13:28</span> <span class="verse-body">et narraverunt dicentes venimus in terram ad quam misisti nos quae re vera fluit lacte et melle ut ex his fructibus cognosci potest</span></p>
<p id="numbers-13-29"><span class="verse-num">13:29</span> <span class="verse-body">sed cultores fortissimos habet et urbes grandes atque muratas stirpem Enach vidimus ibi</span></p>
<p id="numbers-13-30"><span class="verse-num">13:30</span> <span class="verse-body">Amalech habitat in meridie Hettheus et Iebuseus et Amorreus in montanis Chananeus vero moratur iuxta mare et circa fluenta Iordanis</span></p>
<p id="numbers-13-31"><span class="verse-num">13:31</span> <span class="verse-body">inter haec Chaleb conpescens murmur populi qui oriebatur contra Mosen ait ascendamus et possideamus terram quoniam poterimus obtinere eam</span></p>
<p id="numbers-13-32"><span class="verse-num">13:32</span> <span class="verse-body">alii vero qui fuerant cum eo dicebant nequaquam ad hunc populum valemus ascendere quia fortior nobis est</span></p>
<p id="numbers-13-33"><span class="verse-num">13:33</span> <span class="verse-body">detraxeruntque terrae quam inspexerant apud filios Israhel dicentes terram quam lustravimus devorat habitatores suos populum quem aspeximus procerae staturae est</span></p>
<p id="numbers-13-34"><span class="verse-num">13:34</span> <span class="verse-body">ibi vidimus monstra quaedam filiorum Enach de genere giganteo quibus conparati quasi lucustae videbamur __________________________________________________________________</span></p>
<h2 id="numbers-ch-14">Chapter 14</h2>
<p class="verses"><a href="#numbers-14-1">1</a> <a href="#numbers-14-2">2</a> <a href="#numbers-14-3">3</a> <a href="#numbers-14-4">4</a> <a href="#numbers-14-5">5</a> <a href="#numbers-14-6">6</a> <a href="#numbers-14-7">7</a> <a href="#numbers-14-8">8</a> <a href="#numbers-14-9">9</a> <a href="#numbers-14-10">10</a> <a href="#numbers-14-11">11</a> <a href="#numbers-14-12">12</a> <a href="#numbers-14-13">13</a> <a href="#numbers-14-14">14</a> <a href="#numbers-14-15">15</a> <a href="#numbers-14-16">16</a> <a href="#numbers-14-17">17</a> <a href="#numbers-14-18">18</a> <a href="#numbers-14-19">19</a> <a href="#numbers-14-20">20</a> <a href="#numbers-14-21">21</a> <a href="#numbers-14-22">22</a> <a href="#numbers-14-23">23</a> <a href="#numbers-14-24">24</a> <a href="#numbers-14-25">25</a> <a href="#numbers-14-26">26</a> <a href="#numbers-14-27">27</a> <a href="#numbers-14-28">28</a> <a href="#numbers-14-29">29</a> <a href="#numbers-14-30">30</a> <a href="#numbers-14-31">31</a> <a href="#numbers-14-32">32</a> <a href="#numbers-14-33">33</a> <a href="#numbers-14-34">34</a> <a href="#numbers-14-35">35</a> <a href="#numbers-14-36">36</a> <a href="#numbers-14-37">37</a> <a href="#numbers-14-38">38</a> <a href="#numbers-14-39">39</a> <a href="#numbers-14-40">40</a> <a href="#numbers-14-41">41</a> <a href="#numbers-14-42">42</a> <a href="#numbers-14-43">43</a> <a href="#numbers-14-44">44</a> <a href="#numbers-14-45">45</a></p>
<p id="numbers-14-1"><span class="verse-num">14:1</span> <span class="verse-body">igitur vociferans omnis turba flevit nocte illa</span></p>
<p id="numbers-14-2"><span class="verse-num">14:2</span> <span class="verse-body">et murmurati sunt contra Mosen et Aaron cuncti filii Israhel dicentes</span></p>
<p id="numbers-14-3"><span class="verse-num">14:3</span> <span class="verse-body">utinam mortui essemus in Aegypto et non in hac vasta solitudine utinam pereamus et non inducat nos Dominus in terram istam ne cadamus gladio et uxores ac liberi nostri ducantur captivi nonne melius est reverti in Aegyptum</span></p>
<p id="numbers-14-4"><span class="verse-num">14:4</span> <span class="verse-body">dixeruntque alter ad alterum constituamus nobis ducem et revertamur in Aegyptum</span></p>
<p id="numbers-14-5"><span class="verse-num">14:5</span> <span class="verse-body">quo audito Moses et Aaron ceciderunt proni in terram coram omni multitudine filiorum Israhel</span></p>
<p id="numbers-14-6"><span class="verse-num">14:6</span> <span class="verse-body">at vero Iosue filius Nun et Chaleb filius Iepphonne qui et ipsi lustraverant terram sciderunt vestimenta sua</span></p>
<p id="numbers-14-7"><span class="verse-num">14:7</span> <span class="verse-body">et ad omnem multitudinem filiorum Israhel locuti sunt terram quam circuivimus valde bona est</span></p>
<p id="numbers-14-8"><span class="verse-num">14:8</span> <span class="verse-body">si propitius fuerit Dominus inducet nos in eam et tradet humum lacte et melle manantem</span></p>
<p id="numbers-14-9"><span class="verse-num">14:9</span> <span class="verse-body">nolite rebelles esse contra Dominum neque timeatis populum terrae huius quia sicut panem ita eos possumus devorare recessit ab illis omne praesidium Dominus nobiscum est nolite metuere</span></p>
<p id="numbers-14-10"><span class="verse-num">14:10</span> <span class="verse-body">cumque clamaret omnis multitudo et lapidibus eos vellet opprimere apparuit gloria Domini super tectum foederis cunctis filiis Israhel</span></p>
<p id="numbers-14-11"><span class="verse-num">14:11</span> <span class="verse-body">et dixit Dominus ad Mosen usquequo detrahet mihi populus iste quousque non credent mihi in omnibus signis quae feci coram eis</span></p>
<p id="numbers-14-12"><span class="verse-num">14:12</span> <span class="verse-body">feriam igitur eos pestilentia atque consumam te autem faciam principem super gentem magnam et fortiorem quam haec est</span></p>
<p id="numbers-14-13"><span class="verse-num">14:13</span> <span class="verse-body">et ait Moses ad Dominum ut audiant Aegyptii de quorum medio eduxisti populum istum</span></p>
<p id="numbers-14-14"><span class="verse-num">14:14</span> <span class="verse-body">et habitatores terrae huius qui audierunt quod tu Domine in populo isto sis et facie videaris ad faciem et nubes tua protegat illos et in columna nubis praecedas eos per diem et in columna ignis per noctem</span></p>
<p id="numbers-14-15"><span class="verse-num">14:15</span> <span class="verse-body">quod occideris tantam multitudinem quasi unum hominem et dicant</span></p>
<p id="numbers-14-16"><span class="verse-num">14:16</span> <span class="verse-body">non poterat introducere populum in terram pro qua iuraverat idcirco occidit eos in solitudine</span></p>
<p id="numbers-14-17"><span class="verse-num">14:17</span> <span class="verse-body">magnificetur ergo fortitudo Domini sicut iurasti dicens</span></p>
<p id="numbers-14-18"><span class="verse-num">14:18</span> <span class="verse-body">Dominus patiens et multae misericordiae auferens iniquitatem et scelera nullumque innoxium derelinquens qui visitas peccata patrum in filios in tertiam et quartam generationem</span></p>
<p id="numbers-14-19"><span class="verse-num">14:19</span> <span class="verse-body">dimitte obsecro peccatum populi tui huius secundum magnitudinem misericordiae tuae sicut propitius fuisti egredientibus de Aegypto usque ad locum istum</span></p>
<p id="numbers-14-20"><span class="verse-num">14:20</span> <span class="verse-body">dixitque Dominus dimisi iuxta verbum tuum</span></p>
<p id="numbers-14-21"><span class="verse-num">14:21</span> <span class="verse-body">vivo ego et implebitur gloria Domini universa terra</span></p>
<p id="numbers-14-22"><span class="verse-num">14:22</span> <span class="verse-body">attamen omnes homines qui viderunt maiestatem meam et signa quae feci in Aegypto et in solitudine et temptaverunt me iam per decem vices nec oboedierunt voci meae</span></p>
<p id="numbers-14-23"><span class="verse-num">14:23</span> <span class="verse-body">non videbunt terram pro qua iuravi patribus eorum nec quisquam ex illis qui detraxit mihi intuebitur eam</span></p>
<p id="numbers-14-24"><span class="verse-num">14:24</span> <span class="verse-body">servum meum Chaleb qui plenus alio spiritu secutus est me inducam in terram hanc quam circuivit et semen eius possidebit eam</span></p>
<p id="numbers-14-25"><span class="verse-num">14:25</span> <span class="verse-body">quoniam Amalechites et Chananeus habitant in vallibus cras movete castra et revertimini in solitudinem per viam maris Rubri</span></p>
<p id="numbers-14-26"><span class="verse-num">14:26</span> <span class="verse-body">locutusque est Dominus ad Mosen et Aaron dicens</span></p>
<p id="numbers-14-27"><span class="verse-num">14:27</span> <span class="verse-body">usquequo multitudo haec pessima murmurat contra me querellas filiorum Israhel audivi</span></p>
<p id="numbers-14-28"><span class="verse-num">14:28</span> <span class="verse-body">dic ergo eis vivo ego ait Dominus sicut locuti estis audiente me sic faciam vobis</span></p>
<p id="numbers-14-29"><span class="verse-num">14:29</span> <span class="verse-body">in solitudine hac iacebunt cadavera vestra omnes qui numerati estis a viginti annis et supra et murmurastis contra me</span></p>
<p id="numbers-14-30"><span class="verse-num">14:30</span> <span class="verse-body">non intrabitis terram super quam levavi manum meam ut habitare vos facerem praeter Chaleb filium Iepphonne et Iosue filium Nun</span></p>
<p id="numbers-14-31"><span class="verse-num">14:31</span> <span class="verse-body">parvulos autem vestros de quibus dixistis quod praedae hostibus forent introducam ut videant terram quae vobis displicuit</span></p>
<p id="numbers-14-32"><span class="verse-num">14:32</span> <span class="verse-body">vestra cadavera iacebunt in solitudine</span></p>
<p id="numbers-14-33"><span class="verse-num">14:33</span> <span class="verse-body">filii vestri erunt vagi in deserto annis quadraginta et portabunt fornicationem vestram donec consumantur cadavera patrum in deserto</span></p>
<p id="numbers-14-34"><span class="verse-num">14:34</span> <span class="verse-body">iuxta numerum quadraginta dierum quibus considerastis terram annus pro die inputabitur et quadraginta annis recipietis iniquitates vestras et scietis ultionem meam</span></p>
<p id="numbers-14-35"><span class="verse-num">14:35</span> <span class="verse-body">quoniam sicut locutus sum ita faciam omni multitudini huic pessimae quae consurrexit adversum me in solitudine hac deficiet et morietur</span></p>
<p id="numbers-14-36"><span class="verse-num">14:36</span> <span class="verse-body">igitur omnes viri quos miserat Moses ad contemplandam terram et qui reversi murmurare fecerant contra eum omnem multitudinem detrahentes terrae quod esset mala</span></p>
<p id="numbers-14-37"><span class="verse-num">14:37</span> <span class="verse-body">mortui sunt atque percussi in conspectu Domini</span></p>
<p id="numbers-14-38"><span class="verse-num">14:38</span> <span class="verse-body">Iosue autem filius Nun et Chaleb filius Iepphonne vixerunt ex omnibus qui perrexerant ad considerandam terram</span></p>
<p id="numbers-14-39"><span class="verse-num">14:39</span> <span class="verse-body">locutusque est Moses universa verba haec ad omnes filios Israhel et luxit populus nimis</span></p>
<p id="numbers-14-40"><span class="verse-num">14:40</span> <span class="verse-body">et ecce mane primo surgentes ascenderunt verticem montis atque dixerunt parati sumus ascendere ad locum de quo Dominus locutus est quia peccavimus</span></p>
<p id="numbers-14-41"><span class="verse-num">14:41</span> <span class="verse-body">quibus Moses cur inquit transgredimini verbum Domini quod vobis non cedet in prosperum</span></p>
<p id="numbers-14-42"><span class="verse-num">14:42</span> <span class="verse-body">nolite ascendere non enim est Dominus vobiscum ne corruatis coram inimicis vestris</span></p>
<p id="numbers-14-43"><span class="verse-num">14:43</span> <span class="verse-body">Amalechites et Chananeus ante vos sunt quorum gladio corruetis eo quod nolueritis adquiescere Domino nec erit Dominus vobiscum</span></p>
<p id="numbers-14-44"><span class="verse-num">14:44</span> <span class="verse-body">at illi contenebrati ascenderunt in verticem montis arca autem testamenti Domini et Moses non recesserunt de castris</span></p>
<p id="numbers-14-45"><span class="verse-num">14:45</span> <span class="verse-body">descenditque Amalechites et Chananeus qui habitabant in monte et percutiens eos atque concidens persecutus est usque Horma __________________________________________________________________</span></p>
<h2 id="numbers-ch-15">Chapter 15</h2>
<p class="verses"><a href="#numbers-15-1">1</a> <a href="#numbers-15-2">2</a> <a href="#numbers-15-3">3</a> <a href="#numbers-15-4">4</a> <a href="#numbers-15-5">5</a> <a href="#numbers-15-6">6</a> <a href="#numbers-15-7">7</a> <a href="#numbers-15-8">8</a> <a href="#numbers-15-9">9</a> <a href="#numbers-15-10">10</a> <a href="#numbers-15-11">11</a> <a href="#numbers-15-12">12</a> <a href="#numbers-15-13">13</a> <a href="#numbers-15-14">14</a> <a href="#numbers-15-15">15</a> <a href="#numbers-15-16">16</a> <a href="#numbers-15-17">17</a> <a href="#numbers-15-18">18</a> <a href="#numbers-15-19">19</a> <a href="#numbers-15-20">20</a> <a href="#numbers-15-21">21</a> <a href="#numbers-15-22">22</a> <a href="#numbers-15-23">23</a> <a href="#numbers-15-24">24</a> <a href="#numbers-15-25">25</a> <a href="#numbers-15-26">26</a> <a href="#numbers-15-27">27</a> <a href="#numbers-15-28">28</a> <a href="#numbers-15-29">29</a> <a href="#numbers-15-30">30</a> <a href="#numbers-15-31">31</a> <a href="#numbers-15-32">32</a> <a href="#numbers-15-33">33</a> <a href="#numbers-15-34">34</a> <a href="#numbers-15-35">35</a> <a href="#numbers-15-36">36</a> <a href="#numbers-15-37">37</a> <a href="#numbers-15-38">38</a> <a href="#numbers-15-39">39</a> <a href="#numbers-15-40">40</a> <a href="#numbers-15-41">41</a></p>
<p id="numbers-15-1"><span class="verse-num">15:1</span> <span class="verse-body">locutus est Dominus ad Mosen dicens</span></p>
<p id="numbers-15-2"><span class="verse-num">15:2</span> <span class="verse-body">loquere ad filios Israhel et dices ad eos cum ingressi fueritis terram habitationis vestrae quam ego dabo vobis</span></p>
<p id="numbers-15-3"><span class="verse-num">15:3</span> <span class="verse-body">et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bubus sive de ovibus</span></p>
<p id="numbers-15-4"><span class="verse-num">15:4</span> <span class="verse-body">offeret quicumque immolaverit victimam sacrificium similae decimam partem oephi conspersae oleo quod mensuram habebit quartam partem hin</span></p>
<p id="numbers-15-5"><span class="verse-num">15:5</span> <span class="verse-body">et vinum ad liba fundenda eiusdem mensurae dabit in holocausto sive in victima per agnos singulos</span></p>
<p id="numbers-15-6"><span class="verse-num">15:6</span> <span class="verse-body">et arietis erit sacrificium similae duarum decimarum quae conspersa sit oleo tertiae partis hin</span></p>
<p id="numbers-15-7"><span class="verse-num">15:7</span> <span class="verse-body">et vinum ad libamentum tertiae partis eiusdem mensurae offeret in odorem suavitatis Domino</span></p>
<p id="numbers-15-8"><span class="verse-num">15:8</span> <span class="verse-body">quando vero de bubus feceris holocaustum aut hostiam ut impleas votum vel pacificas victimas</span></p>
<p id="numbers-15-9"><span class="verse-num">15:9</span> <span class="verse-body">dabis per singulos boves similae tres decimas conspersae oleo quod habeat medium mensurae hin</span></p>
<p id="numbers-15-10"><span class="verse-num">15:10</span> <span class="verse-body">et vinum ad liba fundenda eiusdem mensurae in oblationem suavissimi odoris Domino</span></p>
<p id="numbers-15-11"><span class="verse-num">15:11</span> <span class="verse-body">sic facietis</span></p>
<p id="numbers-15-12"><span class="verse-num">15:12</span> <span class="verse-body">per singulos boves et arietes et agnos et hedos</span></p>
<p id="numbers-15-13"><span class="verse-num">15:13</span> <span class="verse-body">tam indigenae quam peregrini</span></p>
<p id="numbers-15-14"><span class="verse-num">15:14</span> <span class="verse-body">eodem ritu offerent sacrificia</span></p>
<p id="numbers-15-15"><span class="verse-num">15:15</span> <span class="verse-body">unum praeceptum erit atque iudicium tam vobis quam advenis terrae</span></p>
<p id="numbers-15-16"><span class="verse-num">15:16</span> <span class="verse-body">locutus est Dominus ad Mosen dicens</span></p>
<p id="numbers-15-17"><span class="verse-num">15:17</span> <span class="verse-body">loquere filiis Israhel et dices ad eos</span></p>
<p id="numbers-15-18"><span class="verse-num">15:18</span> <span class="verse-body">cum veneritis in terram quam dabo vobis</span></p>
<p id="numbers-15-19"><span class="verse-num">15:19</span> <span class="verse-body">et comederitis de panibus regionis illius separabitis primitias Domino</span></p>
<p id="numbers-15-20"><span class="verse-num">15:20</span> <span class="verse-body">de cibis vestris sicut de areis primitias separatis</span></p>
<p id="numbers-15-21"><span class="verse-num">15:21</span> <span class="verse-body">ita et de pulmentis dabitis primitiva Domino</span></p>
<p id="numbers-15-22"><span class="verse-num">15:22</span> <span class="verse-body">quod si per ignorantiam praeterieritis quicquam horum quae locutus est Dominus ad Mosen</span></p>
<p id="numbers-15-23"><span class="verse-num">15:23</span> <span class="verse-body">et mandavit per eum ad vos a die qua coepit iubere et ultra</span></p>
<p id="numbers-15-24"><span class="verse-num">15:24</span> <span class="verse-body">oblitaque fuerit facere multitudo offeret vitulum de armento holocaustum in odorem suavissimum Domino et sacrificium eius ac liba ut caerimoniae postulant hircumque pro peccato</span></p>
<p id="numbers-15-25"><span class="verse-num">15:25</span> <span class="verse-body">et rogabit sacerdos pro omni multitudine filiorum Israhel et dimittetur eis quoniam non sponte peccaverunt nihilominus offerentes incensum Domino pro se et pro peccato atque errore suo</span></p>
<p id="numbers-15-26"><span class="verse-num">15:26</span> <span class="verse-body">et dimittetur universae plebi filiorum Israhel et advenis qui peregrinantur inter vos quoniam culpa est omnis populi per ignorantiam</span></p>
<p id="numbers-15-27"><span class="verse-num">15:27</span> <span class="verse-body">quod si anima una nesciens peccaverit offeret capram anniculam pro peccato suo</span></p>
<p id="numbers-15-28"><span class="verse-num">15:28</span> <span class="verse-body">et deprecabitur pro ea sacerdos quod inscia peccaverit coram Domino inpetrabitque ei veniam et dimittetur illi</span></p>
<p id="numbers-15-29"><span class="verse-num">15:29</span> <span class="verse-body">tam indigenis quam advenis una lex erit omnium qui peccaverint ignorantes</span></p>
<p id="numbers-15-30"><span class="verse-num">15:30</span> <span class="verse-body">anima vero quae per superbiam aliquid commiserit sive civis sit ille sive peregrinus quoniam adversum Dominum rebellis fuit peribit de populo suo</span></p>
<p id="numbers-15-31"><span class="verse-num">15:31</span> <span class="verse-body">verbum enim Domini contempsit et praeceptum illius fecit irritum idcirco delebitur et portabit iniquitatem suam</span></p>
<p id="numbers-15-32"><span class="verse-num">15:32</span> <span class="verse-body">factum est autem cum essent filii Israhel in solitudine et invenissent hominem colligentem ligna in die sabbati</span></p>
<p id="numbers-15-33"><span class="verse-num">15:33</span> <span class="verse-body">obtulerunt eum Mosi et Aaron et universae multitudini</span></p>
<p id="numbers-15-34"><span class="verse-num">15:34</span> <span class="verse-body">qui recluserunt eum in carcerem nescientes quid super eo facere deberent</span></p>
<p id="numbers-15-35"><span class="verse-num">15:35</span> <span class="verse-body">dixitque Dominus ad Mosen morte moriatur homo iste obruat eum lapidibus omnis turba extra castra</span></p>
<p id="numbers-15-36"><span class="verse-num">15:36</span> <span class="verse-body">cumque eduxissent eum foras obruerunt lapidibus et mortuus est sicut praeceperat Dominus</span></p>
<p id="numbers-15-37"><span class="verse-num">15:37</span> <span class="verse-body">dixit quoque Dominus ad Mosen</span></p>
<p id="numbers-15-38"><span class="verse-num">15:38</span> <span class="verse-body">loquere filiis Israhel et dices ad eos ut faciant sibi fimbrias per angulos palliorum ponentes in eis vittas hyacinthinas</span></p>
<p id="numbers-15-39"><span class="verse-num">15:39</span> <span class="verse-body">quas cum viderint recordentur omnium mandatorum Domini nec sequantur cogitationes suas et oculos per res varias fornicantes</span></p>
<p id="numbers-15-40"><span class="verse-num">15:40</span> <span class="verse-body">sed magis memores praeceptorum Domini faciant ea sintque sancti Deo suo</span></p>
<p id="numbers-15-41"><span class="verse-num">15:41</span> <span class="verse-body">ego Dominus Deus vester qui eduxi vos de terra Aegypti ut essem vester Deus __________________________________________________________________</span></p>
<h2 id="numbers-ch-16">Chapter 16</h2>
<p class="verses"><a href="#numbers-16-1">1</a> <a href="#numbers-16-2">2</a> <a href="#numbers-16-3">3</a> <a href="#numbers-16-4">4</a> <a href="#numbers-16-5">5</a> <a href="#numbers-16-6">6</a> <a href="#numbers-16-7">7</a> <a href="#numbers-16-8">8</a> <a href="#numbers-16-9">9</a> <a href="#numbers-16-10">10</a> <a href="#numbers-16-11">11</a> <a href="#numbers-16-12">12</a> <a href="#numbers-16-13">13</a> <a href="#numbers-16-14">14</a> <a href="#numbers-16-15">15</a> <a href="#numbers-16-16">16</a> <a href="#numbers-16-17">17</a> <a href="#numbers-16-18">18</a> <a href="#numbers-16-19">19</a> <a href="#numbers-16-20">20</a> <a href="#numbers-16-21">21</a> <a href="#numbers-16-22">22</a> <a href="#numbers-16-23">23</a> <a href="#numbers-16-24">24</a> <a href="#numbers-16-25">25</a> <a href="#numbers-16-26">26</a> <a href="#numbers-16-27">27</a> <a href="#numbers-16-28">28</a> <a href="#numbers-16-29">29</a> <a href="#numbers-16-30">30</a> <a href="#numbers-16-31">31</a> <a href="#numbers-16-32">32</a> <a href="#numbers-16-33">33</a> <a href="#numbers-16-34">34</a> <a href="#numbers-16-35">35</a> <a href="#numbers-16-36">36</a> <a href="#numbers-16-37">37</a> <a href="#numbers-16-38">38</a> <a href="#numbers-16-39">39</a> <a href="#numbers-16-40">40</a> <a href="#numbers-16-41">41</a> <a href="#numbers-16-42">42</a> <a href="#numbers-16-43">43</a> <a href="#numbers-16-44">44</a> <a href="#numbers-16-45">45</a> <a href="#numbers-16-46">46</a> <a href="#numbers-16-47">47</a> <a href="#numbers-16-48">48</a> <a href="#numbers-16-49">49</a> <a href="#numbers-16-50">50</a></p>
<p id="numbers-16-1"><span class="verse-num">16:1</span> <span class="verse-body">ecce autem Core filius Isaar filii Caath filii Levi et Dathan atque Abiram filii Heliab Hon quoque filius Pheleth de filiis Ruben</span></p>
<p id="numbers-16-2"><span class="verse-num">16:2</span> <span class="verse-body">surrexerunt contra Mosen aliique filiorum Israhel ducenti quinquaginta viri proceres synagogae et qui tempore concilii per nomina vocabantur</span></p>
<p id="numbers-16-3"><span class="verse-num">16:3</span> <span class="verse-body">cumque stetissent adversum Mosen et Aaron dixerunt sufficiat vobis quia omnis multitudo sanctorum est et in ipsis est Dominus cur elevamini super populum Domini</span></p>
<p id="numbers-16-4"><span class="verse-num">16:4</span> <span class="verse-body">quod cum audisset Moses cecidit pronus in faciem</span></p>
<p id="numbers-16-5"><span class="verse-num">16:5</span> <span class="verse-body">locutusque ad Core et ad omnem multitudinem mane inquit notum faciet Dominus qui ad se pertineant et sanctos adplicabit sibi et quos elegerit adpropinquabunt ei</span></p>
<p id="numbers-16-6"><span class="verse-num">16:6</span> <span class="verse-body">hoc igitur facite tollat unusquisque turibula sua tu Core et omne concilium tuum</span></p>
<p id="numbers-16-7"><span class="verse-num">16:7</span> <span class="verse-body">et hausto cras igne ponite desuper thymiama coram Domino et quemcumque elegerit ipse erit sanctus multum erigimini filii Levi</span></p>
<p id="numbers-16-8"><span class="verse-num">16:8</span> <span class="verse-body">dixitque rursum ad Core audite filii Levi</span></p>
<p id="numbers-16-9"><span class="verse-num">16:9</span> <span class="verse-body">num parum vobis est quod separavit vos Deus Israhel ab omni populo et iunxit sibi ut serviretis ei in cultu tabernaculi et staretis coram frequentia populi et ministraretis ei</span></p>
<p id="numbers-16-10"><span class="verse-num">16:10</span> <span class="verse-body">idcirco ad se fecit accedere te et omnes fratres tuos filios Levi ut vobis etiam sacerdotium vindicetis</span></p>
<p id="numbers-16-11"><span class="verse-num">16:11</span> <span class="verse-body">et omnis globus tuus stet contra Dominum quid est enim Aaron ut murmuretis contra eum</span></p>
<p id="numbers-16-12"><span class="verse-num">16:12</span> <span class="verse-body">misit ergo Moses ut vocaret Dathan et Abiram filios Heliab qui responderunt non venimus</span></p>
<p id="numbers-16-13"><span class="verse-num">16:13</span> <span class="verse-body">numquid parum est tibi quod eduxisti nos de terra quae lacte et melle manabat ut occideres in deserto nisi et dominatus fueris nostri</span></p>
<p id="numbers-16-14"><span class="verse-num">16:14</span> <span class="verse-body">re vera induxisti nos in terram quae fluit rivis lactis et mellis et dedisti nobis possessiones agrorum et vinearum an et oculos nostros vis eruere non venimus</span></p>
<p id="numbers-16-15"><span class="verse-num">16:15</span> <span class="verse-body">iratusque Moses valde ait ad Dominum ne respicias sacrificia eorum tu scis quod ne asellum quidem umquam acceperim ab eis nec adflixerim quempiam eorum</span></p>
<p id="numbers-16-16"><span class="verse-num">16:16</span> <span class="verse-body">dixitque ad Core tu et omnis congregatio tua state seorsum coram Domino et Aaron die crastino separatim</span></p>
<p id="numbers-16-17"><span class="verse-num">16:17</span> <span class="verse-body">tollite singuli turibula vestra et ponite super ea incensum offerentes Domino ducenta quinquaginta turibula Aaron quoque teneat turibulum suum</span></p>
<p id="numbers-16-18"><span class="verse-num">16:18</span> <span class="verse-body">quod cum fecissent stantibus Mosen et Aaron</span></p>
<p id="numbers-16-19"><span class="verse-num">16:19</span> <span class="verse-body">et coacervassent adversum eos omnem multitudinem ad ostium tabernaculi apparuit cunctis gloria Domini</span></p>
<p id="numbers-16-20"><span class="verse-num">16:20</span> <span class="verse-body">locutusque Dominus ad Mosen et Aaron ait</span></p>
<p id="numbers-16-21"><span class="verse-num">16:21</span> <span class="verse-body">separamini de medio congregationis huius ut eos repente disperdam</span></p>
<p id="numbers-16-22"><span class="verse-num">16:22</span> <span class="verse-body">qui ceciderunt proni in faciem atque dixerunt fortissime Deus spirituum universae carnis num uno peccante contra omnes tua ira desaeviet</span></p>
<p id="numbers-16-23"><span class="verse-num">16:23</span> <span class="verse-body">et ait Dominus ad Mosen</span></p>
<p id="numbers-16-24"><span class="verse-num">16:24</span> <span class="verse-body">praecipe universo populo ut separetur a tabernaculis Core et Dathan et Abiram</span></p>
<p id="numbers-16-25"><span class="verse-num">16:25</span> <span class="verse-body">surrexitque Moses et abiit ad Dathan et Abiram et sequentibus eum senioribus Israhel</span></p>
<p id="numbers-16-26"><span class="verse-num">16:26</span> <span class="verse-body">dixit ad turbam recedite a tabernaculis hominum impiorum et nolite tangere quae ad eos pertinent ne involvamini in peccatis eorum</span></p>
<p id="numbers-16-27"><span class="verse-num">16:27</span> <span class="verse-body">cumque recessissent a tentoriis eorum per circuitum Dathan et Abiram egressi stabant in introitu papilionum suorum cum uxoribus et liberis omnique frequentia</span></p>
<p id="numbers-16-28"><span class="verse-num">16:28</span> <span class="verse-body">et ait Moses in hoc scietis quod Dominus miserit me ut facerem universa quae cernitis et non ex proprio ea corde protulerim</span></p>
<p id="numbers-16-29"><span class="verse-num">16:29</span> <span class="verse-body">si consueta hominum morte interierint et visitaverit eos plaga qua et ceteri visitari solent non misit me Dominus</span></p>
<p id="numbers-16-30"><span class="verse-num">16:30</span> <span class="verse-body">sin autem novam rem fecerit Dominus ut aperiens terra os suum degluttiat eos et omnia quae ad illos pertinent descenderintque viventes in infernum scietis quod blasphemaverint Dominum</span></p>
<p id="numbers-16-31"><span class="verse-num">16:31</span> <span class="verse-body">confestim igitur ut cessavit loqui disrupta est terra sub pedibus eorum</span></p>
<p id="numbers-16-32"><span class="verse-num">16:32</span> <span class="verse-body">et aperiens os suum devoravit illos cum tabernaculis suis et universa substantia</span></p>
<p id="numbers-16-33"><span class="verse-num">16:33</span> <span class="verse-body">descenderuntque vivi in infernum operti humo et perierunt de medio multitudinis</span></p>
<p id="numbers-16-34"><span class="verse-num">16:34</span> <span class="verse-body">at vero omnis Israhel qui stabat per gyrum fugit ad clamorem pereuntium dicens ne forte et nos terra degluttiat</span></p>
<p id="numbers-16-35"><span class="verse-num">16:35</span> <span class="verse-body">sed et ignis egressus a Domino interfecit ducentos quinquaginta viros qui offerebant incensum</span></p>
<p id="numbers-16-36"><span class="verse-num">16:36</span> <span class="verse-body">locutusque est Dominus ad Mosen dicens</span></p>
<p id="numbers-16-37"><span class="verse-num">16:37</span> <span class="verse-body">praecipe Eleazaro filio Aaron sacerdotis ut tollat turibula quae iacent in incendio et ignem huc illucque dispergat quoniam sanctificata sunt</span></p>
<p id="numbers-16-38"><span class="verse-num">16:38</span> <span class="verse-body">in mortibus peccatorum producatque ea in lamminas et adfigat altari eo quod oblatum sit in eis incensum Domino et sanctificata sint ut cernant ea pro signo et monumento filii Israhel</span></p>
<p id="numbers-16-39"><span class="verse-num">16:39</span> <span class="verse-body">tulit ergo Eleazar sacerdos turibula aenea in quibus obtulerant hii quos incendium devoravit et produxit ea in lamminas adfigens altari</span></p>
<p id="numbers-16-40"><span class="verse-num">16:40</span> <span class="verse-body">ut haberent postea filii Israhel quibus commonerentur ne quis accedat alienigena et qui non est de semine Aaron ad offerendum incensum Domino ne patiatur sicut passus est Core et omnis congregatio eius loquente Domino ad Mosen</span></p>
<p id="numbers-16-41"><span class="verse-num">16:41</span> <span class="verse-body">murmuravit autem omnis multitudo filiorum Israhel sequenti die contra Mosen et Aaron dicens vos interfecistis populum Domini</span></p>
<p id="numbers-16-42"><span class="verse-num">16:42</span> <span class="verse-body">cumque oreretur seditio et tumultus incresceret</span></p>
<p id="numbers-16-43"><span class="verse-num">16:43</span> <span class="verse-body">Moses et Aaron fugerunt ad tabernaculum foederis quod postquam ingressi sunt operuit nubes et apparuit gloria Domini</span></p>
<p id="numbers-16-44"><span class="verse-num">16:44</span> <span class="verse-body">dixitque Dominus ad Mosen</span></p>
<p id="numbers-16-45"><span class="verse-num">16:45</span> <span class="verse-body">recedite de medio huius multitudinis etiam nunc delebo eos cumque iacerent in terra</span></p>
<p id="numbers-16-46"><span class="verse-num">16:46</span> <span class="verse-body">dixit Moses ad Aaron tolle turibulum et hausto igne de altari mitte incensum desuper pergens cito ad populum ut roges pro eis iam enim egressa est ira a Domino et plaga desaevit</span></p>
<p id="numbers-16-47"><span class="verse-num">16:47</span> <span class="verse-body">quod cum fecisset Aaron et cucurrisset ad mediam multitudinem quam iam vastabat incendium obtulit thymiama</span></p>
<p id="numbers-16-48"><span class="verse-num">16:48</span> <span class="verse-body">et stans inter mortuos ac viventes pro populo deprecatus est et plaga cessavit</span></p>
<p id="numbers-16-49"><span class="verse-num">16:49</span> <span class="verse-body">fuerunt autem qui percussi sunt quattuordecim milia hominum et septingenti absque his qui perierant in seditione Core</span></p>
<p id="numbers-16-50"><span class="verse-num">16:50</span> <span class="verse-body">reversusque est Aaron ad Mosen ad ostium tabernaculi foederis postquam quievit interitus __________________________________________________________________</span></p>
<h2 id="numbers-ch-17">Chapter 17</h2>
<p class="verses"><a href="#numbers-17-1">1</a> <a href="#numbers-17-2">2</a> <a href="#numbers-17-3">3</a> <a href="#numbers-17-4">4</a> <a href="#numbers-17-5">5</a> <a href="#numbers-17-6">6</a> <a href="#numbers-17-7">7</a> <a href="#numbers-17-8">8</a> <a href="#numbers-17-9">9</a> <a href="#numbers-17-10">10</a> <a href="#numbers-17-11">11</a> <a href="#numbers-17-12">12</a> <a href="#numbers-17-13">13</a></p>
<p id="numbers-17-1"><span class="verse-num">17:1</span> <span class="verse-body">et locutus est Dominus ad Mosen dicens</span></p>
<p id="numbers-17-2"><span class="verse-num">17:2</span> <span class="verse-body">loquere ad filios Israhel et accipe ab eis virgas singulas per cognationes suas a cunctis principibus tribuum virgas duodecim et uniuscuiusque nomen superscribes virgae suae</span></p>
<p id="numbers-17-3"><span class="verse-num">17:3</span> <span class="verse-body">nomen autem Aaron erit in tribu Levi et una virga cunctas eorum familias continebit</span></p>
<p id="numbers-17-4"><span class="verse-num">17:4</span> <span class="verse-body">ponesque eas in tabernaculo foederis coram testimonio ubi loquar ad te</span></p>
<p id="numbers-17-5"><span class="verse-num">17:5</span> <span class="verse-body">quem ex his elegero germinabit virga eius et cohibebo a me querimonias filiorum Israhel quibus contra vos murmurant</span></p>
<p id="numbers-17-6"><span class="verse-num">17:6</span> <span class="verse-body">locutusque est Moses ad filios Israhel et dederunt ei omnes principes virgas per singulas tribus fueruntque virgae duodecim absque virga Aaron</span></p>
<p id="numbers-17-7"><span class="verse-num">17:7</span> <span class="verse-body">quas cum posuisset Moses coram Domino in tabernaculo testimonii</span></p>
<p id="numbers-17-8"><span class="verse-num">17:8</span> <span class="verse-body">sequenti die regressus invenit germinasse virgam Aaron in domo Levi et turgentibus gemmis eruperant flores qui foliis dilatatis in amigdalas deformati sunt</span></p>
<p id="numbers-17-9"><span class="verse-num">17:9</span> <span class="verse-body">protulit ergo Moses omnes virgas de conspectu Domini ad cunctos filios Israhel videruntque et receperunt singuli virgas suas</span></p>
<p id="numbers-17-10"><span class="verse-num">17:10</span> <span class="verse-body">dixitque Dominus ad Mosen refer virgam Aaron in tabernaculum testimonii ut servetur ibi in signum rebellium filiorum et quiescant querellae eorum a me ne moriantur</span></p>
<p id="numbers-17-11"><span class="verse-num">17:11</span> <span class="verse-body">fecitque Moses sicut praeceperat Dominus</span></p>
<p id="numbers-17-12"><span class="verse-num">17:12</span> <span class="verse-body">dixerunt autem filii Israhel ad Mosen ecce consumpti sumus omnes perivimus</span></p>
<p id="numbers-17-13"><span class="verse-num">17:13</span> <span class="verse-body">quicumque accedit ad tabernaculum Domini moritur num usque ad internicionem cuncti delendi sumus __________________________________________________________________</span></p>
<h2 id="numbers-ch-18">Chapter 18</h2>
<p class="verses"><a href="#numbers-18-1">1</a> <a href="#numbers-18-2">2</a> <a href="#numbers-18-3">3</a> <a href="#numbers-18-4">4</a> <a href="#numbers-18-5">5</a> <a href="#numbers-18-6">6</a> <a href="#numbers-18-7">7</a> <a href="#numbers-18-8">8</a> <a href="#numbers-18-9">9</a> <a href="#numbers-18-10">10</a> <a href="#numbers-18-11">11</a> <a href="#numbers-18-12">12</a> <a href="#numbers-18-13">13</a> <a href="#numbers-18-14">14</a> <a href="#numbers-18-15">15</a> <a href="#numbers-18-16">16</a> <a href="#numbers-18-17">17</a> <a href="#numbers-18-18">18</a> <a href="#numbers-18-19">19</a> <a href="#numbers-18-20">20</a> <a href="#numbers-18-21">21</a> <a href="#numbers-18-22">22</a> <a href="#numbers-18-23">23</a> <a href="#numbers-18-24">24</a> <a href="#numbers-18-25">25</a> <a href="#numbers-18-26">26</a> <a href="#numbers-18-27">27</a> <a href="#numbers-18-28">28</a> <a href="#numbers-18-29">29</a> <a href="#numbers-18-30">30</a> <a href="#numbers-18-31">31</a> <a href="#numbers-18-32">32</a></p>
<p id="numbers-18-1"><span class="verse-num">18:1</span> <span class="verse-body">dixitque Dominus ad Aaron tu et filii tui et domus patris tui tecum portabitis iniquitatem sanctuarii et tu et filii tui simul sustinebitis peccata sacerdotii vestri</span></p>
<p id="numbers-18-2"><span class="verse-num">18:2</span> <span class="verse-body">sed et fratres tuos de tribu Levi et sceptro patris tui sume tecum praestoque sint et ministrent tibi tu autem et filii tui ministrabitis in tabernaculo testimonii</span></p>
<p id="numbers-18-3"><span class="verse-num">18:3</span> <span class="verse-body">excubabuntque Levitae ad praecepta tua et ad cuncta opera tabernaculi ita dumtaxat ut ad vasa sanctuarii et altare non accedant ne et illi moriantur et vos pereatis simul</span></p>
<p id="numbers-18-4"><span class="verse-num">18:4</span> <span class="verse-body">sint autem tecum et excubent in custodiis tabernaculi et in omnibus caerimoniis eius alienigena non miscebitur vobis</span></p>
<p id="numbers-18-5"><span class="verse-num">18:5</span> <span class="verse-body">excubate in custodia sanctuarii et in ministerio altaris ne oriatur indignatio super filios Israhel</span></p>
<p id="numbers-18-6"><span class="verse-num">18:6</span> <span class="verse-body">ego dedi vobis fratres vestros Levitas de medio filiorum Israhel et tradidi donum Domino ut serviant in ministeriis tabernaculi eius</span></p>
<p id="numbers-18-7"><span class="verse-num">18:7</span> <span class="verse-body">tu autem et filii tui custodite sacerdotium vestrum et omnia quae ad cultum altaris pertinent et intra velum sunt per sacerdotes administrabuntur si quis externus accesserit occidetur</span></p>
<p id="numbers-18-8"><span class="verse-num">18:8</span> <span class="verse-body">locutus est Dominus ad Aaron ecce dedi tibi custodiam primitiarum mearum omnia quae sanctificantur a filiis Israhel tibi tradidi et filiis tuis pro officio sacerdotali legitima sempiterna</span></p>
<p id="numbers-18-9"><span class="verse-num">18:9</span> <span class="verse-body">haec ergo accipies de his quae sanctificantur et oblata sunt Domino omnis oblatio et sacrificium et quicquid pro peccato atque delicto redditur mihi et cedet in sancta sanctorum tuum erit et filiorum tuorum</span></p>
<p id="numbers-18-10"><span class="verse-num">18:10</span> <span class="verse-body">in sanctuario comedes illud mares tantum edent ex eo quia consecratum est tibi</span></p>
<p id="numbers-18-11"><span class="verse-num">18:11</span> <span class="verse-body">primitias autem quas voverint et obtulerint filii Israhel tibi dedi et filiis ac filiabus tuis iure perpetuo qui mundus est in domo tua vescetur eis</span></p>
<p id="numbers-18-12"><span class="verse-num">18:12</span> <span class="verse-body">omnem medullam olei et vini ac frumenti quicquid offerunt primitiarum Domino tibi dedi</span></p>
<p id="numbers-18-13"><span class="verse-num">18:13</span> <span class="verse-body">universa frugum initia quas gignit humus et Domino deportantur cedent in usus tuos qui mundus est in domo tua vescetur eis</span></p>
<p id="numbers-18-14"><span class="verse-num">18:14</span> <span class="verse-body">omne quod ex voto reddiderint filii Israhel tuum erit</span></p>
<p id="numbers-18-15"><span class="verse-num">18:15</span> <span class="verse-body">quicquid primum erumpet e vulva cunctae carnis quam offerunt Domino sive ex hominibus sive de pecoribus fuerit tui iuris erit ita dumtaxat ut pro hominis primogenito pretium accipias et omne animal quod inmundum est redimi facias</span></p>
<p id="numbers-18-16"><span class="verse-num">18:16</span> <span class="verse-body">cuius redemptio erit post unum mensem siclis argenti quinque pondere sanctuarii siclus viginti obolos habet</span></p>
<p id="numbers-18-17"><span class="verse-num">18:17</span> <span class="verse-body">primogenitum autem bovis et ovis et caprae non facies redimi quia sanctificata sunt Domino sanguinem tantum eorum fundes super altare et adipes adolebis in suavissimum odorem Domino</span></p>
<p id="numbers-18-18"><span class="verse-num">18:18</span> <span class="verse-body">carnes vero in usum tuum cedent sicut pectusculum consecratum et armus dexter tua erunt</span></p>
<p id="numbers-18-19"><span class="verse-num">18:19</span> <span class="verse-body">omnes primitias sanctuarii quas offerunt filii Israhel Domino tibi dedi et filiis ac filiabus tuis iure perpetuo pactum salis est sempiternum coram Domino tibi ac filiis tuis</span></p>
<p id="numbers-18-20"><span class="verse-num">18:20</span> <span class="verse-body">dixitque Dominus ad Aaron in terra eorum nihil possidebitis nec habebitis partem inter eos ego pars et hereditas tua in medio filiorum Israhel</span></p>
<p id="numbers-18-21"><span class="verse-num">18:21</span> <span class="verse-body">filiis autem Levi dedi omnes decimas Israhelis in possessionem pro ministerio quo serviunt mihi in tabernaculo foederis</span></p>
<p id="numbers-18-22"><span class="verse-num">18:22</span> <span class="verse-body">ut non accedant ultra filii Israhel ad tabernaculum nec committant peccatum mortiferum</span></p>
<p id="numbers-18-23"><span class="verse-num">18:23</span> <span class="verse-body">solis filiis Levi mihi in tabernaculo servientibus et portantibus peccata populi legitimum sempiternum erit in generationibus vestris nihil aliud possidebunt</span></p>
<p id="numbers-18-24"><span class="verse-num">18:24</span> <span class="verse-body">decimarum oblatione contenti quas in usus eorum et necessaria separavi</span></p>
<p id="numbers-18-25"><span class="verse-num">18:25</span> <span class="verse-body">locutusque est Dominus ad Mosen dicens</span></p>
<p id="numbers-18-26"><span class="verse-num">18:26</span> <span class="verse-body">praecipe Levitis atque denuntia cum acceperitis a filiis Israhel decimas quas dedi vobis primitias earum offerte Domino id est decimam partem decimae</span></p>
<p id="numbers-18-27"><span class="verse-num">18:27</span> <span class="verse-body">ut reputetur vobis in oblationem primitivorum tam de areis quam de torcularibus</span></p>
<p id="numbers-18-28"><span class="verse-num">18:28</span> <span class="verse-body">et universis quorum accipitis primitias offerte Domino et date Aaron sacerdoti</span></p>
<p id="numbers-18-29"><span class="verse-num">18:29</span> <span class="verse-body">omnia quae offertis ex decimis et in donaria Domini separatis optima et electa erunt</span></p>
<p id="numbers-18-30"><span class="verse-num">18:30</span> <span class="verse-body">dicesque ad eos si praeclara et meliora quaeque obtuleritis ex decimis reputabitur vobis quasi de area et torculari dederitis primitias</span></p>
<p id="numbers-18-31"><span class="verse-num">18:31</span> <span class="verse-body">et comedetis eas in omnibus locis vestris tam vos quam familiae vestrae quia pretium est pro ministerio quo servitis in tabernaculo testimonii</span></p>
<p id="numbers-18-32"><span class="verse-num">18:32</span> <span class="verse-body">et non peccabitis super hoc egregia vobis et pinguia reservantes ne polluatis oblationes filiorum Israhel et moriamini __________________________________________________________________</span></p>
<h2 id="numbers-ch-19">Chapter 19</h2>
<p class="verses"><a href="#numbers-19-1">1</a> <a href="#numbers-19-2">2</a> <a href="#numbers-19-3">3</a> <a href="#numbers-19-4">4</a> <a href="#numbers-19-5">5</a> <a href="#numbers-19-6">6</a> <a href="#numbers-19-7">7</a> <a href="#numbers-19-8">8</a> <a href="#numbers-19-9">9</a> <a href="#numbers-19-10">10</a> <a href="#numbers-19-11">11</a> <a href="#numbers-19-12">12</a> <a href="#numbers-19-13">13</a> <a href="#numbers-19-14">14</a> <a href="#numbers-19-15">15</a> <a href="#numbers-19-16">16</a> <a href="#numbers-19-17">17</a> <a href="#numbers-19-18">18</a> <a href="#numbers-19-19">19</a> <a href="#numbers-19-20">20</a> <a href="#numbers-19-21">21</a> <a href="#numbers-19-22">22</a></p>
<p id="numbers-19-1"><span class="verse-num">19:1</span> <span class="verse-body">locutusque est Dominus ad Mosen et Aaron dicens</span></p>
<p id="numbers-19-2"><span class="verse-num">19:2</span> <span class="verse-body">ista est religio victimae quam constituit Dominus praecipe filiis Israhel ut adducant ad te vaccam rufam aetatis integrae in qua nulla sit macula nec portaverit iugum</span></p>
<p id="numbers-19-3"><span class="verse-num">19:3</span> <span class="verse-body">tradetisque eam Eleazaro sacerdoti qui eductam extra castra immolabit in conspectu omnium</span></p>
<p id="numbers-19-4"><span class="verse-num">19:4</span> <span class="verse-body">et tinguens digitum in sanguine eius asperget contra fores tabernaculi septem vicibus</span></p>
<p id="numbers-19-5"><span class="verse-num">19:5</span> <span class="verse-body">conburetque eam cunctis videntibus tam pelle et carnibus eius quam sanguine et fimo flammae traditis</span></p>
<p id="numbers-19-6"><span class="verse-num">19:6</span> <span class="verse-body">lignum quoque cedrinum et hysopum coccumque bis tinctum sacerdos mittet in flammam quae vaccam vorat</span></p>
<p id="numbers-19-7"><span class="verse-num">19:7</span> <span class="verse-body">et tunc demum lotis vestibus et corpore suo ingredietur in castra commaculatusque erit usque ad vesperam</span></p>
<p id="numbers-19-8"><span class="verse-num">19:8</span> <span class="verse-body">sed et ille qui conbuserit eam lavabit vestimenta sua et corpus et inmundus erit usque ad vesperam</span></p>
<p id="numbers-19-9"><span class="verse-num">19:9</span> <span class="verse-body">colliget autem vir mundus cineres vaccae et effundet eos extra castra in loco purissimo ut sint multitudini filiorum Israhel in custodiam et in aquam aspersionis quia pro peccato vacca conbusta est</span></p>
<p id="numbers-19-10"><span class="verse-num">19:10</span> <span class="verse-body">cumque laverit qui vaccae portaverat cineres vestimenta sua inmundus erit usque ad vesperum habebunt hoc filii Israhel et advenae qui habitant inter eos sanctum iure perpetuo</span></p>
<p id="numbers-19-11"><span class="verse-num">19:11</span> <span class="verse-body">qui tetigerit cadaver hominis et propter hoc septem diebus fuerit inmundus</span></p>
<p id="numbers-19-12"><span class="verse-num">19:12</span> <span class="verse-body">aspergetur ex hac aqua die tertio et septimo et sic mundabitur si die tertio aspersus non fuerit septimo non poterit emundari</span></p>
<p id="numbers-19-13"><span class="verse-num">19:13</span> <span class="verse-body">omnis qui tetigerit humanae animae morticinum et aspersus hac commixtione non fuerit polluet tabernaculum Domini et peribit ex Israhel quia aqua expiationis non est aspersus inmundus erit et manebit spurcitia eius super eum</span></p>
<p id="numbers-19-14"><span class="verse-num">19:14</span> <span class="verse-body">ista est lex hominis qui moritur in tabernaculo omnes qui ingrediuntur tentorium illius et universa vasa quae ibi sunt polluta erunt septem diebus</span></p>
<p id="numbers-19-15"><span class="verse-num">19:15</span> <span class="verse-body">vas quod non habuerit operculum nec ligaturam desuper inmundum erit</span></p>
<p id="numbers-19-16"><span class="verse-num">19:16</span> <span class="verse-body">si quis in agro tetigerit cadaver occisi hominis aut per se mortui sive os illius vel sepulchrum inmundus erit septem diebus</span></p>
<p id="numbers-19-17"><span class="verse-num">19:17</span> <span class="verse-body">tollent de cineribus conbustionis atque peccati et mittent aquas vivas super eos in vas</span></p>
<p id="numbers-19-18"><span class="verse-num">19:18</span> <span class="verse-body">in quibus cum homo mundus tinxerit hysopum asperget eo omne tentorium et cunctam supellectilem et homines huiuscemodi contagione pollutos</span></p>
<p id="numbers-19-19"><span class="verse-num">19:19</span> <span class="verse-body">atque hoc modo mundus lustrabit inmundum tertio et septimo die expiatusque die septimo lavabit et se et vestimenta sua et mundus erit ad vesperam</span></p>
<p id="numbers-19-20"><span class="verse-num">19:20</span> <span class="verse-body">si quis hoc ritu non fuerit expiatus peribit anima illius de medio ecclesiae quia sanctuarium Domini polluit et non est aqua lustrationis aspersus</span></p>
<p id="numbers-19-21"><span class="verse-num">19:21</span> <span class="verse-body">erit hoc praeceptum legitimum sempiternum ipse quoque qui aspergit aquas lavabit vestimenta sua omnis qui tetigerit aquas expiationis inmundus erit usque ad vesperam</span></p>
<p id="numbers-19-22"><span class="verse-num">19:22</span> <span class="verse-body">quicquid tetigerit inmundus inmundum faciet et anima quae horum quippiam tetigerit inmunda erit usque ad vesperum __________________________________________________________________</span></p>
<h2 id="numbers-ch-20">Chapter 20</h2>
<p class="verses"><a href="#numbers-20-1">1</a> <a href="#numbers-20-2">2</a> <a href="#numbers-20-3">3</a> <a href="#numbers-20-4">4</a> <a href="#numbers-20-5">5</a> <a href="#numbers-20-6">6</a> <a href="#numbers-20-7">7</a> <a href="#numbers-20-8">8</a> <a href="#numbers-20-9">9</a> <a href="#numbers-20-10">10</a> <a href="#numbers-20-11">11</a> <a href="#numbers-20-12">12</a> <a href="#numbers-20-13">13</a> <a href="#numbers-20-14">14</a> <a href="#numbers-20-15">15</a> <a href="#numbers-20-16">16</a> <a href="#numbers-20-17">17</a> <a href="#numbers-20-18">18</a> <a href="#numbers-20-19">19</a> <a href="#numbers-20-20">20</a> <a href="#numbers-20-21">21</a> <a href="#numbers-20-22">22</a> <a href="#numbers-20-23">23</a> <a href="#numbers-20-24">24</a> <a href="#numbers-20-25">25</a> <a href="#numbers-20-26">26</a> <a href="#numbers-20-27">27</a> <a href="#numbers-20-28">28</a> <a href="#numbers-20-29">29</a> <a href="#numbers-20-30">30</a></p>
<p id="numbers-20-1"><span class="verse-num">20:1</span> <span class="verse-body">veneruntque filii Israhel et omnis multitudo in desertum Sin mense primo et mansit populus in Cades mortuaque est ibi Maria et sepulta in eodem loco</span></p>
<p id="numbers-20-2"><span class="verse-num">20:2</span> <span class="verse-body">cumque indigeret aqua populus coierunt adversum Mosen et Aaron</span></p>
<p id="numbers-20-3"><span class="verse-num">20:3</span> <span class="verse-body">et versi in seditionem dixerunt utinam perissemus inter fratres nostros coram Domino</span></p>
<p id="numbers-20-4"><span class="verse-num">20:4</span> <span class="verse-body">cur eduxistis ecclesiam Domini in solitudinem ut et nos et nostra iumenta moriantur</span></p>
<p id="numbers-20-5"><span class="verse-num">20:5</span> <span class="verse-body">quare nos fecistis ascendere de Aegypto et adduxistis in locum istum pessimum qui seri non potest qui nec ficum gignit nec vineas nec mala granata insuper et aquam non habet ad bibendum</span></p>
<p id="numbers-20-6"><span class="verse-num">20:6</span> <span class="verse-body">ingressusque Moses et Aaron dimissa multitudine tabernaculum foederis corruerunt proni in terram et apparuit gloria Domini super eos</span></p>
<p id="numbers-20-7"><span class="verse-num">20:7</span> <span class="verse-body">locutusque est Dominus ad Mosen dicens</span></p>
<p id="numbers-20-8"><span class="verse-num">20:8</span> <span class="verse-body">tolle virgam et congrega populum tu et Aaron frater tuus et loquimini ad petram coram eis et illa dabit aquas cumque eduxeris aquam de petra bibet omnis multitudo et iumenta eius</span></p>
<p id="numbers-20-9"><span class="verse-num">20:9</span> <span class="verse-body">tulit igitur Moses virgam quae erat in conspectu Domini sicut praeceperat ei</span></p>
<p id="numbers-20-10"><span class="verse-num">20:10</span> <span class="verse-body">congregata multitudine ante petram dixitque eis audite rebelles et increduli num de petra hac vobis aquam poterimus eicere</span></p>
<p id="numbers-20-11"><span class="verse-num">20:11</span> <span class="verse-body">cumque elevasset Moses manum percutiens virga bis silicem egressae sunt aquae largissimae ita ut et populus biberet et iumenta</span></p>
<p id="numbers-20-12"><span class="verse-num">20:12</span> <span class="verse-body">dixitque Dominus ad Mosen et Aaron quia non credidistis mihi ut sanctificaretis me coram filiis Israhel non introducetis hos populos in terram quam dabo eis</span></p>
<p id="numbers-20-13"><span class="verse-num">20:13</span> <span class="verse-body">haec est aqua Contradictionis ubi iurgati sunt filii Israhel contra Dominum et sanctificatus est in eis</span></p>
<p id="numbers-20-14"><span class="verse-num">20:14</span> <span class="verse-body">misit interea nuntios Moses de Cades ad regem Edom qui dicerent haec mandat frater tuus Israhel nosti omnem laborem qui adprehendit nos</span></p>
<p id="numbers-20-15"><span class="verse-num">20:15</span> <span class="verse-body">quomodo descenderint patres nostri in Aegyptum et habitaverimus ibi multo tempore adflixerintque nos Aegyptii et patres nostros</span></p>
<p id="numbers-20-16"><span class="verse-num">20:16</span> <span class="verse-body">et quomodo clamaverimus ad Dominum et exaudierit nos miseritque angelum qui eduxerit nos de Aegypto ecce in urbe Cades quae est in extremis finibus tuis positi</span></p>
<p id="numbers-20-17"><span class="verse-num">20:17</span> <span class="verse-body">obsecramus ut nobis transire liceat per terram tuam non ibimus per agros nec per vineas non bibemus aquas de puteis tuis sed gradiemur via publica nec ad dextram nec ad sinistram declinantes donec transeamus terminos tuos</span></p>
<p id="numbers-20-18"><span class="verse-num">20:18</span> <span class="verse-body">cui respondit Edom non transibis per me alioquin armatus occurram tibi</span></p>
<p id="numbers-20-19"><span class="verse-num">20:19</span> <span class="verse-body">dixeruntque filii Israhel per tritam gradiemur viam et si biberimus aquas tuas nos et pecora nostra dabimus quod iustum est nulla erit in pretio difficultas tantum velociter transeamus</span></p>
<p id="numbers-20-20"><span class="verse-num">20:20</span> <span class="verse-body">at ille respondit non transibis statimque egressus est obvius cum infinita multitudine et manu forti</span></p>
<p id="numbers-20-21"><span class="verse-num">20:21</span> <span class="verse-body">nec voluit adquiescere deprecanti ut concederet transitum per fines suos quam ob rem devertit ab eo Israhel</span></p>
<p id="numbers-20-22"><span class="verse-num">20:22</span> <span class="verse-body">cumque castra movissent de Cades venerunt in montem Or qui est in finibus terrae Edom</span></p>
<p id="numbers-20-23"><span class="verse-num">20:23</span> <span class="verse-body">ubi locutus est Dominus ad Mosen</span></p>
<p id="numbers-20-24"><span class="verse-num">20:24</span> <span class="verse-body">pergat inquit Aaron ad populos suos non enim intrabit terram quam dedi filiis Israhel eo quod incredulus fuerit ori meo ad aquas Contradictionis</span></p>
<p id="numbers-20-25"><span class="verse-num">20:25</span> <span class="verse-body">tolle Aaron et filium eius cum eo et duces eos in montem Or</span></p>
<p id="numbers-20-26"><span class="verse-num">20:26</span> <span class="verse-body">cumque nudaveris patrem veste sua indues ea Eleazarum filium eius et Aaron colligetur et morietur ibi</span></p>
<p id="numbers-20-27"><span class="verse-num">20:27</span> <span class="verse-body">fecit Moses ut praeceperat Dominus et ascenderunt in montem Or coram omni multitudine</span></p>
<p id="numbers-20-28"><span class="verse-num">20:28</span> <span class="verse-body">cumque Aaron spoliasset vestibus suis induit eis Eleazarum filium eius</span></p>
<p id="numbers-20-29"><span class="verse-num">20:29</span> <span class="verse-body">illo mortuo in montis supercilio descendit cum Eleazaro</span></p>
<p id="numbers-20-30"><span class="verse-num">20:30</span> <span class="verse-body">omnis autem multitudo videns occubuisse Aaron flevit super eo triginta diebus per cunctas familias suas __________________________________________________________________</span></p>
<h2 id="numbers-ch-21">Chapter 21</h2>
<p class="verses"><a href="#numbers-21-1">1</a> <a href="#numbers-21-2">2</a> <a href="#numbers-21-3">3</a> <a href="#numbers-21-4">4</a> <a href="#numbers-21-5">5</a> <a href="#numbers-21-6">6</a> <a href="#numbers-21-7">7</a> <a href="#numbers-21-8">8</a> <a href="#numbers-21-9">9</a> <a href="#numbers-21-10">10</a> <a href="#numbers-21-11">11</a> <a href="#numbers-21-12">12</a> <a href="#numbers-21-13">13</a> <a href="#numbers-21-14">14</a> <a href="#numbers-21-15">15</a> <a href="#numbers-21-16">16</a> <a href="#numbers-21-17">17</a> <a href="#numbers-21-18">18</a> <a href="#numbers-21-19">19</a> <a href="#numbers-21-20">20</a> <a href="#numbers-21-21">21</a> <a href="#numbers-21-22">22</a> <a href="#numbers-21-23">23</a> <a href="#numbers-21-24">24</a> <a href="#numbers-21-25">25</a> <a href="#numbers-21-26">26</a> <a href="#numbers-21-27">27</a> <a href="#numbers-21-28">28</a> <a href="#numbers-21-29">29</a> <a href="#numbers-21-30">30</a> <a href="#numbers-21-31">31</a> <a href="#numbers-21-32">32</a> <a href="#numbers-21-33">33</a> <a href="#numbers-21-34">34</a> <a href="#numbers-21-35">35</a></p>
<p id="numbers-21-1"><span class="verse-num">21:1</span> <span class="verse-body">quod cum audisset Chananeus rex Arad qui habitabat ad meridiem venisse scilicet Israhel per exploratorum viam pugnavit contra illum et victor existens duxit ex eo praedam</span></p>
<p id="numbers-21-2"><span class="verse-num">21:2</span> <span class="verse-body">at Israhel voto se Domino obligans ait si tradideris populum istum in manu mea delebo urbes eius</span></p>
<p id="numbers-21-3"><span class="verse-num">21:3</span> <span class="verse-body">exaudivitque Dominus preces Israhel et tradidit Chananeum quem ille interfecit subversis urbibus eius et vocavit nomen loci illius Horma id est anathema</span></p>
<p id="numbers-21-4"><span class="verse-num">21:4</span> <span class="verse-body">profecti sunt autem et de monte Or per viam quae ducit ad mare Rubrum ut circumirent terram Edom et taedere coepit populum itineris ac laboris</span></p>
<p id="numbers-21-5"><span class="verse-num">21:5</span> <span class="verse-body">locutusque contra Deum et Mosen ait cur eduxisti nos de Aegypto ut moreremur in solitudine deest panis non sunt aquae anima nostra iam nausiat super cibo isto levissimo</span></p>
<p id="numbers-21-6"><span class="verse-num">21:6</span> <span class="verse-body">quam ob rem misit Dominus in populum ignitos serpentes ad quorum plagas et mortes plurimorum</span></p>
<p id="numbers-21-7"><span class="verse-num">21:7</span> <span class="verse-body">venerunt ad Mosen atque dixerunt peccavimus quia locuti sumus contra Dominum et te ora ut tollat a nobis serpentes oravit Moses pro populo</span></p>
<p id="numbers-21-8"><span class="verse-num">21:8</span> <span class="verse-body">et locutus est Dominus ad eum fac serpentem et pone eum pro signo qui percussus aspexerit eum vivet</span></p>
<p id="numbers-21-9"><span class="verse-num">21:9</span> <span class="verse-body">fecit ergo Moses serpentem aeneum et posuit pro signo quem cum percussi aspicerent sanabantur</span></p>
<p id="numbers-21-10"><span class="verse-num">21:10</span> <span class="verse-body">profectique filii Israhel castrametati sunt in Oboth</span></p>
<p id="numbers-21-11"><span class="verse-num">21:11</span> <span class="verse-body">unde egressi fixere tentoria in Hieabarim in solitudine quae respicit Moab contra orientalem plagam</span></p>
<p id="numbers-21-12"><span class="verse-num">21:12</span> <span class="verse-body">et inde moventes venerunt ad torrentem Zared</span></p>
<p id="numbers-21-13"><span class="verse-num">21:13</span> <span class="verse-body">quem relinquentes castrametati sunt contra Arnon quae est in deserto et prominet in finibus Amorrei siquidem Arnon terminus est Moab dividens Moabitas et Amorreos</span></p>
<p id="numbers-21-14"><span class="verse-num">21:14</span> <span class="verse-body">unde dicitur in libro bellorum Domini sicut fecit in mari Rubro sic faciet in torrentibus Arnon</span></p>
<p id="numbers-21-15"><span class="verse-num">21:15</span> <span class="verse-body">scopuli torrentium inclinati sunt ut requiescerent in Ar et recumberent in finibus Moabitarum</span></p>
<p id="numbers-21-16"><span class="verse-num">21:16</span> <span class="verse-body">ex eo loco apparuit puteus super quo locutus est Dominus ad Mosen congrega populum et dabo ei aquam</span></p>
<p id="numbers-21-17"><span class="verse-num">21:17</span> <span class="verse-body">tunc cecinit Israhel carmen istud ascendat puteus concinebant</span></p>
<p id="numbers-21-18"><span class="verse-num">21:18</span> <span class="verse-body">puteus quem foderunt principes et paraverunt duces multitudinis in datore legis et in baculis suis de solitudine Matthana</span></p>
<p id="numbers-21-19"><span class="verse-num">21:19</span> <span class="verse-body">de Matthana Nahalihel de Nahalihel in Bamoth</span></p>
<p id="numbers-21-20"><span class="verse-num">21:20</span> <span class="verse-body">de Bamoth vallis est in regione Moab in vertice Phasga et quod respicit contra desertum</span></p>
<p id="numbers-21-21"><span class="verse-num">21:21</span> <span class="verse-body">misit autem Israhel nuntios ad Seon regem Amorreorum dicens</span></p>
<p id="numbers-21-22"><span class="verse-num">21:22</span> <span class="verse-body">obsecro ut transire mihi liceat per terram tuam non declinabimus in agros et vineas non bibemus aquas ex puteis via regia gradiemur donec transeamus terminos tuos</span></p>
<p id="numbers-21-23"><span class="verse-num">21:23</span> <span class="verse-body">qui concedere noluit ut transiret Israhel per fines suos quin potius exercitu congregato egressus est obviam in desertum et venit in Iasa pugnavitque contra eum</span></p>
<p id="numbers-21-24"><span class="verse-num">21:24</span> <span class="verse-body">a quo percussus est in ore gladii et possessa est terra eius ab Arnon usque Iebboc et filios Ammon quia forti praesidio tenebantur termini Ammanitarum</span></p>
<p id="numbers-21-25"><span class="verse-num">21:25</span> <span class="verse-body">tulit ergo Israhel omnes civitates eius et habitavit in urbibus Amorrei in Esebon scilicet et viculis eius</span></p>
<p id="numbers-21-26"><span class="verse-num">21:26</span> <span class="verse-body">urbs Esebon fuit regis Seon Amorrei qui pugnavit contra regem Moab et tulit omnem terram quae dicionis illius fuerat usque Arnon</span></p>
<p id="numbers-21-27"><span class="verse-num">21:27</span> <span class="verse-body">idcirco dicitur in proverbio venite in Esebon aedificetur et construatur civitas Seon</span></p>
<p id="numbers-21-28"><span class="verse-num">21:28</span> <span class="verse-body">ignis egressus est de Esebon flamma de oppido Seon et devoravit Ar Moabitarum et habitatores excelsorum Arnon</span></p>
<p id="numbers-21-29"><span class="verse-num">21:29</span> <span class="verse-body">vae tibi Moab peristi popule Chamos dedit filios eius in fugam et filias in captivitatem regi Amorreorum Seon</span></p>
<p id="numbers-21-30"><span class="verse-num">21:30</span> <span class="verse-body">iugum ipsorum disperiit ab Esebon usque Dibon lassi pervenerunt in Nophe et usque Medaba</span></p>
<p id="numbers-21-31"><span class="verse-num">21:31</span> <span class="verse-body">habitavit itaque Israhel in terra Amorrei</span></p>
<p id="numbers-21-32"><span class="verse-num">21:32</span> <span class="verse-body">misitque Moses qui explorarent Iazer cuius ceperunt viculos et possederunt habitatores</span></p>
<p id="numbers-21-33"><span class="verse-num">21:33</span> <span class="verse-body">verteruntque se et ascenderunt per viam Basan et occurrit eis Og rex Basan cum omni populo suo pugnaturus in Edrai</span></p>
<p id="numbers-21-34"><span class="verse-num">21:34</span> <span class="verse-body">dixitque Dominus ad Mosen ne timeas eum quia in manu tua tradidi illum et omnem populum ac terram eius faciesque illi sicut fecisti Seon regi Amorreorum habitatori Esebon</span></p>
<p id="numbers-21-35"><span class="verse-num">21:35</span> <span class="verse-body">percusserunt igitur et hunc cum filiis suis universumque populum eius usque ad internicionem et possederunt terram illius __________________________________________________________________</span></p>
<h2 id="numbers-ch-22">Chapter 22</h2>
<p class="verses"><a href="#numbers-22-1">1</a> <a href="#numbers-22-2">2</a> <a href="#numbers-22-3">3</a> <a href="#numbers-22-4">4</a> <a href="#numbers-22-5">5</a> <a href="#numbers-22-6">6</a> <a href="#numbers-22-7">7</a> <a href="#numbers-22-8">8</a> <a href="#numbers-22-9">9</a> <a href="#numbers-22-10">10</a> <a href="#numbers-22-11">11</a> <a href="#numbers-22-12">12</a> <a href="#numbers-22-13">13</a> <a href="#numbers-22-14">14</a> <a href="#numbers-22-15">15</a> <a href="#numbers-22-16">16</a> <a href="#numbers-22-17">17</a> <a href="#numbers-22-18">18</a> <a href="#numbers-22-19">19</a> <a href="#numbers-22-20">20</a> <a href="#numbers-22-21">21</a> <a href="#numbers-22-22">22</a> <a href="#numbers-22-23">23</a> <a href="#numbers-22-24">24</a> <a href="#numbers-22-25">25</a> <a href="#numbers-22-26">26</a> <a href="#numbers-22-27">27</a> <a href="#numbers-22-28">28</a> <a href="#numbers-22-29">29</a> <a href="#numbers-22-30">30</a> <a href="#numbers-22-31">31</a> <a href="#numbers-22-32">32</a> <a href="#numbers-22-33">33</a> <a href="#numbers-22-34">34</a> <a href="#numbers-22-35">35</a> <a href="#numbers-22-36">36</a> <a href="#numbers-22-37">37</a> <a href="#numbers-22-38">38</a> <a href="#numbers-22-39">39</a> <a href="#numbers-22-40">40</a> <a href="#numbers-22-41">41</a></p>
<p id="numbers-22-1"><span class="verse-num">22:1</span> <span class="verse-body">profectique castrametati sunt in campestribus Moab ubi trans Iordanem Hierichus sita est</span></p>
<p id="numbers-22-2"><span class="verse-num">22:2</span> <span class="verse-body">videns autem Balac filius Sepphor omnia quae fecerat Israhel Amorreo</span></p>
<p id="numbers-22-3"><span class="verse-num">22:3</span> <span class="verse-body">et quod pertimuissent eum Moabitae et impetum eius ferre non possent</span></p>
<p id="numbers-22-4"><span class="verse-num">22:4</span> <span class="verse-body">dixit ad maiores natu Madian ita delebit hic populus omnes qui in nostris finibus commorantur quomodo solet bos herbas usque ad radices carpere ipse erat eo tempore rex in Moab</span></p>
<p id="numbers-22-5"><span class="verse-num">22:5</span> <span class="verse-body">misit ergo nuntios ad Balaam filium Beor ariolum qui habitabat super flumen terrae filiorum Ammon ut vocarent eum et dicerent ecce egressus est populus ex Aegypto qui operuit superficiem terrae sedens contra me</span></p>
<p id="numbers-22-6"><span class="verse-num">22:6</span> <span class="verse-body">veni igitur et maledic populo huic quia fortior me est si quo modo possim percutere et eicere eum de terra mea novi enim quod benedictus sit cui benedixeris et maledictus in quem maledicta congesseris</span></p>
<p id="numbers-22-7"><span class="verse-num">22:7</span> <span class="verse-body">perrexerunt seniores Moab et maiores natu Madian habentes divinationis pretium in manibus cumque venissent ad Balaam et narrassent ei omnia verba Balac</span></p>
<p id="numbers-22-8"><span class="verse-num">22:8</span> <span class="verse-body">ille respondit manete hic nocte et respondebo quicquid mihi dixerit Dominus manentibus illis apud Balaam venit Deus et ait ad eum</span></p>
<p id="numbers-22-9"><span class="verse-num">22:9</span> <span class="verse-body">quid sibi volunt homines isti apud te</span></p>
<p id="numbers-22-10"><span class="verse-num">22:10</span> <span class="verse-body">respondit Balac filius Sepphor rex Moabitarum misit ad me</span></p>
<p id="numbers-22-11"><span class="verse-num">22:11</span> <span class="verse-body">dicens ecce populus qui egressus est de Aegypto operuit superficiem terrae veni et maledic ei si quo modo possim pugnans abicere eum</span></p>
<p id="numbers-22-12"><span class="verse-num">22:12</span> <span class="verse-body">dixitque Deus ad Balaam noli ire cum eis neque maledicas populo quia benedictus est</span></p>
<p id="numbers-22-13"><span class="verse-num">22:13</span> <span class="verse-body">qui mane consurgens dixit ad principes ite in terram vestram quia prohibuit me Deus venire vobiscum</span></p>
<p id="numbers-22-14"><span class="verse-num">22:14</span> <span class="verse-body">reversi principes dixerunt ad Balac noluit Balaam venire nobiscum</span></p>
<p id="numbers-22-15"><span class="verse-num">22:15</span> <span class="verse-body">rursum ille multo plures et nobiliores quam ante miserat misit</span></p>
<p id="numbers-22-16"><span class="verse-num">22:16</span> <span class="verse-body">qui cum venissent ad Balaam dixerunt sic dicit Balac filius Sepphor ne cuncteris venire ad me</span></p>
<p id="numbers-22-17"><span class="verse-num">22:17</span> <span class="verse-body">paratum honorare te et quicquid volueris dare veni et maledic populo isti</span></p>
<p id="numbers-22-18"><span class="verse-num">22:18</span> <span class="verse-body">respondit Balaam si dederit mihi Balac plenam domum suam argenti et auri non potero inmutare verbum Domini Dei mei ut vel plus vel minus loquar</span></p>
<p id="numbers-22-19"><span class="verse-num">22:19</span> <span class="verse-body">obsecro ut hic maneatis etiam hac nocte et scire queam quid mihi rursum respondeat Dominus</span></p>
<p id="numbers-22-20"><span class="verse-num">22:20</span> <span class="verse-body">venit ergo Deus ad Balaam nocte et ait ei si vocare te venerunt homines isti surge et vade cum eis ita dumtaxat ut quod tibi praecepero facias</span></p>
<p id="numbers-22-21"><span class="verse-num">22:21</span> <span class="verse-body">surrexit Balaam mane et strata asina profectus est cum eis</span></p>
<p id="numbers-22-22"><span class="verse-num">22:22</span> <span class="verse-body">et iratus est Deus stetitque angelus Domini in via contra Balaam qui sedebat asinae et duos pueros habebat secum</span></p>
<p id="numbers-22-23"><span class="verse-num">22:23</span> <span class="verse-body">cernens asina angelum stantem in via evaginato gladio avertit se de itinere et ibat per agrum quam cum verberaret Balaam et vellet ad semitam reducere</span></p>
<p id="numbers-22-24"><span class="verse-num">22:24</span> <span class="verse-body">stetit angelus in angustiis duarum maceriarum quibus vineae cingebantur</span></p>
<p id="numbers-22-25"><span class="verse-num">22:25</span> <span class="verse-body">quem videns asina iunxit se parieti et adtrivit sedentis pedem at ille iterum verberabat</span></p>
<p id="numbers-22-26"><span class="verse-num">22:26</span> <span class="verse-body">et nihilominus angelus ad locum angustum transiens ubi nec ad dextram nec ad sinistram poterat deviari obvius stetit</span></p>
<p id="numbers-22-27"><span class="verse-num">22:27</span> <span class="verse-body">cumque vidisset asina stantem angelum concidit sub pedibus sedentis qui iratus vehementius caedebat fuste latera</span></p>
<p id="numbers-22-28"><span class="verse-num">22:28</span> <span class="verse-body">aperuitque Dominus os asinae et locuta est quid feci tibi cur percutis me ecce iam tertio</span></p>
<p id="numbers-22-29"><span class="verse-num">22:29</span> <span class="verse-body">respondit Balaam quia commeruisti et inlusisti mihi utinam haberem gladium ut te percuterem</span></p>
<p id="numbers-22-30"><span class="verse-num">22:30</span> <span class="verse-body">dixit asina nonne animal tuum sum cui semper sedere consuesti usque in praesentem diem dic quid simile umquam fecerim tibi at ille ait numquam</span></p>
<p id="numbers-22-31"><span class="verse-num">22:31</span> <span class="verse-body">protinus aperuit Dominus oculos Balaam et vidit angelum stantem in via evaginato gladio adoravitque eum pronus in terram</span></p>
<p id="numbers-22-32"><span class="verse-num">22:32</span> <span class="verse-body">cui angelus cur inquit tertio verberas asinam tuam ego veni ut adversarer tibi quia perversa est via tua mihique contraria</span></p>
<p id="numbers-22-33"><span class="verse-num">22:33</span> <span class="verse-body">et nisi asina declinasset de via dans locum resistenti te occidissem et illa viveret</span></p>
<p id="numbers-22-34"><span class="verse-num">22:34</span> <span class="verse-body">dixit Balaam peccavi nesciens quod tu stares contra me et nunc si displicet tibi ut vadam revertar</span></p>
<p id="numbers-22-35"><span class="verse-num">22:35</span> <span class="verse-body">ait angelus vade cum istis et cave ne aliud quam praecepero tibi loquaris ivit igitur cum principibus</span></p>
<p id="numbers-22-36"><span class="verse-num">22:36</span> <span class="verse-body">quod cum audisset Balac egressus est in occursum eius in oppido Moabitarum quod situm est in extremis finibus Arnon</span></p>
<p id="numbers-22-37"><span class="verse-num">22:37</span> <span class="verse-body">dixitque ad Balaam misi nuntios ut vocarent te cur non statim venisti ad me an quia mercedem adventui tuo reddere nequeo</span></p>
<p id="numbers-22-38"><span class="verse-num">22:38</span> <span class="verse-body">cui ille respondit ecce adsum numquid loqui potero aliud nisi quod Deus posuerit in ore meo</span></p>
<p id="numbers-22-39"><span class="verse-num">22:39</span> <span class="verse-body">perrexerunt ergo simul et venerunt in urbem quae in extremis regni eius finibus erat</span></p>
<p id="numbers-22-40"><span class="verse-num">22:40</span> <span class="verse-body">cumque occidisset Balac boves et oves misit ad Balaam et principes qui cum eo erant munera</span></p>
<p id="numbers-22-41"><span class="verse-num">22:41</span> <span class="verse-body">mane autem facto duxit eum ad excelsa Baal et intuitus est extremam partem populi __________________________________________________________________</span></p>
<h2 id="numbers-ch-23">Chapter 23</h2>
<p class="verses"><a href="#numbers-23-1">1</a> <a href="#numbers-23-2">2</a> <a href="#numbers-23-3">3</a> <a href="#numbers-23-4">4</a> <a href="#numbers-23-5">5</a> <a href="#numbers-23-6">6</a> <a href="#numbers-23-7">7</a> <a href="#numbers-23-8">8</a> <a href="#numbers-23-9">9</a> <a href="#numbers-23-10">10</a> <a href="#numbers-23-11">11</a> <a href="#numbers-23-12">12</a> <a href="#numbers-23-13">13</a> <a href="#numbers-23-14">14</a> <a href="#numbers-23-15">15</a> <a href="#numbers-23-16">16</a> <a href="#numbers-23-17">17</a> <a href="#numbers-23-18">18</a> <a href="#numbers-23-19">19</a> <a href="#numbers-23-20">20</a> <a href="#numbers-23-21">21</a> <a href="#numbers-23-22">22</a> <a href="#numbers-23-23">23</a> <a href="#numbers-23-24">24</a> <a href="#numbers-23-25">25</a> <a href="#numbers-23-26">26</a> <a href="#numbers-23-27">27</a> <a href="#numbers-23-28">28</a> <a href="#numbers-23-29">29</a> <a href="#numbers-23-30">30</a></p>
<p id="numbers-23-1"><span class="verse-num">23:1</span> <span class="verse-body">dixitque Balaam ad Balac aedifica mihi hic septem aras et para totidem vitulos eiusdemque numeri arietes</span></p>
<p id="numbers-23-2"><span class="verse-num">23:2</span> <span class="verse-body">cumque fecisset iuxta sermonem Balaam inposuerunt simul vitulum et arietem super aram</span></p>
<p id="numbers-23-3"><span class="verse-num">23:3</span> <span class="verse-body">dixitque Balaam ad Balac sta paulisper iuxta holocaustum tuum donec vadam si forte occurrat mihi Dominus et quodcumque imperaverit loquar tibi</span></p>
<p id="numbers-23-4"><span class="verse-num">23:4</span> <span class="verse-body">cumque abisset velociter occurrit ei Deus locutusque ad eum Balaam septem inquit aras erexi et inposui vitulum et arietem desuper</span></p>
<p id="numbers-23-5"><span class="verse-num">23:5</span> <span class="verse-body">Dominus autem posuit verbum in ore eius et ait revertere ad Balac et haec loqueris</span></p>
<p id="numbers-23-6"><span class="verse-num">23:6</span> <span class="verse-body">reversus invenit stantem Balac iuxta holocaustum suum et omnes principes Moabitarum</span></p>
<p id="numbers-23-7"><span class="verse-num">23:7</span> <span class="verse-body">adsumptaque parabola sua dixit de Aram adduxit me Balac rex Moabitarum de montibus orientis veni inquit et maledic Iacob propera et detestare Israhel</span></p>
<p id="numbers-23-8"><span class="verse-num">23:8</span> <span class="verse-body">quomodo maledicam cui non maledixit Deus qua ratione detester quem Dominus non detestatur</span></p>
<p id="numbers-23-9"><span class="verse-num">23:9</span> <span class="verse-body">de summis silicibus videbo eum et de collibus considerabo illum populus solus habitabit et inter gentes non reputabitur</span></p>
<p id="numbers-23-10"><span class="verse-num">23:10</span> <span class="verse-body">quis dinumerare possit pulverem Iacob et nosse numerum stirpis Israhel moriatur anima mea morte iustorum et fiant novissima mea horum similia</span></p>
<p id="numbers-23-11"><span class="verse-num">23:11</span> <span class="verse-body">dixitque Balac ad Balaam quid est hoc quod agis ut malediceres inimicis vocavi te et tu e contrario benedicis eis</span></p>
<p id="numbers-23-12"><span class="verse-num">23:12</span> <span class="verse-body">cui ille respondit num aliud possum loqui nisi quod iusserit Dominus</span></p>
<p id="numbers-23-13"><span class="verse-num">23:13</span> <span class="verse-body">dixit ergo Balac veni mecum in alterum locum unde partem Israhelis videas et totum videre non possis inde maledicito ei</span></p>
<p id="numbers-23-14"><span class="verse-num">23:14</span> <span class="verse-body">cumque duxisset eum in locum sublimem super verticem montis Phasga aedificavit Balaam septem aras et inpositis supra vitulo atque ariete</span></p>
<p id="numbers-23-15"><span class="verse-num">23:15</span> <span class="verse-body">dixit ad Balac sta hic iuxta holocaustum tuum donec ego pergam obvius</span></p>
<p id="numbers-23-16"><span class="verse-num">23:16</span> <span class="verse-body">cui cum Dominus occurrisset posuissetque verbum in ore eius ait revertere ad Balac et haec loqueris ei</span></p>
<p id="numbers-23-17"><span class="verse-num">23:17</span> <span class="verse-body">reversus invenit eum stantem iuxta holocaustum suum et principes Moabitarum cum eo ad quem Balac quid inquit locutus est Dominus</span></p>
<p id="numbers-23-18"><span class="verse-num">23:18</span> <span class="verse-body">at ille adsumpta parabola sua ait sta Balac et ausculta audi fili Sepphor</span></p>
<p id="numbers-23-19"><span class="verse-num">23:19</span> <span class="verse-body">non est Deus quasi homo ut mentiatur nec ut filius hominis ut mutetur dixit ergo et non faciet locutus est et non implebit</span></p>
<p id="numbers-23-20"><span class="verse-num">23:20</span> <span class="verse-body">ad benedicendum adductus sum benedictionem prohibere non valeo</span></p>
<p id="numbers-23-21"><span class="verse-num">23:21</span> <span class="verse-body">non est idolum in Iacob nec videtur simulacrum in Israhel Dominus Deus eius cum eo est et clangor victoriae regis in illo</span></p>
<p id="numbers-23-22"><span class="verse-num">23:22</span> <span class="verse-body">Deus eduxit eum de Aegypto cuius fortitudo similis est rinocerotis</span></p>
<p id="numbers-23-23"><span class="verse-num">23:23</span> <span class="verse-body">non est augurium in Iacob nec divinatio in Israhel temporibus suis dicetur Iacob et Israheli quid operatus sit Deus</span></p>
<p id="numbers-23-24"><span class="verse-num">23:24</span> <span class="verse-body">ecce populus ut leaena consurget et quasi leo erigetur non accubabit donec devoret praedam et occisorum sanguinem bibat</span></p>
<p id="numbers-23-25"><span class="verse-num">23:25</span> <span class="verse-body">dixitque Balac ad Balaam nec maledicas ei nec benedicas</span></p>
<p id="numbers-23-26"><span class="verse-num">23:26</span> <span class="verse-body">et ille nonne ait dixi tibi quod quicquid mihi Deus imperaret hoc facerem</span></p>
<p id="numbers-23-27"><span class="verse-num">23:27</span> <span class="verse-body">et ait Balac ad eum veni et ducam te ad alium locum si forte placeat Deo ut inde maledicas eis</span></p>
<p id="numbers-23-28"><span class="verse-num">23:28</span> <span class="verse-body">cumque duxisset eum super verticem montis Phogor qui respicit solitudinem</span></p>
<p id="numbers-23-29"><span class="verse-num">23:29</span> <span class="verse-body">dixit ei Balaam aedifica mihi hic septem aras et para totidem vitulos eiusdemque numeri arietes</span></p>
<p id="numbers-23-30"><span class="verse-num">23:30</span> <span class="verse-body">fecit Balac ut Balaam dixerat inposuitque vitulos et arietes per singulas aras __________________________________________________________________</span></p>
<h2 id="numbers-ch-24">Chapter 24</h2>
<p class="verses"><a href="#numbers-24-1">1</a> <a href="#numbers-24-2">2</a> <a href="#numbers-24-3">3</a> <a href="#numbers-24-4">4</a> <a href="#numbers-24-5">5</a> <a href="#numbers-24-6">6</a> <a href="#numbers-24-7">7</a> <a href="#numbers-24-8">8</a> <a href="#numbers-24-9">9</a> <a href="#numbers-24-10">10</a> <a href="#numbers-24-11">11</a> <a href="#numbers-24-12">12</a> <a href="#numbers-24-13">13</a> <a href="#numbers-24-14">14</a> <a href="#numbers-24-15">15</a> <a href="#numbers-24-16">16</a> <a href="#numbers-24-17">17</a> <a href="#numbers-24-18">18</a> <a href="#numbers-24-19">19</a> <a href="#numbers-24-20">20</a> <a href="#numbers-24-21">21</a> <a href="#numbers-24-22">22</a> <a href="#numbers-24-23">23</a> <a href="#numbers-24-24">24</a> <a href="#numbers-24-25">25</a></p>
<p id="numbers-24-1"><span class="verse-num">24:1</span> <span class="verse-body">cumque vidisset Balaam quod placeret Domino ut benediceret Israheli nequaquam abiit ut ante perrexerat ut augurium quaereret sed dirigens contra desertum vultum suum</span></p>
<p id="numbers-24-2"><span class="verse-num">24:2</span> <span class="verse-body">et elevans oculos vidit Israhel in tentoriis commorantem per tribus suas et inruente in se spiritu Dei</span></p>
<p id="numbers-24-3"><span class="verse-num">24:3</span> <span class="verse-body">adsumpta parabola ait dixit Balaam filius Beor dixit homo cuius obturatus est oculus</span></p>
<p id="numbers-24-4"><span class="verse-num">24:4</span> <span class="verse-body">dixit auditor sermonum Dei qui visionem Omnipotentis intuitus est qui cadit et sic aperiuntur oculi eius</span></p>
<p id="numbers-24-5"><span class="verse-num">24:5</span> <span class="verse-body">quam pulchra tabernacula tua Iacob et tentoria tua Israhel</span></p>
<p id="numbers-24-6"><span class="verse-num">24:6</span> <span class="verse-body">ut valles nemorosae ut horti iuxta fluvios inrigui ut tabernacula quae fixit Dominus quasi cedri propter aquas</span></p>
<p id="numbers-24-7"><span class="verse-num">24:7</span> <span class="verse-body">fluet aqua de situla eius et semen illius erit in aquas multas tolletur propter Agag rex eius et auferetur regnum illius</span></p>
<p id="numbers-24-8"><span class="verse-num">24:8</span> <span class="verse-body">Deus eduxit illum de Aegypto cuius fortitudo similis est rinocerotis devorabunt gentes hostes illius ossaque eorum confringent et perforabunt sagittis</span></p>
<p id="numbers-24-9"><span class="verse-num">24:9</span> <span class="verse-body">accubans dormivit ut leo et quasi leaena quam suscitare nullus audebit qui benedixerit tibi erit ipse benedictus qui maledixerit in maledictione reputabitur</span></p>
<p id="numbers-24-10"><span class="verse-num">24:10</span> <span class="verse-body">iratusque Balac contra Balaam conplosis manibus ait ad maledicendum inimicis meis vocavi te quibus e contrario tertio benedixisti</span></p>
<p id="numbers-24-11"><span class="verse-num">24:11</span> <span class="verse-body">revertere ad locum tuum decreveram quidem magnifice honorare te sed Dominus privavit te honore disposito</span></p>
<p id="numbers-24-12"><span class="verse-num">24:12</span> <span class="verse-body">respondit Balaam ad Balac nonne nuntiis tuis quos misisti ad me dixi</span></p>
<p id="numbers-24-13"><span class="verse-num">24:13</span> <span class="verse-body">si dederit mihi Balac plenam domum suam argenti et auri non potero praeterire sermonem Domini Dei mei ut vel boni quid vel mali proferam ex corde meo sed quicquid Dominus dixerit hoc loquar</span></p>
<p id="numbers-24-14"><span class="verse-num">24:14</span> <span class="verse-body">verumtamen pergens ad populum meum dabo consilium quid populus tuus huic populo faciat extremo tempore</span></p>
<p id="numbers-24-15"><span class="verse-num">24:15</span> <span class="verse-body">sumpta igitur parabola rursum ait dixit Balaam filius Beor dixit homo cuius obturatus est oculus</span></p>
<p id="numbers-24-16"><span class="verse-num">24:16</span> <span class="verse-body">dixit auditor sermonum Dei qui novit doctrinam Altissimi et visiones Omnipotentis videt qui cadens apertos habet oculos</span></p>
<p id="numbers-24-17"><span class="verse-num">24:17</span> <span class="verse-body">videbo eum sed non modo intuebor illum sed non prope orietur stella ex Iacob et consurget virga de Israhel et percutiet duces Moab vastabitque omnes filios Seth</span></p>
<p id="numbers-24-18"><span class="verse-num">24:18</span> <span class="verse-body">et erit Idumea possessio eius hereditas Seir cedet inimicis suis Israhel vero fortiter aget</span></p>
<p id="numbers-24-19"><span class="verse-num">24:19</span> <span class="verse-body">de Iacob erit qui dominetur et perdat reliquias civitatis</span></p>
<p id="numbers-24-20"><span class="verse-num">24:20</span> <span class="verse-body">cumque vidisset Amalech adsumens parabolam ait principium gentium Amalech cuius extrema perdentur</span></p>
<p id="numbers-24-21"><span class="verse-num">24:21</span> <span class="verse-body">vidit quoque Cineum et adsumpta parabola ait robustum est quidem habitaculum tuum sed si in petra posueris nidum tuum</span></p>
<p id="numbers-24-22"><span class="verse-num">24:22</span> <span class="verse-body">et fueris electus de stirpe Cain quamdiu poteris permanere Assur enim capiet te</span></p>
<p id="numbers-24-23"><span class="verse-num">24:23</span> <span class="verse-body">adsumptaque parabola iterum locutus est heu quis victurus est quando ista faciet Deus</span></p>
<p id="numbers-24-24"><span class="verse-num">24:24</span> <span class="verse-body">venient in trieribus de Italia superabunt Assyrios vastabuntque Hebraeos et ad extremum etiam ipsi peribunt</span></p>
<p id="numbers-24-25"><span class="verse-num">24:25</span> <span class="verse-body">surrexitque Balaam et reversus est in locum suum Balac quoque via qua venerat rediit __________________________________________________________________</span></p>
<h2 id="numbers-ch-25">Chapter 25</h2>
<p class="verses"><a href="#numbers-25-1">1</a> <a href="#numbers-25-2">2</a> <a href="#numbers-25-3">3</a> <a href="#numbers-25-4">4</a> <a href="#numbers-25-5">5</a> <a href="#numbers-25-6">6</a> <a href="#numbers-25-7">7</a> <a href="#numbers-25-8">8</a> <a href="#numbers-25-9">9</a> <a href="#numbers-25-10">10</a> <a href="#numbers-25-11">11</a> <a href="#numbers-25-12">12</a> <a href="#numbers-25-13">13</a> <a href="#numbers-25-14">14</a> <a href="#numbers-25-15">15</a> <a href="#numbers-25-16">16</a> <a href="#numbers-25-17">17</a> <a href="#numbers-25-18">18</a></p>
<p id="numbers-25-1"><span class="verse-num">25:1</span> <span class="verse-body">morabatur autem eo tempore Israhel in Setthim et fornicatus est populus cum filiabus Moab</span></p>
<p id="numbers-25-2"><span class="verse-num">25:2</span> <span class="verse-body">quae vocaverunt eos ad sacrificia sua at illi comederunt et adoraverunt deos earum</span></p>
<p id="numbers-25-3"><span class="verse-num">25:3</span> <span class="verse-body">initiatusque est Israhel Beelphegor et iratus Dominus</span></p>
<p id="numbers-25-4"><span class="verse-num">25:4</span> <span class="verse-body">ait ad Mosen tolle cunctos principes populi et suspende eos contra solem in patibulis ut avertatur furor meus ab Israhel</span></p>
<p id="numbers-25-5"><span class="verse-num">25:5</span> <span class="verse-body">dixitque Moses ad iudices Israhel occidat unusquisque proximos suos qui initiati sunt Beelphegor</span></p>
<p id="numbers-25-6"><span class="verse-num">25:6</span> <span class="verse-body">et ecce unus de filiis Israhel intravit coram fratribus suis ad scortum madianitin vidente Mose et omni turba filiorum Israhel qui flebant ante fores tabernaculi</span></p>
<p id="numbers-25-7"><span class="verse-num">25:7</span> <span class="verse-body">quod cum vidisset Finees filius Eleazari filii Aaron sacerdotis surrexit de medio multitudinis et arrepto pugione</span></p>
<p id="numbers-25-8"><span class="verse-num">25:8</span> <span class="verse-body">ingressus est post virum israhelitem in lupanar et perfodit ambos simul virum scilicet et mulierem in locis genitalibus cessavitque plaga a filiis Israhel</span></p>
<p id="numbers-25-9"><span class="verse-num">25:9</span> <span class="verse-body">et occisi sunt viginti quattuor milia homines</span></p>
<p id="numbers-25-10"><span class="verse-num">25:10</span> <span class="verse-body">dixitque Dominus ad Mosen</span></p>
<p id="numbers-25-11"><span class="verse-num">25:11</span> <span class="verse-body">Finees filius Eleazari filii Aaron sacerdotis avertit iram meam a filiis Israhel quia zelo meo commotus est contra eos ut non ipse delerem filios Israhel in zelo meo</span></p>
<p id="numbers-25-12"><span class="verse-num">25:12</span> <span class="verse-body">idcirco loquere ad eos ecce do ei pacem foederis mei</span></p>
<p id="numbers-25-13"><span class="verse-num">25:13</span> <span class="verse-body">et erit tam ipsi quam semini illius pactum sacerdotii sempiternum quia zelatus est pro Deo suo et expiavit scelus filiorum Israhel</span></p>
<p id="numbers-25-14"><span class="verse-num">25:14</span> <span class="verse-body">erat autem nomen viri israhelitae qui occisus est cum Madianitide Zambri filius Salu dux de cognatione et tribu Symeonis</span></p>
<p id="numbers-25-15"><span class="verse-num">25:15</span> <span class="verse-body">porro mulier madianitis quae pariter interfecta est vocabatur Chozbi filia Sur principis nobilissimi Madianitarum</span></p>
<p id="numbers-25-16"><span class="verse-num">25:16</span> <span class="verse-body">locutusque est Dominus ad Mosen dicens</span></p>
<p id="numbers-25-17"><span class="verse-num">25:17</span> <span class="verse-body">hostes vos sentiant Madianitae et percutite eos</span></p>
<p id="numbers-25-18"><span class="verse-num">25:18</span> <span class="verse-body">quia et ipsi hostiliter egerunt contra vos et decepere insidiis per idolum Phogor et Chozbi filiam ducis Madian sororem suam quae percussa est in die plagae pro sacrilegio Phogor __________________________________________________________________</span></p>
<h2 id="numbers-ch-26">Chapter 26</h2>
<p class="verses"><a href="#numbers-26-1">1</a> <a href="#numbers-26-2">2</a> <a href="#numbers-26-3">3</a> <a href="#numbers-26-4">4</a> <a href="#numbers-26-5">5</a> <a href="#numbers-26-6">6</a> <a href="#numbers-26-7">7</a> <a href="#numbers-26-8">8</a> <a href="#numbers-26-9">9</a> <a href="#numbers-26-10">10</a> <a href="#numbers-26-11">11</a> <a href="#numbers-26-12">12</a> <a href="#numbers-26-13">13</a> <a href="#numbers-26-14">14</a> <a href="#numbers-26-15">15</a> <a href="#numbers-26-16">16</a> <a href="#numbers-26-17">17</a> <a href="#numbers-26-18">18</a> <a href="#numbers-26-19">19</a> <a href="#numbers-26-20">20</a> <a href="#numbers-26-21">21</a> <a href="#numbers-26-22">22</a> <a href="#numbers-26-23">23</a> <a href="#numbers-26-24">24</a> <a href="#numbers-26-25">25</a> <a href="#numbers-26-26">26</a> <a href="#numbers-26-27">27</a> <a href="#numbers-26-28">28</a> <a href="#numbers-26-29">29</a> <a href="#numbers-26-30">30</a> <a href="#numbers-26-31">31</a> <a href="#numbers-26-32">32</a> <a href="#numbers-26-33">33</a> <a href="#numbers-26-34">34</a> <a href="#numbers-26-35">35</a> <a href="#numbers-26-36">36</a> <a href="#numbers-26-37">37</a> <a href="#numbers-26-38">38</a> <a href="#numbers-26-39">39</a> <a href="#numbers-26-40">40</a> <a href="#numbers-26-41">41</a> <a href="#numbers-26-42">42</a> <a href="#numbers-26-43">43</a> <a href="#numbers-26-44">44</a> <a href="#numbers-26-45">45</a> <a href="#numbers-26-46">46</a> <a href="#numbers-26-47">47</a> <a href="#numbers-26-48">48</a> <a href="#numbers-26-49">49</a> <a href="#numbers-26-50">50</a> <a href="#numbers-26-51">51</a> <a href="#numbers-26-52">52</a> <a href="#numbers-26-53">53</a> <a href="#numbers-26-54">54</a> <a href="#numbers-26-55">55</a> <a href="#numbers-26-56">56</a> <a href="#numbers-26-57">57</a> <a href="#numbers-26-58">58</a> <a href="#numbers-26-59">59</a> <a href="#numbers-26-60">60</a> <a href="#numbers-26-61">61</a> <a href="#numbers-26-62">62</a> <a href="#numbers-26-63">63</a> <a href="#numbers-26-64">64</a> <a href="#numbers-26-65">65</a></p>
<p id="numbers-26-1"><span class="verse-num">26:1</span> <span class="verse-body">postquam noxiorum sanguis effusus est dixit Dominus ad Mosen et Eleazarum filium Aaron sacerdotem</span></p>
<p id="numbers-26-2"><span class="verse-num">26:2</span> <span class="verse-body">numerate omnem summam filiorum Israhel a viginti annis et supra per domos et cognationes suas cunctos qui possunt ad bella procedere</span></p>
<p id="numbers-26-3"><span class="verse-num">26:3</span> <span class="verse-body">locuti sunt itaque Moses et Eleazar sacerdos in campestribus Moab super Iordanem contra Hierichum ad eos qui erant</span></p>
<p id="numbers-26-4"><span class="verse-num">26:4</span> <span class="verse-body">a viginti annis et supra sicut Dominus imperarat quorum iste est numerus</span></p>
<p id="numbers-26-5"><span class="verse-num">26:5</span> <span class="verse-body">Ruben primogenitus Israhel huius filius Enoch a quo familia Enochitarum et Phallu a quo familia Phalluitarum</span></p>
<p id="numbers-26-6"><span class="verse-num">26:6</span> <span class="verse-body">et Esrom a quo familia Esromitarum et Charmi a quo familia Charmitarum</span></p>
<p id="numbers-26-7"><span class="verse-num">26:7</span> <span class="verse-body">hae sunt familiae de stirpe Ruben quarum numerus inventus est quadraginta tria milia et septingenti triginta</span></p>
<p id="numbers-26-8"><span class="verse-num">26:8</span> <span class="verse-body">filius Phallu Heliab</span></p>
<p id="numbers-26-9"><span class="verse-num">26:9</span> <span class="verse-body">huius filii Namuhel et Dathan et Abiram isti sunt Dathan et Abiram principes populi qui surrexerunt contra Mosen et Aaron in seditione Core quando adversum Dominum rebellaverunt</span></p>
<p id="numbers-26-10"><span class="verse-num">26:10</span> <span class="verse-body">et aperiens terra os suum devoravit Core morientibus plurimis quando conbusit ignis ducentos quinquaginta viros et factum est grande miraculum</span></p>
<p id="numbers-26-11"><span class="verse-num">26:11</span> <span class="verse-body">ut Core pereunte filii illius non perirent</span></p>
<p id="numbers-26-12"><span class="verse-num">26:12</span> <span class="verse-body">filii Symeon per cognationes suas Namuhel ab hoc familia Namuhelitarum Iamin ab hoc familia Iaminitarum Iachin ab hoc familia Iachinitarum</span></p>
<p id="numbers-26-13"><span class="verse-num">26:13</span> <span class="verse-body">Zare ab hoc familia Zareitarum Saul ab hoc familia Saulitarum</span></p>
<p id="numbers-26-14"><span class="verse-num">26:14</span> <span class="verse-body">hae sunt familiae de stirpe Symeon quarum omnis numerus fuit viginti duo milia ducentorum</span></p>
<p id="numbers-26-15"><span class="verse-num">26:15</span> <span class="verse-body">filii Gad per cognationes suas Sephon ab hoc familia Sephonitarum Aggi ab hoc familia Aggitarum Suni ab hoc familia Sunitarum</span></p>
<p id="numbers-26-16"><span class="verse-num">26:16</span> <span class="verse-body">Ozni ab hoc familia Oznitarum Heri ab hoc familia Heritarum</span></p>
<p id="numbers-26-17"><span class="verse-num">26:17</span> <span class="verse-body">Arod ab hoc familia Aroditarum Arihel ab hoc familia Arihelitarum</span></p>
<p id="numbers-26-18"><span class="verse-num">26:18</span> <span class="verse-body">istae sunt familiae Gad quarum omnis numerus fuit quadraginta milia quingentorum</span></p>
<p id="numbers-26-19"><span class="verse-num">26:19</span> <span class="verse-body">filii Iuda Her et Onan qui ambo mortui sunt in terra Chanaan</span></p>
<p id="numbers-26-20"><span class="verse-num">26:20</span> <span class="verse-body">fueruntque filii Iuda per cognationes suas Sela a quo familia Selanitarum Phares a quo familia Pharesitarum Zare a quo familia Zareitarum</span></p>
<p id="numbers-26-21"><span class="verse-num">26:21</span> <span class="verse-body">porro filii Phares Esrom a quo familia Esromitarum et Amul a quo familia Amulitarum</span></p>
<p id="numbers-26-22"><span class="verse-num">26:22</span> <span class="verse-body">istae sunt familiae Iuda quarum omnis numerus fuit septuaginta milia quingentorum</span></p>
<p id="numbers-26-23"><span class="verse-num">26:23</span> <span class="verse-body">filii Isachar per cognationes suas Thola a quo familia Tholaitarum Phua a quo familia Phuaitarum</span></p>
<p id="numbers-26-24"><span class="verse-num">26:24</span> <span class="verse-body">Iasub a quo familia Iasubitarum Semran a quo familia Semranitarum</span></p>
<p id="numbers-26-25"><span class="verse-num">26:25</span> <span class="verse-body">hae sunt cognationes Isachar quarum numerus fuit sexaginta quattuor milia trecentorum</span></p>
<p id="numbers-26-26"><span class="verse-num">26:26</span> <span class="verse-body">filii Zabulon per cognationes suas Sared a quo familia Sareditarum Helon a quo familia Helonitarum Ialel a quo familia Ialelitarum</span></p>
<p id="numbers-26-27"><span class="verse-num">26:27</span> <span class="verse-body">hae sunt cognationes Zabulon quarum numerus fuit sexaginta milia quingentorum</span></p>
<p id="numbers-26-28"><span class="verse-num">26:28</span> <span class="verse-body">filii Ioseph per cognationes suas Manasse et Ephraim</span></p>
<p id="numbers-26-29"><span class="verse-num">26:29</span> <span class="verse-body">de Manasse ortus est Machir a quo familia Machiritarum Machir genuit Galaad a quo familia Galaaditarum</span></p>
<p id="numbers-26-30"><span class="verse-num">26:30</span> <span class="verse-body">Galaad habuit filios Hiezer a quo familia Hiezeritarum et Elec a quo familia Elecarum</span></p>
<p id="numbers-26-31"><span class="verse-num">26:31</span> <span class="verse-body">et Asrihel a quo familia Asrihelitarum et Sechem a quo familia Sechemitarum</span></p>
<p id="numbers-26-32"><span class="verse-num">26:32</span> <span class="verse-body">et Semida a quo familia Semidatarum et Epher a quo familia Epheritarum</span></p>
<p id="numbers-26-33"><span class="verse-num">26:33</span> <span class="verse-body">fuit autem Epher pater Salphaad qui filios non habebat sed tantum filias quarum ista sunt nomina Maala et Noa et Egla et Melcha et Thersa</span></p>
<p id="numbers-26-34"><span class="verse-num">26:34</span> <span class="verse-body">hae sunt familiae Manasse et numerus earum quinquaginta duo milia septingentorum</span></p>
<p id="numbers-26-35"><span class="verse-num">26:35</span> <span class="verse-body">filii autem Ephraim per cognationes suas fuerunt hii Suthala a quo familia Suthalitarum Becher a quo familia Becheritarum Tehen a quo familia Tehenitarum</span></p>
<p id="numbers-26-36"><span class="verse-num">26:36</span> <span class="verse-body">porro filius Suthala fuit Heran a quo familia Heranitarum</span></p>
<p id="numbers-26-37"><span class="verse-num">26:37</span> <span class="verse-body">hae sunt cognationes filiorum Ephraim quarum numerus triginta duo milia quingentorum</span></p>
<p id="numbers-26-38"><span class="verse-num">26:38</span> <span class="verse-body">isti sunt filii Ioseph per familias suas filii Beniamin in cognationibus suis Bale a quo familia Baleitarum Azbel a quo familia Azbelitarum Ahiram a quo familia Ahiramitarum</span></p>
<p id="numbers-26-39"><span class="verse-num">26:39</span> <span class="verse-body">Supham a quo familia Suphamitarum Hupham a quo familia Huphamitarum</span></p>
<p id="numbers-26-40"><span class="verse-num">26:40</span> <span class="verse-body">filii Bale Hered et Noeman de Hered familia Hereditarum de Noeman familia Noemitarum</span></p>
<p id="numbers-26-41"><span class="verse-num">26:41</span> <span class="verse-body">hii sunt filii Beniamin per cognationes suas quorum numerus quadraginta quinque milia sescentorum</span></p>
<p id="numbers-26-42"><span class="verse-num">26:42</span> <span class="verse-body">filii Dan per cognationes suas Suham a quo familia Suhamitarum hae cognationes Dan per familias suas</span></p>
<p id="numbers-26-43"><span class="verse-num">26:43</span> <span class="verse-body">omnes fuere Suhamitae quorum numerus erat sexaginta quattuor milia quadringentorum</span></p>
<p id="numbers-26-44"><span class="verse-num">26:44</span> <span class="verse-body">filii Aser per cognationes suas Iemna a quo familia Iemnaitarum Iessui a quo familia Iessuitarum Brie a quo familia Brieitarum</span></p>
<p id="numbers-26-45"><span class="verse-num">26:45</span> <span class="verse-body">filii Brie Haber a quo familia Haberitarum et Melchihel a quo familia Melchihelitarum</span></p>
<p id="numbers-26-46"><span class="verse-num">26:46</span> <span class="verse-body">nomen autem filiae Aser fuit Sara</span></p>
<p id="numbers-26-47"><span class="verse-num">26:47</span> <span class="verse-body">hae cognationes filiorum Aser et numerus eorum quinquaginta tria milia quadringentorum</span></p>
<p id="numbers-26-48"><span class="verse-num">26:48</span> <span class="verse-body">filii Nepthalim per cognationes suas Iessihel a quo familia Iessihelitarum Guni a quo familia Gunitarum</span></p>
<p id="numbers-26-49"><span class="verse-num">26:49</span> <span class="verse-body">Iesser a quo familia Iesseritarum Sellem a quo familia Sellemitarum</span></p>
<p id="numbers-26-50"><span class="verse-num">26:50</span> <span class="verse-body">hae sunt cognationes filiorum Nepthalim per familias suas quorum numerus quadraginta quinque milia quadringentorum</span></p>
<p id="numbers-26-51"><span class="verse-num">26:51</span> <span class="verse-body">ista est summa filiorum Israhel qui recensiti sunt sescenta milia et mille septingenti triginta</span></p>
<p id="numbers-26-52"><span class="verse-num">26:52</span> <span class="verse-body">locutusque est Dominus ad Mosen dicens</span></p>
<p id="numbers-26-53"><span class="verse-num">26:53</span> <span class="verse-body">istis dividetur terra iuxta numerum vocabulorum in possessiones suas</span></p>
<p id="numbers-26-54"><span class="verse-num">26:54</span> <span class="verse-body">pluribus maiorem partem dabis et paucioribus minorem singulis sicut nunc recensiti sunt tradetur possessio</span></p>
<p id="numbers-26-55"><span class="verse-num">26:55</span> <span class="verse-body">ita dumtaxat ut sors terram tribubus dividat et familiis</span></p>
<p id="numbers-26-56"><span class="verse-num">26:56</span> <span class="verse-body">quicquid sorte contigerit hoc vel plures accipient vel pauciores</span></p>
<p id="numbers-26-57"><span class="verse-num">26:57</span> <span class="verse-body">hic quoque est numerus filiorum Levi per familias suas Gerson a quo familia Gersonitarum Caath a quo familia Caathitarum Merari a quo familia Meraritarum</span></p>
<p id="numbers-26-58"><span class="verse-num">26:58</span> <span class="verse-body">hae sunt familiae Levi familia Lobni familia Hebroni familia Mooli familia Musi familia Cori at vero Caath genuit Amram</span></p>
<p id="numbers-26-59"><span class="verse-num">26:59</span> <span class="verse-body">qui habuit uxorem Iochabed filiam Levi quae nata est ei in Aegypto haec genuit viro suo Amram filios Aaron et Mosen et Mariam sororem eorum</span></p>
<p id="numbers-26-60"><span class="verse-num">26:60</span> <span class="verse-body">de Aaron orti sunt Nadab et Abiu et Eleazar et Ithamar</span></p>
<p id="numbers-26-61"><span class="verse-num">26:61</span> <span class="verse-body">quorum Nadab et Abiu mortui sunt cum obtulissent ignem alienum coram Domino</span></p>
<p id="numbers-26-62"><span class="verse-num">26:62</span> <span class="verse-body">fueruntque omnes qui numerati sunt viginti tria milia generis masculini ab uno mense et supra quia non sunt recensiti inter filios Israhel nec eis cum ceteris data possessio</span></p>
<p id="numbers-26-63"><span class="verse-num">26:63</span> <span class="verse-body">hic est numerus filiorum Israhel qui descripti sunt a Mosen et Eleazaro sacerdote in campestribus Moab supra Iordanem contra Hiericho</span></p>
<p id="numbers-26-64"><span class="verse-num">26:64</span> <span class="verse-body">inter quos nullus fuit eorum qui ante numerati sunt a Mose et Aaron in deserto Sinai</span></p>
<p id="numbers-26-65"><span class="verse-num">26:65</span> <span class="verse-body">praedixerat enim Dominus quod omnes morerentur in solitudine nullusque remansit ex eis nisi Chaleb filius Iepphonne et Iosue filius Nun __________________________________________________________________</span></p>
<h2 id="numbers-ch-27">Chapter 27</h2>
<p class="verses"><a href="#numbers-27-1">1</a> <a href="#numbers-27-2">2</a> <a href="#numbers-27-3">3</a> <a href="#numbers-27-4">4</a> <a href="#numbers-27-5">5</a> <a href="#numbers-27-6">6</a> <a href="#numbers-27-7">7</a> <a href="#numbers-27-8">8</a> <a href="#numbers-27-9">9</a> <a href="#numbers-27-10">10</a> <a href="#numbers-27-11">11</a> <a href="#numbers-27-12">12</a> <a href="#numbers-27-13">13</a> <a href="#numbers-27-14">14</a> <a href="#numbers-27-15">15</a> <a href="#numbers-27-16">16</a> <a href="#numbers-27-17">17</a> <a href="#numbers-27-18">18</a> <a href="#numbers-27-19">19</a> <a href="#numbers-27-20">20</a> <a href="#numbers-27-21">21</a> <a href="#numbers-27-22">22</a> <a href="#numbers-27-23">23</a></p>
<p id="numbers-27-1"><span class="verse-num">27:1</span> <span class="verse-body">accesserunt autem filiae Salphaad filii Epher filii Galaad filii Machir filii Manasse qui fuit filius Ioseph quarum sunt nomina Maala et Noa et Egla et Melcha et Thersa</span></p>
<p id="numbers-27-2"><span class="verse-num">27:2</span> <span class="verse-body">steteruntque coram Mosen et Eleazaro sacerdote et cunctis principibus populi ad ostium tabernaculi foederis atque dixerunt</span></p>
<p id="numbers-27-3"><span class="verse-num">27:3</span> <span class="verse-body">pater noster mortuus est in deserto nec fuit in seditione quae concitata est contra Dominum sub Core sed in peccato suo mortuus est hic non habuit mares filios cur tollitur nomen illius de familia sua quia non habet filium date nobis possessionem inter cognatos patris nostri</span></p>
<p id="numbers-27-4"><span class="verse-num">27:4</span> <span class="verse-body">rettulitque Moses causam earum ad iudicium Domini</span></p>
<p id="numbers-27-5"><span class="verse-num">27:5</span> <span class="verse-body">qui dixit ad eum</span></p>
<p id="numbers-27-6"><span class="verse-num">27:6</span> <span class="verse-body">iustam rem postulant filiae Salphaad da eis possessionem inter cognatos patris sui et ei in hereditate succedant</span></p>
<p id="numbers-27-7"><span class="verse-num">27:7</span> <span class="verse-body">ad filios autem Israhel loqueris haec</span></p>
<p id="numbers-27-8"><span class="verse-num">27:8</span> <span class="verse-body">homo cum mortuus fuerit absque filio ad filiam eius transibit hereditas</span></p>
<p id="numbers-27-9"><span class="verse-num">27:9</span> <span class="verse-body">si filiam non habuerit habebit successores fratres suos</span></p>
<p id="numbers-27-10"><span class="verse-num">27:10</span> <span class="verse-body">quod si et fratres non fuerint dabitis hereditatem fratribus patris eius</span></p>
<p id="numbers-27-11"><span class="verse-num">27:11</span> <span class="verse-body">sin autem nec patruos habuerit dabitur hereditas his qui ei proximi sunt eritque hoc filiis Israhel sanctum lege perpetua sicut praecepit Dominus Mosi</span></p>
<p id="numbers-27-12"><span class="verse-num">27:12</span> <span class="verse-body">dixit quoque Dominus ad Mosen ascende in montem istum Abarim et contemplare inde terram quam daturus sum filiis Israhel</span></p>
<p id="numbers-27-13"><span class="verse-num">27:13</span> <span class="verse-body">cumque videris eam ibis et tu ad populum tuum sicut ivit frater tuus Aaron</span></p>
<p id="numbers-27-14"><span class="verse-num">27:14</span> <span class="verse-body">quia offendistis me in deserto Sin in contradictione multitudinis nec sanctificare me voluistis coram ea super aquas hae sunt aquae Contradictionis in Cades deserti Sin</span></p>
<p id="numbers-27-15"><span class="verse-num">27:15</span> <span class="verse-body">cui respondit Moses</span></p>
<p id="numbers-27-16"><span class="verse-num">27:16</span> <span class="verse-body">provideat Dominus Deus spirituum omnis carnis hominem qui sit super multitudinem hanc</span></p>
<p id="numbers-27-17"><span class="verse-num">27:17</span> <span class="verse-body">et possit exire et intrare ante eos et educere illos vel introducere ne sit populus Domini sicut oves absque pastore</span></p>
<p id="numbers-27-18"><span class="verse-num">27:18</span> <span class="verse-body">dixitque Dominus ad eum tolle Iosue filium Nun virum in quo est spiritus et pone manum tuam super eum</span></p>
<p id="numbers-27-19"><span class="verse-num">27:19</span> <span class="verse-body">qui stabit coram Eleazaro sacerdote et omni multitudine</span></p>
<p id="numbers-27-20"><span class="verse-num">27:20</span> <span class="verse-body">et dabis ei praecepta cunctis videntibus et partem gloriae tuae ut audiat eum omnis synagoga filiorum Israhel</span></p>
<p id="numbers-27-21"><span class="verse-num">27:21</span> <span class="verse-body">pro hoc si quid agendum erit Eleazar sacerdos consulet Dominum ad verbum eius egredietur et ingredietur ipse et omnes filii Israhel cum eo et cetera multitudo</span></p>
<p id="numbers-27-22"><span class="verse-num">27:22</span> <span class="verse-body">fecit Moses ut praeceperat Dominus cumque tulisset Iosue statuit eum coram Eleazaro sacerdote et omni frequentia populi</span></p>
<p id="numbers-27-23"><span class="verse-num">27:23</span> <span class="verse-body">et inpositis capiti eius manibus cuncta replicavit quae mandaverat Dominus __________________________________________________________________</span></p>
<h2 id="numbers-ch-28">Chapter 28</h2>
<p class="verses"><a href="#numbers-28-1">1</a> <a href="#numbers-28-2">2</a> <a href="#numbers-28-3">3</a> <a href="#numbers-28-4">4</a> <a href="#numbers-28-5">5</a> <a href="#numbers-28-6">6</a> <a href="#numbers-28-7">7</a> <a href="#numbers-28-8">8</a> <a href="#numbers-28-9">9</a> <a href="#numbers-28-10">10</a> <a href="#numbers-28-11">11</a> <a href="#numbers-28-12">12</a> <a href="#numbers-28-13">13</a> <a href="#numbers-28-14">14</a> <a href="#numbers-28-15">15</a> <a href="#numbers-28-16">16</a> <a href="#numbers-28-17">17</a> <a href="#numbers-28-18">18</a> <a href="#numbers-28-19">19</a> <a href="#numbers-28-20">20</a> <a href="#numbers-28-21">21</a> <a href="#numbers-28-22">22</a> <a href="#numbers-28-23">23</a> <a href="#numbers-28-24">24</a> <a href="#numbers-28-25">25</a> <a href="#numbers-28-26">26</a> <a href="#numbers-28-27">27</a> <a href="#numbers-28-28">28</a> <a href="#numbers-28-29">29</a> <a href="#numbers-28-30">30</a> <a href="#numbers-28-31">31</a></p>
<p id="numbers-28-1"><span class="verse-num">28:1</span> <span class="verse-body">dixit quoque Dominus ad Mosen</span></p>
<p id="numbers-28-2"><span class="verse-num">28:2</span> <span class="verse-body">praecipe filiis Israhel et dices ad eos oblationem meam et panes et incensum odoris suavissimi offerte per tempora sua</span></p>
<p id="numbers-28-3"><span class="verse-num">28:3</span> <span class="verse-body">haec sunt sacrificia quae offerre debetis agnos anniculos inmaculatos duos cotidie in holocaustum sempiternum</span></p>
<p id="numbers-28-4"><span class="verse-num">28:4</span> <span class="verse-body">unum offeretis mane et alterum ad vesperam</span></p>
<p id="numbers-28-5"><span class="verse-num">28:5</span> <span class="verse-body">decimam partem oephi similae quae conspersa sit oleo purissimo et habeat quartam partem hin</span></p>
<p id="numbers-28-6"><span class="verse-num">28:6</span> <span class="verse-body">holocaustum iuge est quod obtulistis in monte Sinai in odorem suavissimum incensi Domini</span></p>
<p id="numbers-28-7"><span class="verse-num">28:7</span> <span class="verse-body">et libabitis vini quartam partem hin per agnos singulos in sanctuario Domini</span></p>
<p id="numbers-28-8"><span class="verse-num">28:8</span> <span class="verse-body">alterumque agnum similiter offeretis ad vesperam iuxta omnem ritum sacrificii matutini et libamentorum eius oblationem suavissimi odoris Domino</span></p>
<p id="numbers-28-9"><span class="verse-num">28:9</span> <span class="verse-body">die autem sabbati offeretis duos agnos anniculos inmaculatos et duas decimas similae oleo conspersae in sacrificio et liba</span></p>
<p id="numbers-28-10"><span class="verse-num">28:10</span> <span class="verse-body">quae rite funduntur per singula sabbata in holocausto sempiterno</span></p>
<p id="numbers-28-11"><span class="verse-num">28:11</span> <span class="verse-body">in kalendis autem id est in mensuum exordiis offeretis holocaustum Domino vitulos de armento duos arietem unum agnos anniculos septem inmaculatos</span></p>
<p id="numbers-28-12"><span class="verse-num">28:12</span> <span class="verse-body">et tres decimas similae oleo conspersae in sacrificio per singulos vitulos et duas decimas similae oleo conspersae per singulos arietes</span></p>
<p id="numbers-28-13"><span class="verse-num">28:13</span> <span class="verse-body">et decimam decimae similae ex oleo in sacrificio per agnos singulos holocaustum suavissimi odoris atque incensi est Domino</span></p>
<p id="numbers-28-14"><span class="verse-num">28:14</span> <span class="verse-body">libamenta autem vini quae per singulas fundenda sunt victimas ista erunt media pars hin per vitulos singulos tertia per arietem quarta per agnum hoc erit holocaustum per omnes menses qui sibi anno vertente succedunt</span></p>
<p id="numbers-28-15"><span class="verse-num">28:15</span> <span class="verse-body">hircus quoque offeretur Domino pro peccatis in holocaustum sempiternum cum libamentis suis</span></p>
<p id="numbers-28-16"><span class="verse-num">28:16</span> <span class="verse-body">mense autem primo quartadecima die mensis phase Domini erit</span></p>
<p id="numbers-28-17"><span class="verse-num">28:17</span> <span class="verse-body">et quintadecima die sollemnitas septem diebus vescentur azymis</span></p>
<p id="numbers-28-18"><span class="verse-num">28:18</span> <span class="verse-body">quarum dies prima venerabilis et sancta erit omne opus servile non facietis in ea</span></p>
<p id="numbers-28-19"><span class="verse-num">28:19</span> <span class="verse-body">offeretisque incensum holocaustum Domino vitulos de armento duos arietem unum agnos anniculos inmaculatos septem</span></p>
<p id="numbers-28-20"><span class="verse-num">28:20</span> <span class="verse-body">et sacrificia singulorum ex simila quae conspersa sit oleo tres decimas per singulos vitulos et duas decimas per arietem</span></p>
<p id="numbers-28-21"><span class="verse-num">28:21</span> <span class="verse-body">et decimam decimae per agnos singulos id est per septem agnos</span></p>
<p id="numbers-28-22"><span class="verse-num">28:22</span> <span class="verse-body">et hircum pro peccato unum ut expietur pro vobis</span></p>
<p id="numbers-28-23"><span class="verse-num">28:23</span> <span class="verse-body">praeter holocaustum matutinum quod semper offertis</span></p>
<p id="numbers-28-24"><span class="verse-num">28:24</span> <span class="verse-body">ita facietis per singulos dies septem dierum in fomitem ignis et in odorem suavissimum Domino qui surget de holocausto et de libationibus singulorum</span></p>
<p id="numbers-28-25"><span class="verse-num">28:25</span> <span class="verse-body">dies quoque septimus celeberrimus et sanctus erit vobis omne opus servile non facietis in eo</span></p>
<p id="numbers-28-26"><span class="verse-num">28:26</span> <span class="verse-body">dies etiam primitivorum quando offertis novas fruges Domino expletis ebdomadibus venerabilis et sancta erit omne opus servile non facietis in ea</span></p>
<p id="numbers-28-27"><span class="verse-num">28:27</span> <span class="verse-body">offeretisque holocaustum in odorem suavissimum Domino vitulos de armento duos arietem unum et agnos anniculos inmaculatos septem</span></p>
<p id="numbers-28-28"><span class="verse-num">28:28</span> <span class="verse-body">atque in sacrificiis eorum similae oleo conspersae tres decimas per singulos vitulos per arietes duas</span></p>
<p id="numbers-28-29"><span class="verse-num">28:29</span> <span class="verse-body">per agnos decimam decimae qui simul sunt agni septem hircum quoque</span></p>
<p id="numbers-28-30"><span class="verse-num">28:30</span> <span class="verse-body">qui mactatur pro expiatione praeter holocaustum sempiternum et liba eius</span></p>
<p id="numbers-28-31"><span class="verse-num">28:31</span> <span class="verse-body">inmaculata offeretis omnia cum libationibus suis __________________________________________________________________</span></p>
<h2 id="numbers-ch-29">Chapter 29</h2>
<p class="verses"><a href="#numbers-29-1">1</a> <a href="#numbers-29-2">2</a> <a href="#numbers-29-3">3</a> <a href="#numbers-29-4">4</a> <a href="#numbers-29-5">5</a> <a href="#numbers-29-6">6</a> <a href="#numbers-29-7">7</a> <a href="#numbers-29-8">8</a> <a href="#numbers-29-9">9</a> <a href="#numbers-29-10">10</a> <a href="#numbers-29-11">11</a> <a href="#numbers-29-12">12</a> <a href="#numbers-29-13">13</a> <a href="#numbers-29-14">14</a> <a href="#numbers-29-15">15</a> <a href="#numbers-29-16">16</a> <a href="#numbers-29-17">17</a> <a href="#numbers-29-18">18</a> <a href="#numbers-29-19">19</a> <a href="#numbers-29-20">20</a> <a href="#numbers-29-21">21</a> <a href="#numbers-29-22">22</a> <a href="#numbers-29-23">23</a> <a href="#numbers-29-24">24</a> <a href="#numbers-29-25">25</a> <a href="#numbers-29-26">26</a> <a href="#numbers-29-27">27</a> <a href="#numbers-29-28">28</a> <a href="#numbers-29-29">29</a> <a href="#numbers-29-30">30</a> <a href="#numbers-29-31">31</a> <a href="#numbers-29-32">32</a> <a href="#numbers-29-33">33</a> <a href="#numbers-29-34">34</a> <a href="#numbers-29-35">35</a> <a href="#numbers-29-36">36</a> <a href="#numbers-29-37">37</a> <a href="#numbers-29-38">38</a> <a href="#numbers-29-39">39</a></p>
<p id="numbers-29-1"><span class="verse-num">29:1</span> <span class="verse-body">mensis etiam septimi prima dies venerabilis et sancta erit vobis omne opus servile non facietis in ea quia dies clangoris est et tubarum</span></p>
<p id="numbers-29-2"><span class="verse-num">29:2</span> <span class="verse-body">offeretisque holocaustum in odorem suavissimum Domino vitulum de armento unum arietem unum agnos anniculos inmaculatos septem</span></p>
<p id="numbers-29-3"><span class="verse-num">29:3</span> <span class="verse-body">et in sacrificiis eorum similae oleo conspersae tres decimas per singulos vitulos duas decimas per arietem</span></p>
<p id="numbers-29-4"><span class="verse-num">29:4</span> <span class="verse-body">unam decimam per agnum qui simul sunt agni septem</span></p>
<p id="numbers-29-5"><span class="verse-num">29:5</span> <span class="verse-body">et hircum pro peccato qui offertur in expiationem populi</span></p>
<p id="numbers-29-6"><span class="verse-num">29:6</span> <span class="verse-body">praeter holocaustum kalendarum cum sacrificiis suis et holocaustum sempiternum cum libationibus solitis hisdem caerimoniis offeretis in odorem suavissimum incensum Domino</span></p>
<p id="numbers-29-7"><span class="verse-num">29:7</span> <span class="verse-body">decima quoque dies mensis huius septimi erit vobis sancta atque venerabilis et adfligetis animas vestras omne opus servile non facietis in ea</span></p>
<p id="numbers-29-8"><span class="verse-num">29:8</span> <span class="verse-body">offeretisque holocaustum Domino in odorem suavissimum vitulum de armento unum arietem unum agnos anniculos inmaculatos septem</span></p>
<p id="numbers-29-9"><span class="verse-num">29:9</span> <span class="verse-body">et in sacrificiis eorum similae oleo conspersae tres decimas per vitulos singulos duas decimas per arietem</span></p>
<p id="numbers-29-10"><span class="verse-num">29:10</span> <span class="verse-body">decimam decimae per agnos singulos qui sunt simul septem agni</span></p>
<p id="numbers-29-11"><span class="verse-num">29:11</span> <span class="verse-body">et hircum pro peccato absque his quae offerri pro delicto solent in expiationem et holocaustum sempiternum in sacrificio et libaminibus eorum</span></p>
<p id="numbers-29-12"><span class="verse-num">29:12</span> <span class="verse-body">quintadecima vero die mensis septimi quae vobis erit sancta atque venerabilis omne opus servile non facietis in ea sed celebrabitis sollemnitatem Domino septem diebus</span></p>
<p id="numbers-29-13"><span class="verse-num">29:13</span> <span class="verse-body">offeretisque holocaustum in odorem suavissimum Domino vitulos de armento tredecim arietes duos agnos anniculos quattuordecim inmaculatos</span></p>
<p id="numbers-29-14"><span class="verse-num">29:14</span> <span class="verse-body">et in libamentis eorum similae oleo conspersae tres decimas per vitulos singulos qui sunt simul vituli tredecim et duas decimas arieti uno id est simul arietibus duobus</span></p>
<p id="numbers-29-15"><span class="verse-num">29:15</span> <span class="verse-body">et decimam decimae agnis singulis qui sunt simul agni quattuordecim</span></p>
<p id="numbers-29-16"><span class="verse-num">29:16</span> <span class="verse-body">et hircum pro peccato absque holocausto sempiterno et sacrificio et libamine eius</span></p>
<p id="numbers-29-17"><span class="verse-num">29:17</span> <span class="verse-body">in die altero offeres vitulos de armento duodecim arietes duos agnos anniculos inmaculatos quattuordecim</span></p>
<p id="numbers-29-18"><span class="verse-num">29:18</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-19"><span class="verse-num">29:19</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-20"><span class="verse-num">29:20</span> <span class="verse-body">die tertio offeres vitulos undecim arietes duos agnos anniculos inmaculatos quattuordecim</span></p>
<p id="numbers-29-21"><span class="verse-num">29:21</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-22"><span class="verse-num">29:22</span> <span class="verse-body">et hircum pro peccato absque holocausto sempiterno et sacrificio et libamine eius</span></p>
<p id="numbers-29-23"><span class="verse-num">29:23</span> <span class="verse-body">die quarto offeres vitulos decem arietes duos agnos anniculos inmaculatos quattuordecim</span></p>
<p id="numbers-29-24"><span class="verse-num">29:24</span> <span class="verse-body">sacrificiaque eorum et libamina singulorum per vitulos et arietes et agnos rite celebrabis</span></p>
<p id="numbers-29-25"><span class="verse-num">29:25</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-26"><span class="verse-num">29:26</span> <span class="verse-body">die quinto offeres vitulos novem arietes duos agnos anniculos inmaculatos quattuordecim</span></p>
<p id="numbers-29-27"><span class="verse-num">29:27</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-28"><span class="verse-num">29:28</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-29"><span class="verse-num">29:29</span> <span class="verse-body">die sexto offeres vitulos octo arietes duos agnos anniculos inmaculatos quattuordecim</span></p>
<p id="numbers-29-30"><span class="verse-num">29:30</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-31"><span class="verse-num">29:31</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-32"><span class="verse-num">29:32</span> <span class="verse-body">die septimo offeres vitulos septem arietes duos agnos anniculos inmaculatos quattuordecim</span></p>
<p id="numbers-29-33"><span class="verse-num">29:33</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-34"><span class="verse-num">29:34</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-35"><span class="verse-num">29:35</span> <span class="verse-body">die octavo qui est celeberrimus omne opus servile non facietis</span></p>
<p id="numbers-29-36"><span class="verse-num">29:36</span> <span class="verse-body">offerentes holocaustum in odorem suavissimum Domino vitulum unum arietem unum agnos anniculos inmaculatos septem</span></p>
<p id="numbers-29-37"><span class="verse-num">29:37</span> <span class="verse-body">sacrificiaque et libamina singulorum per vitulos et arietes et agnos rite celebrabis</span></p>
<p id="numbers-29-38"><span class="verse-num">29:38</span> <span class="verse-body">et hircum pro peccato absque holocausto sempiterno sacrificioque eius et libamine</span></p>
<p id="numbers-29-39"><span class="verse-num">29:39</span> <span class="verse-body">haec offeretis Domino in sollemnitatibus vestris praeter vota et oblationes spontaneas in holocausto in sacrificio in libamine et in hostiis pacificis __________________________________________________________________</span></p>
<h2 id="numbers-ch-30">Chapter 30</h2>
<p class="verses"><a href="#numbers-30-1">1</a> <a href="#numbers-30-2">2</a> <a href="#numbers-30-3">3</a> <a href="#numbers-30-4">4</a> <a href="#numbers-30-5">5</a> <a href="#numbers-30-6">6</a> <a href="#numbers-30-7">7</a> <a href="#numbers-30-8">8</a> <a href="#numbers-30-9">9</a> <a href="#numbers-30-10">10</a> <a href="#numbers-30-11">11</a> <a href="#numbers-30-12">12</a> <a href="#numbers-30-13">13</a> <a href="#numbers-30-14">14</a> <a href="#numbers-30-15">15</a> <a href="#numbers-30-16">16</a> <a href="#numbers-30-17">17</a></p>
<p id="numbers-30-1"><span class="verse-num">30:1</span> <span class="verse-body">narravitque Moses filiis Israhel omnia quae ei Dominus imperarat</span></p>
<p id="numbers-30-2"><span class="verse-num">30:2</span> <span class="verse-body">et locutus est ad principes tribuum filiorum Israhel iste est sermo quem praecepit Dominus</span></p>
<p id="numbers-30-3"><span class="verse-num">30:3</span> <span class="verse-body">si quis virorum votum Domino voverit aut se constrinxerit iuramento non faciet irritum verbum suum sed omne quod promisit implebit</span></p>
<p id="numbers-30-4"><span class="verse-num">30:4</span> <span class="verse-body">mulier si quippiam voverit et se constrinxerit iuramento quae est in domo patris sui et in aetate adhuc puellari si cognoverit pater votum quod pollicita est et iuramentum quo obligavit animam suam et tacuerit voti rea erit</span></p>
<p id="numbers-30-5"><span class="verse-num">30:5</span> <span class="verse-body">quicquid pollicita est et iuravit opere conplebit</span></p>
<p id="numbers-30-6"><span class="verse-num">30:6</span> <span class="verse-body">sin autem statim ut audierit contradixerit pater et vota et iuramenta eius irrita erunt nec obnoxia tenebitur sponsioni eo quod contradixerit pater</span></p>
<p id="numbers-30-7"><span class="verse-num">30:7</span> <span class="verse-body">si maritum habuerit et voverit aliquid et semel verbum de ore eius egrediens animam illius obligaverit iuramento</span></p>
<p id="numbers-30-8"><span class="verse-num">30:8</span> <span class="verse-body">quo die audierit vir et non contradixerit voti rea erit reddet quodcumque promiserat</span></p>
<p id="numbers-30-9"><span class="verse-num">30:9</span> <span class="verse-body">sin autem audiens statim contradixerit et irritas fecerit pollicitationes eius verbaque quibus obstrinxerat animam suam propitius ei erit Dominus</span></p>
<p id="numbers-30-10"><span class="verse-num">30:10</span> <span class="verse-body">vidua et repudiata quicquid voverint reddent</span></p>
<p id="numbers-30-11"><span class="verse-num">30:11</span> <span class="verse-body">uxor in domo viri cum se voto constrinxerit et iuramento</span></p>
<p id="numbers-30-12"><span class="verse-num">30:12</span> <span class="verse-body">si audierit vir et tacuerit nec contradixerit sponsioni reddet quodcumque promiserat</span></p>
<p id="numbers-30-13"><span class="verse-num">30:13</span> <span class="verse-body">sin autem extemplo contradixerit non tenebitur promissionis rea quia maritus contradixit et Dominus ei propitius erit</span></p>
<p id="numbers-30-14"><span class="verse-num">30:14</span> <span class="verse-body">si voverit et iuramento se constrinxerit ut per ieiunium vel ceterarum rerum abstinentiam adfligat animam suam in arbitrio viri erit ut faciat sive non faciat</span></p>
<p id="numbers-30-15"><span class="verse-num">30:15</span> <span class="verse-body">quod si audiens vir tacuerit et in alteram diem distulerit sententiam quicquid voverat atque promiserat reddet quia statim ut audivit tacuit</span></p>
<p id="numbers-30-16"><span class="verse-num">30:16</span> <span class="verse-body">sin autem contradixerit postquam rescivit portabit ipse iniquitatem eius</span></p>
<p id="numbers-30-17"><span class="verse-num">30:17</span> <span class="verse-body">istae sunt leges quas constituit Dominus Mosi inter virum et uxorem inter patrem et filiam quae in puellari adhuc aetate est vel quae manet in parentis domo __________________________________________________________________</span></p>
<h2 id="numbers-ch-31">Chapter 31</h2>
<p class="verses"><a href="#numbers-31-1">1</a> <a href="#numbers-31-2">2</a> <a href="#numbers-31-3">3</a> <a href="#numbers-31-4">4</a> <a href="#numbers-31-5">5</a> <a href="#numbers-31-6">6</a> <a href="#numbers-31-7">7</a> <a href="#numbers-31-8">8</a> <a href="#numbers-31-9">9</a> <a href="#numbers-31-10">10</a> <a href="#numbers-31-11">11</a> <a href="#numbers-31-12">12</a> <a href="#numbers-31-13">13</a> <a href="#numbers-31-14">14</a> <a href="#numbers-31-15">15</a> <a href="#numbers-31-16">16</a> <a href="#numbers-31-17">17</a> <a href="#numbers-31-18">18</a> <a href="#numbers-31-19">19</a> <a href="#numbers-31-20">20</a> <a href="#numbers-31-21">21</a> <a href="#numbers-31-22">22</a> <a href="#numbers-31-23">23</a> <a href="#numbers-31-24">24</a> <a href="#numbers-31-25">25</a> <a href="#numbers-31-26">26</a> <a href="#numbers-31-27">27</a> <a href="#numbers-31-28">28</a> <a href="#numbers-31-29">29</a> <a href="#numbers-31-30">30</a> <a href="#numbers-31-31">31</a> <a href="#numbers-31-32">32</a> <a href="#numbers-31-33">33</a> <a href="#numbers-31-34">34</a> <a href="#numbers-31-35">35</a> <a href="#numbers-31-36">36</a> <a href="#numbers-31-37">37</a> <a href="#numbers-31-38">38</a> <a href="#numbers-31-39">39</a> <a href="#numbers-31-40">40</a> <a href="#numbers-31-41">41</a> <a href="#numbers-31-42">42</a> <a href="#numbers-31-43">43</a> <a href="#numbers-31-44">44</a> <a href="#numbers-31-45">45</a> <a href="#numbers-31-46">46</a> <a href="#numbers-31-47">47</a> <a href="#numbers-31-48">48</a> <a href="#numbers-31-49">49</a> <a href="#numbers-31-50">50</a> <a href="#numbers-31-51">51</a> <a href="#numbers-31-52">52</a> <a href="#numbers-31-53">53</a> <a href="#numbers-31-54">54</a></p>
<p id="numbers-31-1"><span class="verse-num">31:1</span> <span class="verse-body">locutusque est Dominus ad Mosen dicens</span></p>
<p id="numbers-31-2"><span class="verse-num">31:2</span> <span class="verse-body">ulciscere prius filios Israhel de Madianitis et sic colligeris ad populum tuum</span></p>
<p id="numbers-31-3"><span class="verse-num">31:3</span> <span class="verse-body">statimque Moses armate inquit ex vobis viros ad pugnam qui possint ultionem Domini expetere de Madianitis</span></p>
<p id="numbers-31-4"><span class="verse-num">31:4</span> <span class="verse-body">mille viri de singulis tribubus eligantur Israhel qui mittantur ad bellum</span></p>
<p id="numbers-31-5"><span class="verse-num">31:5</span> <span class="verse-body">dederuntque millenos de cunctis tribubus id est duodecim milia expeditorum ad pugnam</span></p>
<p id="numbers-31-6"><span class="verse-num">31:6</span> <span class="verse-body">quos misit Moses cum Finees filio Eleazari sacerdotis vasa quoque sancta et tubas ad clangendum tradidit ei</span></p>
<p id="numbers-31-7"><span class="verse-num">31:7</span> <span class="verse-body">cumque pugnassent contra Madianitas atque vicissent omnes mares occiderunt</span></p>
<p id="numbers-31-8"><span class="verse-num">31:8</span> <span class="verse-body">et reges eorum Evi et Recem et Sur et Ur et Rebe quinque principes gentis Balaam quoque filium Beor interfecerunt gladio</span></p>
<p id="numbers-31-9"><span class="verse-num">31:9</span> <span class="verse-body">ceperuntque mulieres eorum et parvulos omniaque pecora et cunctam supellectilem quicquid habere potuerant depopulati sunt</span></p>
<p id="numbers-31-10"><span class="verse-num">31:10</span> <span class="verse-body">tam urbes quam viculos et castella flamma consumpsit</span></p>
<p id="numbers-31-11"><span class="verse-num">31:11</span> <span class="verse-body">et tulerunt praedam et universa quae ceperant tam ex hominibus quam ex iumentis</span></p>
<p id="numbers-31-12"><span class="verse-num">31:12</span> <span class="verse-body">et adduxerunt ad Mosen et Eleazarum sacerdotem et ad omnem multitudinem filiorum Israhel reliqua etiam utensilia portaverunt ad castra in campestribus Moab iuxta Iordanem contra Hiericho</span></p>
<p id="numbers-31-13"><span class="verse-num">31:13</span> <span class="verse-body">egressi sunt autem Moses et Eleazar sacerdos et omnes principes synagogae in occursum eorum extra castra</span></p>
<p id="numbers-31-14"><span class="verse-num">31:14</span> <span class="verse-body">iratusque Moses principibus exercitus tribunis et centurionibus qui venerant de bello</span></p>
<p id="numbers-31-15"><span class="verse-num">31:15</span> <span class="verse-body">ait cur feminas reservastis</span></p>
<p id="numbers-31-16"><span class="verse-num">31:16</span> <span class="verse-body">nonne istae sunt quae deceperunt filios Israhel ad suggestionem Balaam et praevaricari vos fecerunt in Domino super peccato Phogor unde et percussus est populus</span></p>
<p id="numbers-31-17"><span class="verse-num">31:17</span> <span class="verse-body">ergo cunctos interficite quicquid est generis masculini etiam in parvulis et mulieres quae noverunt viros in coitu iugulate</span></p>
<p id="numbers-31-18"><span class="verse-num">31:18</span> <span class="verse-body">puellas autem et omnes feminas virgines reservate vobis</span></p>
<p id="numbers-31-19"><span class="verse-num">31:19</span> <span class="verse-body">et manete extra castra septem diebus qui occiderit hominem vel occisum tetigerit lustrabitur die tertio et septimo</span></p>
<p id="numbers-31-20"><span class="verse-num">31:20</span> <span class="verse-body">et de omni praeda sive vestimentum fuerit sive vas et aliquid in utensilia praeparatum de caprarum pellibus et pilis et ligno expiabitur</span></p>
<p id="numbers-31-21"><span class="verse-num">31:21</span> <span class="verse-body">Eleazar quoque sacerdos ad viros exercitus qui pugnaverant sic locutus est hoc est praeceptum legis quod mandavit Dominus Mosi</span></p>
<p id="numbers-31-22"><span class="verse-num">31:22</span> <span class="verse-body">aurum et argentum et aes et ferrum et stagnum et plumbum</span></p>
<p id="numbers-31-23"><span class="verse-num">31:23</span> <span class="verse-body">et omne quod potest transire per flammas igne purgabitur quicquid autem ignem non potest sustinere aqua expiationis sanctificabitur</span></p>
<p id="numbers-31-24"><span class="verse-num">31:24</span> <span class="verse-body">et lavabitis vestimenta vestra die septimo et purificati postea castra intrabitis</span></p>
<p id="numbers-31-25"><span class="verse-num">31:25</span> <span class="verse-body">dixitque Dominus ad Mosen</span></p>
<p id="numbers-31-26"><span class="verse-num">31:26</span> <span class="verse-body">tollite summam eorum quae capta sunt ab homine usque ad pecus tu et Eleazar sacerdos et principes vulgi</span></p>
<p id="numbers-31-27"><span class="verse-num">31:27</span> <span class="verse-body">dividesque ex aequo praedam inter eos qui pugnaverunt et egressi sunt ad bellum et inter omnem reliquam multitudinem</span></p>
<p id="numbers-31-28"><span class="verse-num">31:28</span> <span class="verse-body">et separabis partem Domino ab his qui pugnaverunt et fuerunt in bello unam animam de quingentis tam ex hominibus quam ex bubus et asinis et ovibus</span></p>
<p id="numbers-31-29"><span class="verse-num">31:29</span> <span class="verse-body">et dabis eam Eleazaro sacerdoti quia primitiae Domini sunt</span></p>
<p id="numbers-31-30"><span class="verse-num">31:30</span> <span class="verse-body">ex media quoque parte filiorum Israhel accipies quinquagesimum caput hominum et boum et asinorum et ovium cunctarumque animantium et dabis ea Levitis qui excubant in custodiis tabernaculi Domini</span></p>
<p id="numbers-31-31"><span class="verse-num">31:31</span> <span class="verse-body">feceruntque Moses et Eleazar sicut praeceperat Dominus</span></p>
<p id="numbers-31-32"><span class="verse-num">31:32</span> <span class="verse-body">fuit autem praeda quam exercitus ceperat ovium sescenta septuaginta quinque milia</span></p>
<p id="numbers-31-33"><span class="verse-num">31:33</span> <span class="verse-body">boum septuaginta duo milia</span></p>
<p id="numbers-31-34"><span class="verse-num">31:34</span> <span class="verse-body">asinorum sexaginta milia et mille</span></p>
<p id="numbers-31-35"><span class="verse-num">31:35</span> <span class="verse-body">animae hominum sexus feminei quae non cognoverant viros triginta duo milia</span></p>
<p id="numbers-31-36"><span class="verse-num">31:36</span> <span class="verse-body">dataque est media pars his qui in proelio fuerant ovium trecenta triginta septem milia quingenta</span></p>
<p id="numbers-31-37"><span class="verse-num">31:37</span> <span class="verse-body">e quibus in partem Domini supputatae sunt oves sescentae septuaginta quinque</span></p>
<p id="numbers-31-38"><span class="verse-num">31:38</span> <span class="verse-body">et de bubus triginta sex milibus boves septuaginta duo</span></p>
<p id="numbers-31-39"><span class="verse-num">31:39</span> <span class="verse-body">de asinis triginta milibus quingentis asini sexaginta unus</span></p>
<p id="numbers-31-40"><span class="verse-num">31:40</span> <span class="verse-body">de animabus hominum sedecim milibus cesserunt in partem Domini triginta duae animae</span></p>
<p id="numbers-31-41"><span class="verse-num">31:41</span> <span class="verse-body">tradiditque Moses numerum primitiarum Domini Eleazaro sacerdoti sicut ei fuerat imperatum</span></p>
<p id="numbers-31-42"><span class="verse-num">31:42</span> <span class="verse-body">ex media parte filiorum Israhel quam separaverat his qui in proelio fuerant</span></p>
<p id="numbers-31-43"><span class="verse-num">31:43</span> <span class="verse-body">de media vero parte quae contigerat reliquae multitudini id est de ovium trecentis triginta septem milibus quingentis</span></p>
<p id="numbers-31-44"><span class="verse-num">31:44</span> <span class="verse-body">et de bubus triginta sex milibus</span></p>
<p id="numbers-31-45"><span class="verse-num">31:45</span> <span class="verse-body">et de asinis triginta milibus quingentis</span></p>
<p id="numbers-31-46"><span class="verse-num">31:46</span> <span class="verse-body">et de hominibus sedecim milibus</span></p>
<p id="numbers-31-47"><span class="verse-num">31:47</span> <span class="verse-body">tulit Moses quinquagesimum caput et dedit Levitis qui excubant in tabernaculo Domini sicut praeceperat Dominus</span></p>
<p id="numbers-31-48"><span class="verse-num">31:48</span> <span class="verse-body">cumque accessissent principes exercitus ad Mosen et tribuni centurionesque dixerunt</span></p>
<p id="numbers-31-49"><span class="verse-num">31:49</span> <span class="verse-body">nos servi tui recensuimus numerum pugnatorum quos habuimus sub manu nostra et ne unus quidem defuit</span></p>
<p id="numbers-31-50"><span class="verse-num">31:50</span> <span class="verse-body">ob hanc causam offerimus in donariis Domini singuli quod in praeda auri potuimus invenire periscelides et armillas anulos et dextralia ac murenulas ut depreceris pro nobis Dominum</span></p>
<p id="numbers-31-51"><span class="verse-num">31:51</span> <span class="verse-body">susceperuntque Moses et Eleazar sacerdos omne aurum in diversis speciebus</span></p>
<p id="numbers-31-52"><span class="verse-num">31:52</span> <span class="verse-body">pondo sedecim milia septingentos quinquaginta siclos a tribunis et centurionibus</span></p>
<p id="numbers-31-53"><span class="verse-num">31:53</span> <span class="verse-body">unusquisque enim quod in praeda rapuerat suum erat</span></p>
<p id="numbers-31-54"><span class="verse-num">31:54</span> <span class="verse-body">et susceptum intulerunt in tabernaculum testimonii in monumentum filiorum Israhel coram Domino __________________________________________________________________</span></p>
<h2 id="numbers-ch-32">Chapter 32</h2>
<p class="verses"><a href="#numbers-32-1">1</a> <a href="#numbers-32-2">2</a> <a href="#numbers-32-3">3</a> <a href="#numbers-32-4">4</a> <a href="#numbers-32-5">5</a> <a href="#numbers-32-6">6</a> <a href="#numbers-32-7">7</a> <a href="#numbers-32-8">8</a> <a href="#numbers-32-9">9</a> <a href="#numbers-32-10">10</a> <a href="#numbers-32-11">11</a> <a href="#numbers-32-12">12</a> <a href="#numbers-32-13">13</a> <a href="#numbers-32-14">14</a> <a href="#numbers-32-15">15</a> <a href="#numbers-32-16">16</a> <a href="#numbers-32-17">17</a> <a href="#numbers-32-18">18</a> <a href="#numbers-32-19">19</a> <a href="#numbers-32-20">20</a> <a href="#numbers-32-21">21</a> <a href="#numbers-32-22">22</a> <a href="#numbers-32-23">23</a> <a href="#numbers-32-24">24</a> <a href="#numbers-32-25">25</a> <a href="#numbers-32-26">26</a> <a href="#numbers-32-27">27</a> <a href="#numbers-32-28">28</a> <a href="#numbers-32-29">29</a> <a href="#numbers-32-30">30</a> <a href="#numbers-32-31">31</a> <a href="#numbers-32-32">32</a> <a href="#numbers-32-33">33</a> <a href="#numbers-32-34">34</a> <a href="#numbers-32-35">35</a> <a href="#numbers-32-36">36</a> <a href="#numbers-32-37">37</a> <a href="#numbers-32-38">38</a> <a href="#numbers-32-39">39</a> <a href="#numbers-32-40">40</a> <a href="#numbers-32-41">41</a> <a href="#numbers-32-42">42</a></p>
<p id="numbers-32-1"><span class="verse-num">32:1</span> <span class="verse-body">filii autem Ruben et Gad habebant pecora multa et erat illis in iumentis infinita substantia cumque vidissent Iazer et Galaad aptas alendis animalibus</span></p>
<p id="numbers-32-2"><span class="verse-num">32:2</span> <span class="verse-body">venerunt ad Mosen et ad Eleazarum sacerdotem et principes multitudinis atque dixerunt</span></p>
<p id="numbers-32-3"><span class="verse-num">32:3</span> <span class="verse-body">Atharoth et Dibon et Iazer et Nemra Esbon et Eleale et Sabam et Nebo et Beon</span></p>
<p id="numbers-32-4"><span class="verse-num">32:4</span> <span class="verse-body">terram quam percussit Dominus in conspectu filiorum Israhel regionis uberrimae est ad pastum animalium et nos servi tui habemus iumenta plurima</span></p>
<p id="numbers-32-5"><span class="verse-num">32:5</span> <span class="verse-body">precamurque si invenimus gratiam coram te ut des nobis famulis tuis eam in possessionem ne facias nos transire Iordanem</span></p>
<p id="numbers-32-6"><span class="verse-num">32:6</span> <span class="verse-body">quibus respondit Moses numquid fratres vestri ibunt ad pugnam et vos hic sedebitis</span></p>
<p id="numbers-32-7"><span class="verse-num">32:7</span> <span class="verse-body">cur subvertitis mentes filiorum Israhel ne transire audeant in locum quem eis daturus est Dominus</span></p>
<p id="numbers-32-8"><span class="verse-num">32:8</span> <span class="verse-body">nonne ita egerunt patres vestri quando misi de Cadesbarne ad explorandam terram</span></p>
<p id="numbers-32-9"><span class="verse-num">32:9</span> <span class="verse-body">cumque venissent usque ad vallem Botri lustrata omni regione subverterunt cor filiorum Israhel ut non intrarent fines quos eis Dominus dedit</span></p>
<p id="numbers-32-10"><span class="verse-num">32:10</span> <span class="verse-body">qui iratus iuravit dicens</span></p>
<p id="numbers-32-11"><span class="verse-num">32:11</span> <span class="verse-body">si videbunt homines isti qui ascenderunt ex Aegypto a viginti annis et supra terram quam sub iuramento pollicitus sum Abraham Isaac et Iacob et noluerunt sequi me</span></p>
<p id="numbers-32-12"><span class="verse-num">32:12</span> <span class="verse-body">praeter Chaleb filium Iepphonne Cenezeum et Iosue filium Nun isti impleverunt voluntatem meam</span></p>
<p id="numbers-32-13"><span class="verse-num">32:13</span> <span class="verse-body">iratusque Dominus adversum Israhel circumduxit eum per desertum quadraginta annis donec consumeretur universa generatio quae fecerat malum in conspectu eius</span></p>
<p id="numbers-32-14"><span class="verse-num">32:14</span> <span class="verse-body">et ecce inquit vos surrexistis pro patribus vestris incrementa et alumni hominum peccatorum ut augeretis furorem Domini contra Israhel</span></p>
<p id="numbers-32-15"><span class="verse-num">32:15</span> <span class="verse-body">qui si nolueritis sequi eum in solitudine populum derelinquet et vos causa eritis necis omnium</span></p>
<p id="numbers-32-16"><span class="verse-num">32:16</span> <span class="verse-body">at illi prope accedentes dixerunt caulas ovium fabricabimus et stabula iumentorum parvulis quoque nostris urbes munitas</span></p>
<p id="numbers-32-17"><span class="verse-num">32:17</span> <span class="verse-body">nos autem ipsi armati et accincti pergemus ad proelium ante filios Israhel donec introducamus eos ad loca sua parvuli nostri et quicquid habere possumus erunt in urbibus muratis propter habitatorum insidias</span></p>
<p id="numbers-32-18"><span class="verse-num">32:18</span> <span class="verse-body">non revertemur in domos nostras usquequo possideant filii Israhel hereditatem suam</span></p>
<p id="numbers-32-19"><span class="verse-num">32:19</span> <span class="verse-body">nec quicquam quaeremus trans Iordanem quia iam habemus possessionem nostram in orientali eius plaga</span></p>
<p id="numbers-32-20"><span class="verse-num">32:20</span> <span class="verse-body">quibus Moses ait si facitis quod promittitis expediti pergite coram Domino ad pugnam</span></p>
<p id="numbers-32-21"><span class="verse-num">32:21</span> <span class="verse-body">et omnis vir bellator armatus Iordanem transeat donec subvertat Dominus inimicos suos</span></p>
<p id="numbers-32-22"><span class="verse-num">32:22</span> <span class="verse-body">et subiciatur ei omnis terra tunc eritis inculpabiles et apud Dominum et apud Israhel et obtinebitis regiones quas vultis coram Domino</span></p>
<p id="numbers-32-23"><span class="verse-num">32:23</span> <span class="verse-body">sin autem quod dicitis non feceritis nulli dubium quin peccetis in Dominum et scitote quoniam peccatum vestrum adprehendet vos</span></p>
<p id="numbers-32-24"><span class="verse-num">32:24</span> <span class="verse-body">aedificate ergo urbes parvulis vestris et caulas ac stabula ovibus ac iumentis et quod polliciti estis implete</span></p>
<p id="numbers-32-25"><span class="verse-num">32:25</span> <span class="verse-body">dixeruntque filii Gad et Ruben ad Mosen servi tui sumus faciemus quod iubet dominus noster</span></p>
<p id="numbers-32-26"><span class="verse-num">32:26</span> <span class="verse-body">parvulos nostros et mulieres et pecora ac iumenta relinquemus in urbibus Galaad</span></p>
<p id="numbers-32-27"><span class="verse-num">32:27</span> <span class="verse-body">nos autem famuli tui omnes expediti pergemus ad bellum sicut tu domine loqueris</span></p>
<p id="numbers-32-28"><span class="verse-num">32:28</span> <span class="verse-body">praecepit ergo Moses Eleazaro sacerdoti et Iosue filio Nun et principibus familiarum per tribus Israhel et dixit ad eos</span></p>
<p id="numbers-32-29"><span class="verse-num">32:29</span> <span class="verse-body">si transierint filii Gad et filii Ruben vobiscum Iordanem omnes armati ad bellum coram Domino et vobis fuerit terra subiecta date eis Galaad in possessionem</span></p>
<p id="numbers-32-30"><span class="verse-num">32:30</span> <span class="verse-body">sin autem noluerint transire vobiscum in terram Chanaan inter vos habitandi accipiant loca</span></p>
<p id="numbers-32-31"><span class="verse-num">32:31</span> <span class="verse-body">responderuntque filii Gad et filii Ruben sicut locutus est Dominus servis suis ita faciemus</span></p>
<p id="numbers-32-32"><span class="verse-num">32:32</span> <span class="verse-body">ipsi armati pergemus coram Domino in terram Chanaan et possessionem iam suscepisse nos confitemur trans Iordanem</span></p>
<p id="numbers-32-33"><span class="verse-num">32:33</span> <span class="verse-body">dedit itaque Moses filiis Gad et Ruben et dimidiae tribui Manasse filii Ioseph regnum Seon regis Amorrei et regnum Og regis Basan et terram eorum cum urbibus suis per circuitum</span></p>
<p id="numbers-32-34"><span class="verse-num">32:34</span> <span class="verse-body">igitur extruxerunt filii Gad Dibon et Atharoth et Aroer</span></p>
<p id="numbers-32-35"><span class="verse-num">32:35</span> <span class="verse-body">Etrothsophan et Iazer Iecbaa</span></p>
<p id="numbers-32-36"><span class="verse-num">32:36</span> <span class="verse-body">et Bethnemra et Betharan urbes munitas et caulas pecoribus suis</span></p>
<p id="numbers-32-37"><span class="verse-num">32:37</span> <span class="verse-body">filii vero Ruben aedificaverunt Esbon et Eleale et Cariathaim</span></p>
<p id="numbers-32-38"><span class="verse-num">32:38</span> <span class="verse-body">et Nabo et Baalmeon versis nominibus Sabama quoque inponentes vocabula urbibus quas extruxerant</span></p>
<p id="numbers-32-39"><span class="verse-num">32:39</span> <span class="verse-body">porro filii Machir filii Manasse perrexerunt in Galaad et vastaverunt eam interfecto Amorreo habitatore eius</span></p>
<p id="numbers-32-40"><span class="verse-num">32:40</span> <span class="verse-body">dedit ergo Moses terram Galaad Machir filio Manasse qui habitavit in ea</span></p>
<p id="numbers-32-41"><span class="verse-num">32:41</span> <span class="verse-body">Iair autem filius Manasse abiit et occupavit vicos eius quos appellavit Avothiair id est villas Iair</span></p>
<p id="numbers-32-42"><span class="verse-num">32:42</span> <span class="verse-body">Nobe quoque perrexit et adprehendit Canath cum viculis suis vocavitque eam ex nomine suo Nobe __________________________________________________________________</span></p>
<h2 id="numbers-ch-33">Chapter 33</h2>
<p class="verses"><a href="#numbers-33-1">1</a> <a href="#numbers-33-2">2</a> <a href="#numbers-33-3">3</a> <a href="#numbers-33-4">4</a> <a href="#numbers-33-5">5</a> <a href="#numbers-33-6">6</a> <a href="#numbers-33-7">7</a> <a href="#numbers-33-8">8</a> <a href="#numbers-33-9">9</a> <a href="#numbers-33-10">10</a> <a href="#numbers-33-11">11</a> <a href="#numbers-33-12">12</a> <a href="#numbers-33-13">13</a> <a href="#numbers-33-14">14</a> <a href="#numbers-33-15">15</a> <a href="#numbers-33-16">16</a> <a href="#numbers-33-17">17</a> <a href="#numbers-33-18">18</a> <a href="#numbers-33-19">19</a> <a href="#numbers-33-20">20</a> <a href="#numbers-33-21">21</a> <a href="#numbers-33-22">22</a> <a href="#numbers-33-23">23</a> <a href="#numbers-33-24">24</a> <a href="#numbers-33-25">25</a> <a href="#numbers-33-26">26</a> <a href="#numbers-33-27">27</a> <a href="#numbers-33-28">28</a> <a href="#numbers-33-29">29</a> <a href="#numbers-33-30">30</a> <a href="#numbers-33-31">31</a> <a href="#numbers-33-32">32</a> <a href="#numbers-33-33">33</a> <a href="#numbers-33-34">34</a> <a href="#numbers-33-35">35</a> <a href="#numbers-33-36">36</a> <a href="#numbers-33-37">37</a> <a href="#numbers-33-38">38</a> <a href="#numbers-33-39">39</a> <a href="#numbers-33-40">40</a> <a href="#numbers-33-41">41</a> <a href="#numbers-33-42">42</a> <a href="#numbers-33-43">43</a> <a href="#numbers-33-44">44</a> <a href="#numbers-33-45">45</a> <a href="#numbers-33-46">46</a> <a href="#numbers-33-47">47</a> <a href="#numbers-33-48">48</a> <a href="#numbers-33-49">49</a> <a href="#numbers-33-50">50</a> <a href="#numbers-33-51">51</a> <a href="#numbers-33-52">52</a> <a href="#numbers-33-53">53</a> <a href="#numbers-33-54">54</a> <a href="#numbers-33-55">55</a> <a href="#numbers-33-56">56</a></p>
<p id="numbers-33-1"><span class="verse-num">33:1</span> <span class="verse-body">hae sunt mansiones filiorum Israhel qui egressi sunt de Aegypto per turmas suas in manu Mosi et Aaron</span></p>
<p id="numbers-33-2"><span class="verse-num">33:2</span> <span class="verse-body">quas descripsit Moses iuxta castrorum loca quae Domini iussione mutabant</span></p>
<p id="numbers-33-3"><span class="verse-num">33:3</span> <span class="verse-body">profecti igitur de Ramesse mense primo quintadecima die mensis primi altera die phase filii Israhel in manu excelsa videntibus cunctis Aegyptiis</span></p>
<p id="numbers-33-4"><span class="verse-num">33:4</span> <span class="verse-body">et sepelientibus primogenitos quos percusserat Dominus nam et in diis eorum exercuerat ultionem</span></p>
<p id="numbers-33-5"><span class="verse-num">33:5</span> <span class="verse-body">castrametati sunt in Soccoth</span></p>
<p id="numbers-33-6"><span class="verse-num">33:6</span> <span class="verse-body">et de Soccoth venerunt in Aetham quae est in extremis finibus solitudinis</span></p>
<p id="numbers-33-7"><span class="verse-num">33:7</span> <span class="verse-body">inde egressi venerunt contra Phiahiroth quae respicit Beelsephon et castrametati sunt ante Magdolum</span></p>
<p id="numbers-33-8"><span class="verse-num">33:8</span> <span class="verse-body">profectique de Phiahiroth transierunt per medium mare in solitudinem et ambulantes tribus diebus per desertum Aetham castrametati sunt in Mara</span></p>
<p id="numbers-33-9"><span class="verse-num">33:9</span> <span class="verse-body">profectique de Mara venerunt in Helim ubi erant duodecim fontes aquarum et palmae septuaginta ibique castrametati sunt</span></p>
<p id="numbers-33-10"><span class="verse-num">33:10</span> <span class="verse-body">sed et inde egressi fixere tentoria super mare Rubrum profectique de mari Rubro</span></p>
<p id="numbers-33-11"><span class="verse-num">33:11</span> <span class="verse-body">castrametati sunt in deserto Sin</span></p>
<p id="numbers-33-12"><span class="verse-num">33:12</span> <span class="verse-body">unde egressi venerunt in Dephca</span></p>
<p id="numbers-33-13"><span class="verse-num">33:13</span> <span class="verse-body">profectique de Dephca castrametati sunt in Alus</span></p>
<p id="numbers-33-14"><span class="verse-num">33:14</span> <span class="verse-body">egressi de Alus Raphidim fixere tentoria ubi aqua populo defuit ad bibendum</span></p>
<p id="numbers-33-15"><span class="verse-num">33:15</span> <span class="verse-body">profectique de Raphidim castrametati sunt in deserto Sinai</span></p>
<p id="numbers-33-16"><span class="verse-num">33:16</span> <span class="verse-body">sed et de solitudine Sinai egressi venerunt ad sepulchra Concupiscentiae</span></p>
<p id="numbers-33-17"><span class="verse-num">33:17</span> <span class="verse-body">profectique de sepulchris Concupiscentiae castrametati sunt in Aseroth</span></p>
<p id="numbers-33-18"><span class="verse-num">33:18</span> <span class="verse-body">et de Aseroth venerunt in Rethma</span></p>
<p id="numbers-33-19"><span class="verse-num">33:19</span> <span class="verse-body">profectique de Rethma castrametati sunt in Remmonphares</span></p>
<p id="numbers-33-20"><span class="verse-num">33:20</span> <span class="verse-body">unde egressi venerunt in Lebna</span></p>
<p id="numbers-33-21"><span class="verse-num">33:21</span> <span class="verse-body">et de Lebna castrametati sunt in Ressa</span></p>
<p id="numbers-33-22"><span class="verse-num">33:22</span> <span class="verse-body">egressi de Ressa venerunt in Ceelatha</span></p>
<p id="numbers-33-23"><span class="verse-num">33:23</span> <span class="verse-body">unde profecti castrametati sunt in monte Sepher</span></p>
<p id="numbers-33-24"><span class="verse-num">33:24</span> <span class="verse-body">egressi de monte Sepher venerunt in Arada</span></p>
<p id="numbers-33-25"><span class="verse-num">33:25</span> <span class="verse-body">inde proficiscentes castrametati sunt in Maceloth</span></p>
<p id="numbers-33-26"><span class="verse-num">33:26</span> <span class="verse-body">profectique de Maceloth venerunt in Thaath</span></p>
<p id="numbers-33-27"><span class="verse-num">33:27</span> <span class="verse-body">de Thaath castrametati sunt in Thare</span></p>
<p id="numbers-33-28"><span class="verse-num">33:28</span> <span class="verse-body">unde egressi fixerunt tentoria in Methca</span></p>
<p id="numbers-33-29"><span class="verse-num">33:29</span> <span class="verse-body">et de Methca castrametati sunt in Esmona</span></p>
<p id="numbers-33-30"><span class="verse-num">33:30</span> <span class="verse-body">profectique de Esmona venerunt in Moseroth</span></p>
<p id="numbers-33-31"><span class="verse-num">33:31</span> <span class="verse-body">et de Moseroth castrametati sunt in Baneiacan</span></p>
<p id="numbers-33-32"><span class="verse-num">33:32</span> <span class="verse-body">egressique de Baneiacan venerunt in montem Gadgad</span></p>
<p id="numbers-33-33"><span class="verse-num">33:33</span> <span class="verse-body">unde profecti castrametati sunt in Hietebatha</span></p>
<p id="numbers-33-34"><span class="verse-num">33:34</span> <span class="verse-body">et de Hietebatha venerunt in Ebrona</span></p>
<p id="numbers-33-35"><span class="verse-num">33:35</span> <span class="verse-body">egressique de Ebrona castrametati sunt in Asiongaber</span></p>
<p id="numbers-33-36"><span class="verse-num">33:36</span> <span class="verse-body">inde profecti venerunt in desertum Sin haec est Cades</span></p>
<p id="numbers-33-37"><span class="verse-num">33:37</span> <span class="verse-body">egressique de Cades castrametati sunt in monte Hor in extremis finibus terrae Edom</span></p>
<p id="numbers-33-38"><span class="verse-num">33:38</span> <span class="verse-body">ascenditque Aaron sacerdos montem Hor iubente Domino et ibi mortuus est anno quadragesimo egressionis filiorum Israhel ex Aegypto mense quinto prima die mensis</span></p>
<p id="numbers-33-39"><span class="verse-num">33:39</span> <span class="verse-body">cum esset annorum centum viginti trium</span></p>
<p id="numbers-33-40"><span class="verse-num">33:40</span> <span class="verse-body">audivitque Chananeus rex Arad qui habitabat ad meridiem in terra Chanaan venisse filios Israhel</span></p>
<p id="numbers-33-41"><span class="verse-num">33:41</span> <span class="verse-body">et profecti de monte Hor castrametati sunt in Salmona</span></p>
<p id="numbers-33-42"><span class="verse-num">33:42</span> <span class="verse-body">unde egressi venerunt in Phinon</span></p>
<p id="numbers-33-43"><span class="verse-num">33:43</span> <span class="verse-body">profectique de Phinon castrametati sunt in Oboth</span></p>
<p id="numbers-33-44"><span class="verse-num">33:44</span> <span class="verse-body">et de Oboth venerunt in Ieabarim quae est in finibus Moabitarum</span></p>
<p id="numbers-33-45"><span class="verse-num">33:45</span> <span class="verse-body">profectique de Ieabarim fixere tentoria in Dibongad</span></p>
<p id="numbers-33-46"><span class="verse-num">33:46</span> <span class="verse-body">unde egressi castrametati sunt in Elmondeblathaim</span></p>
<p id="numbers-33-47"><span class="verse-num">33:47</span> <span class="verse-body">egressi de Elmondeblathaim venerunt ad montes Abarim contra Nabo</span></p>
<p id="numbers-33-48"><span class="verse-num">33:48</span> <span class="verse-body">profectique de montibus Abarim transierunt ad campestria Moab super Iordanem contra Hiericho</span></p>
<p id="numbers-33-49"><span class="verse-num">33:49</span> <span class="verse-body">ibique castrametati sunt de Bethsimon usque ad Belsattim in planioribus locis Moabitarum</span></p>
<p id="numbers-33-50"><span class="verse-num">33:50</span> <span class="verse-body">ubi locutus est Dominus ad Mosen</span></p>
<p id="numbers-33-51"><span class="verse-num">33:51</span> <span class="verse-body">praecipe filiis Israhel et dic ad eos quando transieritis Iordanem intrantes terram Chanaan</span></p>
<p id="numbers-33-52"><span class="verse-num">33:52</span> <span class="verse-body">disperdite cunctos habitatores regionis illius confringite titulos et statuas comminuite atque omnia excelsa vastate</span></p>
<p id="numbers-33-53"><span class="verse-num">33:53</span> <span class="verse-body">mundantes terram et habitantes in ea ego enim dedi vobis illam in possessionem</span></p>
<p id="numbers-33-54"><span class="verse-num">33:54</span> <span class="verse-body">quam dividetis vobis sorte pluribus dabitis latiorem et paucis angustiorem singulis ut sors ceciderit ita tribuetur hereditas per tribus et familias possessio dividetur</span></p>
<p id="numbers-33-55"><span class="verse-num">33:55</span> <span class="verse-body">sin autem nolueritis interficere habitatores terrae qui remanserint erunt vobis quasi clavi in oculis et lanceae in lateribus et adversabuntur vobis in terra habitationis vestrae</span></p>
<p id="numbers-33-56"><span class="verse-num">33:56</span> <span class="verse-body">et quicquid illis facere cogitaram vobis faciam __________________________________________________________________</span></p>
<h2 id="numbers-ch-34">Chapter 34</h2>
<p class="verses"><a href="#numbers-34-1">1</a> <a href="#numbers-34-2">2</a> <a href="#numbers-34-3">3</a> <a href="#numbers-34-4">4</a> <a href="#numbers-34-5">5</a> <a href="#numbers-34-6">6</a> <a href="#numbers-34-7">7</a> <a href="#numbers-34-8">8</a> <a href="#numbers-34-9">9</a> <a href="#numbers-34-10">10</a> <a href="#numbers-34-11">11</a> <a href="#numbers-34-12">12</a> <a href="#numbers-34-13">13</a> <a href="#numbers-34-14">14</a> <a href="#numbers-34-15">15</a> <a href="#numbers-34-16">16</a> <a href="#numbers-34-17">17</a> <a href="#numbers-34-18">18</a> <a href="#numbers-34-19">19</a> <a href="#numbers-34-20">20</a> <a href="#numbers-34-21">21</a> <a href="#numbers-34-22">22</a> <a href="#numbers-34-23">23</a> <a href="#numbers-34-24">24</a> <a href="#numbers-34-25">25</a> <a href="#numbers-34-26">26</a> <a href="#numbers-34-27">27</a> <a href="#numbers-34-28">28</a> <a href="#numbers-34-29">29</a></p>
<p id="numbers-34-1"><span class="verse-num">34:1</span> <span class="verse-body">locutus est Dominus ad Mosen</span></p>
<p id="numbers-34-2"><span class="verse-num">34:2</span> <span class="verse-body">praecipe filiis Israhel et dices ad eos cum ingressi fueritis terram Chanaan et in possessionem vobis sorte ceciderit his finibus terminabitur</span></p>
<p id="numbers-34-3"><span class="verse-num">34:3</span> <span class="verse-body">pars meridiana incipiet a solitudine Sin quae est iuxta Edom et habebit terminos contra orientem mare Salsissimum</span></p>
<p id="numbers-34-4"><span class="verse-num">34:4</span> <span class="verse-body">qui circumibunt australem plagam per ascensum Scorpionis ita ut transeant Senna et perveniant in meridiem usque ad Cadesbarne unde egredientur confinia ad villam nomine Addar et tendent usque Asemona</span></p>
<p id="numbers-34-5"><span class="verse-num">34:5</span> <span class="verse-body">ibitque per gyrum terminus ab Asemona usque ad torrentem Aegypti et maris Magni litore finietur</span></p>
<p id="numbers-34-6"><span class="verse-num">34:6</span> <span class="verse-body">plaga autem occidentalis a mari Magno incipiet et ipso fine cludetur</span></p>
<p id="numbers-34-7"><span class="verse-num">34:7</span> <span class="verse-body">porro ad septentrionalem plagam a mari Magno termini incipient pervenientes usque ad montem Altissimum</span></p>
<p id="numbers-34-8"><span class="verse-num">34:8</span> <span class="verse-body">a quo venies in Emath usque ad terminos Sedada</span></p>
<p id="numbers-34-9"><span class="verse-num">34:9</span> <span class="verse-body">ibuntque confinia usque Zephrona et villam Henan hii erunt termini in parte aquilonis</span></p>
<p id="numbers-34-10"><span class="verse-num">34:10</span> <span class="verse-body">inde metabuntur fines contra orientalem plagam de villa Henan usque Sephama</span></p>
<p id="numbers-34-11"><span class="verse-num">34:11</span> <span class="verse-body">et de Sephama descendent termini in Rebla contra fontem inde pervenient contra orientem ad mare Chenereth</span></p>
<p id="numbers-34-12"><span class="verse-num">34:12</span> <span class="verse-body">et tendent usque Iordanem et ad ultimum Salsissimo cludentur mari hanc habebitis terram per fines suos in circuitu</span></p>
<p id="numbers-34-13"><span class="verse-num">34:13</span> <span class="verse-body">praecepitque Moses filiis Israhel dicens haec erit terra quam possidebitis sorte et quam iussit dari Dominus novem tribubus et dimidiae tribui</span></p>
<p id="numbers-34-14"><span class="verse-num">34:14</span> <span class="verse-body">tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse</span></p>
<p id="numbers-34-15"><span class="verse-num">34:15</span> <span class="verse-body">id est duae semis tribus acceperunt partem suam trans Iordanem contra Hiericho ad orientalem plagam</span></p>
<p id="numbers-34-16"><span class="verse-num">34:16</span> <span class="verse-body">et ait Dominus ad Mosen</span></p>
<p id="numbers-34-17"><span class="verse-num">34:17</span> <span class="verse-body">haec sunt nomina virorum qui terram vobis divident Eleazar sacerdos et Iosue filius Nun</span></p>
<p id="numbers-34-18"><span class="verse-num">34:18</span> <span class="verse-body">et singuli principes de tribubus singulis</span></p>
<p id="numbers-34-19"><span class="verse-num">34:19</span> <span class="verse-body">quorum ista sunt vocabula de tribu Iuda Chaleb filius Iepphonne</span></p>
<p id="numbers-34-20"><span class="verse-num">34:20</span> <span class="verse-body">de tribu Symeon Samuhel filius Ammiud</span></p>
<p id="numbers-34-21"><span class="verse-num">34:21</span> <span class="verse-body">de tribu Beniamin Helidad filius Chaselon</span></p>
<p id="numbers-34-22"><span class="verse-num">34:22</span> <span class="verse-body">de tribu filiorum Dan Bocci filius Iogli</span></p>
<p id="numbers-34-23"><span class="verse-num">34:23</span> <span class="verse-body">filiorum Ioseph de tribu Manasse Hannihel filius Ephod</span></p>
<p id="numbers-34-24"><span class="verse-num">34:24</span> <span class="verse-body">de tribu Ephraim Camuhel filius Sephtan</span></p>
<p id="numbers-34-25"><span class="verse-num">34:25</span> <span class="verse-body">de tribu Zabulon Elisaphan filius Pharnach</span></p>
<p id="numbers-34-26"><span class="verse-num">34:26</span> <span class="verse-body">de tribu Isachar dux Faltihel filius Ozan</span></p>
<p id="numbers-34-27"><span class="verse-num">34:27</span> <span class="verse-body">de tribu Aser Ahiud filius Salomi</span></p>
<p id="numbers-34-28"><span class="verse-num">34:28</span> <span class="verse-body">de tribu Nepthali Phedahel filius Ameiud</span></p>
<p id="numbers-34-29"><span class="verse-num">34:29</span> <span class="verse-body">hii sunt quibus praecepit Dominus ut dividerent filiis Israhel terram Chanaan __________________________________________________________________</span></p>
<h2 id="numbers-ch-35">Chapter 35</h2>
<p class="verses"><a href="#numbers-35-1">1</a> <a href="#numbers-35-2">2</a> <a href="#numbers-35-3">3</a> <a href="#numbers-35-4">4</a> <a href="#numbers-35-5">5</a> <a href="#numbers-35-6">6</a> <a href="#numbers-35-7">7</a> <a href="#numbers-35-8">8</a> <a href="#numbers-35-9">9</a> <a href="#numbers-35-10">10</a> <a href="#numbers-35-11">11</a> <a href="#numbers-35-12">12</a> <a href="#numbers-35-13">13</a> <a href="#numbers-35-14">14</a> <a href="#numbers-35-15">15</a> <a href="#numbers-35-16">16</a> <a href="#numbers-35-17">17</a> <a href="#numbers-35-18">18</a> <a href="#numbers-35-19">19</a> <a href="#numbers-35-20">20</a> <a href="#numbers-35-21">21</a> <a href="#numbers-35-22">22</a> <a href="#numbers-35-23">23</a> <a href="#numbers-35-24">24</a> <a href="#numbers-35-25">25</a> <a href="#numbers-35-26">26</a> <a href="#numbers-35-27">27</a> <a href="#numbers-35-28">28</a> <a href="#numbers-35-29">29</a> <a href="#numbers-35-30">30</a> <a href="#numbers-35-31">31</a> <a href="#numbers-35-32">32</a> <a href="#numbers-35-33">33</a> <a href="#numbers-35-34">34</a></p>
<p id="numbers-35-1"><span class="verse-num">35:1</span> <span class="verse-body">haec quoque locutus est Dominus ad Mosen in campestribus Moab super Iordanem contra Hiericho</span></p>
<p id="numbers-35-2"><span class="verse-num">35:2</span> <span class="verse-body">praecipe filiis Israhel ut dent Levitis de possessionibus suis</span></p>
<p id="numbers-35-3"><span class="verse-num">35:3</span> <span class="verse-body">urbes ad habitandum et suburbana earum per circuitum ut ipsi in oppidis maneant et suburbana sint pecoribus ac iumentis</span></p>
<p id="numbers-35-4"><span class="verse-num">35:4</span> <span class="verse-body">quae a muris civitatum forinsecus per circuitum mille passuum spatio tendentur</span></p>
<p id="numbers-35-5"><span class="verse-num">35:5</span> <span class="verse-body">contra orientem duo milia erunt cubiti et contra meridiem similiter duo milia ad mare quoque quod respicit occidentem eadem mensura erit et septentrionalis plaga aequali termino finietur eruntque urbes in medio et foris suburbana</span></p>
<p id="numbers-35-6"><span class="verse-num">35:6</span> <span class="verse-body">de ipsis autem oppidis quae Levitis dabitis sex erunt in fugitivorum auxilia separata ut fugiat ad ea qui fuderit sanguinem exceptis his alia quadraginta duo oppida</span></p>
<p id="numbers-35-7"><span class="verse-num">35:7</span> <span class="verse-body">id est simul quadraginta octo cum suburbanis suis</span></p>
<p id="numbers-35-8"><span class="verse-num">35:8</span> <span class="verse-body">ipsaeque urbes quae dabuntur de possessionibus filiorum Israhel ab his qui plus habent plures auferentur et qui minus pauciores singuli iuxta mensuram hereditatis suae dabunt oppida Levitis</span></p>
<p id="numbers-35-9"><span class="verse-num">35:9</span> <span class="verse-body">ait Dominus ad Mosen</span></p>
<p id="numbers-35-10"><span class="verse-num">35:10</span> <span class="verse-body">loquere filiis Israhel et dices ad eos quando transgressi fueritis Iordanem in terram Chanaan</span></p>
<p id="numbers-35-11"><span class="verse-num">35:11</span> <span class="verse-body">decernite quae urbes esse debeant in praesidia fugitivorum qui nolentes sanguinem fuderint</span></p>
<p id="numbers-35-12"><span class="verse-num">35:12</span> <span class="verse-body">in quibus cum fuerit profugus cognatus occisi eum non poterit occidere donec stet in conspectu multitudinis et causa illius iudicetur</span></p>
<p id="numbers-35-13"><span class="verse-num">35:13</span> <span class="verse-body">de ipsis autem urbibus quae ad fugitivorum subsidia separantur</span></p>
<p id="numbers-35-14"><span class="verse-num">35:14</span> <span class="verse-body">tres erunt trans Iordanem et tres in terra Chanaan</span></p>
<p id="numbers-35-15"><span class="verse-num">35:15</span> <span class="verse-body">tam filiis Israhel quam advenis atque peregrinis ut confugiat ad eas qui nolens sanguinem fuderit</span></p>
<p id="numbers-35-16"><span class="verse-num">35:16</span> <span class="verse-body">si quis ferro percusserit et mortuus fuerit qui percussus est reus erit homicidii et ipse morietur</span></p>
<p id="numbers-35-17"><span class="verse-num">35:17</span> <span class="verse-body">si lapidem iecerit et ictus occubuerit similiter punietur</span></p>
<p id="numbers-35-18"><span class="verse-num">35:18</span> <span class="verse-body">si ligno percussus interierit percussoris sanguine vindicabitur</span></p>
<p id="numbers-35-19"><span class="verse-num">35:19</span> <span class="verse-body">propinquus occisi homicidam interficiet statim ut adprehenderit eum percutiet</span></p>
<p id="numbers-35-20"><span class="verse-num">35:20</span> <span class="verse-body">si per odium quis hominem inpulerit vel iecerit quippiam in eum per insidias</span></p>
<p id="numbers-35-21"><span class="verse-num">35:21</span> <span class="verse-body">aut cum esset inimicus manu percusserit et ille mortuus fuerit percussor homicidii reus erit cognatus occisi statim ut invenerit eum iugulabit</span></p>
<p id="numbers-35-22"><span class="verse-num">35:22</span> <span class="verse-body">quod si fortuito et absque odio</span></p>
<p id="numbers-35-23"><span class="verse-num">35:23</span> <span class="verse-body">et inimicitiis quicquam horum fecerit</span></p>
<p id="numbers-35-24"><span class="verse-num">35:24</span> <span class="verse-body">et hoc audiente populo fuerit conprobatum atque inter percussorem et propinquum sanguinis quaestio ventilata</span></p>
<p id="numbers-35-25"><span class="verse-num">35:25</span> <span class="verse-body">liberabitur innocens de ultoris manu et reducetur per sententiam in urbem ad quam confugerat manebitque ibi donec sacerdos magnus qui oleo sancto unctus est moriatur</span></p>
<p id="numbers-35-26"><span class="verse-num">35:26</span> <span class="verse-body">si interfector extra fines urbium quae exulibus deputatae sunt</span></p>
<p id="numbers-35-27"><span class="verse-num">35:27</span> <span class="verse-body">fuerit inventus et percussus ab eo qui ultor est sanguinis absque noxa erit qui eum occiderit</span></p>
<p id="numbers-35-28"><span class="verse-num">35:28</span> <span class="verse-body">debuerat enim profugus usque ad mortem pontificis in urbe residere postquam autem ille obierit homicida revertetur in terram suam</span></p>
<p id="numbers-35-29"><span class="verse-num">35:29</span> <span class="verse-body">haec sempiterna erunt et legitima in cunctis habitationibus vestris</span></p>
<p id="numbers-35-30"><span class="verse-num">35:30</span> <span class="verse-body">homicida sub testibus punietur ad unius testimonium nullus condemnabitur</span></p>
<p id="numbers-35-31"><span class="verse-num">35:31</span> <span class="verse-body">non accipietis pretium ab eo qui reus est sanguinis statim et ipse morietur</span></p>
<p id="numbers-35-32"><span class="verse-num">35:32</span> <span class="verse-body">exules et profugi ante mortem pontificis nullo modo in urbes suas reverti poterunt</span></p>
<p id="numbers-35-33"><span class="verse-num">35:33</span> <span class="verse-body">ne polluatis terram habitationis vestrae quae insontium cruore maculatur nec aliter expiari potest nisi per eius sanguinem qui alterius sanguinem fuderit</span></p>
<p id="numbers-35-34"><span class="verse-num">35:34</span> <span class="verse-body">atque ita emundabitur vestra possessio me commorante vobiscum ego enim sum Dominus qui habito inter filios Israhel __________________________________________________________________</span></p>
<h2 id="numbers-ch-36">Chapter 36</h2>
<p class="verses"><a href="#numbers-36-1">1</a> <a href="#numbers-36-2">2</a> <a href="#numbers-36-3">3</a> <a href="#numbers-36-4">4</a> <a href="#numbers-36-5">5</a> <a href="#numbers-36-6">6</a> <a href="#numbers-36-7">7</a> <a href="#numbers-36-8">8</a> <a href="#numbers-36-9">9</a> <a href="#numbers-36-10">10</a> <a href="#numbers-36-11">11</a> <a href="#numbers-36-12">12</a></p>
<p id="numbers-36-1"><span class="verse-num">36:1</span> <span class="verse-body">accesserunt autem et principes familiarum Galaad filii Machir filii Manasse de stirpe filiorum Ioseph locutique sunt Mosi coram principibus Israhel atque dixerunt</span></p>
<p id="numbers-36-2"><span class="verse-num">36:2</span> <span class="verse-body">tibi domino nostro praecepit Dominus ut terram sorte divideres filiis Israhel et ut filiabus Salphaad fratris nostri dares possessionem debitam patri</span></p>
<p id="numbers-36-3"><span class="verse-num">36:3</span> <span class="verse-body">quas si alterius tribus homines uxores acceperint sequetur possessio sua et translata ad aliam tribum de nostra hereditate minuetur</span></p>
<p id="numbers-36-4"><span class="verse-num">36:4</span> <span class="verse-body">atque ita fiet ut cum iobeleus id est quinquagesimus annus remissionis advenerit confundatur sortium distributio et aliorum possessio ad alios transeat</span></p>
<p id="numbers-36-5"><span class="verse-num">36:5</span> <span class="verse-body">respondit Moses filiis Israhel et Domino praecipiente ait recte tribus filiorum Ioseph locuta est</span></p>
<p id="numbers-36-6"><span class="verse-num">36:6</span> <span class="verse-body">et haec lex super filiabus Salphaad a Domino promulgata est nubant quibus volunt tantum ut suae tribus hominibus</span></p>
<p id="numbers-36-7"><span class="verse-num">36:7</span> <span class="verse-body">ne commisceatur possessio filiorum Israhel de tribu in tribum omnes enim viri ducent uxores de tribu et cognatione sua</span></p>
<p id="numbers-36-8"><span class="verse-num">36:8</span> <span class="verse-body">et cunctae feminae maritos de eadem tribu accipient ut hereditas permaneat in familiis</span></p>
<p id="numbers-36-9"><span class="verse-num">36:9</span> <span class="verse-body">nec sibi misceantur tribus sed ita maneant</span></p>
<p id="numbers-36-10"><span class="verse-num">36:10</span> <span class="verse-body">ut a Domino separatae sunt feceruntque filiae Salphaad ut fuerat imperatum</span></p>
<p id="numbers-36-11"><span class="verse-num">36:11</span> <span class="verse-body">et nupserunt Maala et Thersa et Egla et Melcha et Noa filiis patrui sui</span></p>
<p id="numbers-36-12"><span class="verse-num">36:12</span> <span class="verse-body">de familia Manasse qui fuit filius Ioseph et possessio quae illis fuerat adtributa mansit in tribu et familia patris earum __________________________________________________________________</span></p>
