<h1>Titus</h1>
<p class="chapters"><a href="#titus-ch-27">27</a> <a href="#titus-ch-28">28</a> <a href="#titus-ch-29">29</a> <a href="#titus-ch-30">30</a> <a href="#titus-ch-31">31</a> <a href="#titus-ch-32">32</a> <a href="#titus-ch-33">33</a> <a href="#titus-ch-34">34</a> <a href="#titus-ch-35">35</a> <a href="#titus-ch-36">36</a> <a href="#titus-ch-37">37</a> <a href="#titus-ch-38">38</a> <a href="#titus-ch-39">39</a> <a href="#titus-ch-40">40</a> <a href="#titus-ch-41">41</a> <a href="#titus-ch-42">42</a> <a href="#titus-ch-43">43</a> <a href="#titus-ch-44">44</a> <a href="#titus-ch-45">45</a> <a href="#titus-ch-46">46</a> <a href="#titus-ch-47">47</a> <a href="#titus-ch-48">48</a> <a href="#titus-ch-49">49</a> <a href="#titus-ch-50">50</a></p>
<h2 id="titus-ch-27">Chapter 27</h2>
<p class="verses"><a href="#titus-27-1">1</a> <a href="#titus-27-2">2</a> <a href="#titus-27-3">3</a> <a href="#titus-27-4">4</a> <a href="#titus-27-5">5</a> <a href="#titus-27-6">6</a> <a href="#titus-27-7">7</a> <a href="#titus-27-8">8</a> <a href="#titus-27-9">9</a> <a href="#titus-27-10">10</a> <a href="#titus-27-11">11</a> <a href="#titus-27-12">12</a> <a href="#titus-27-13">13</a> <a href="#titus-27-14">14</a> <a href="#titus-27-15">15</a> <a href="#titus-27-16">16</a> <a href="#titus-27-17">17</a> <a href="#titus-27-18">18</a> <a href="#titus-27-19">19</a> <a href="#titus-27-20">20</a> <a href="#titus-27-21">21</a> <a href="#titus-27-22">22</a> <a href="#titus-27-23">23</a> <a href="#titus-27-24">24</a> <a href="#titus-27-25">25</a> <a href="#titus-27-26">26</a> <a href="#titus-27-27">27</a> <a href="#titus-27-28">28</a> <a href="#titus-27-29">29</a> <a href="#titus-27-30">30</a> <a href="#titus-27-31">31</a> <a href="#titus-27-32">32</a> <a href="#titus-27-33">33</a> <a href="#titus-27-34">34</a> <a href="#titus-27-35">35</a> <a href="#titus-27-36">36</a> <a href="#titus-27-37">37</a> <a href="#titus-27-38">38</a> <a href="#titus-27-39">39</a> <a href="#titus-27-40">40</a> <a href="#titus-27-41">41</a> <a href="#titus-27-42">42</a> <a href="#titus-27-43">43</a> <a href="#titus-27-44">44</a> <a href="#titus-27-45">45</a> <a href="#titus-27-46">46</a></p>
<p id="titus-27-1"><span class="verse-num">27:1</span> <span class="verse-body">senuit autem Isaac et caligaverunt oculi eius et videre non poterat vocavitque Esau filium suum maiorem et dixit ei fili mi qui respondit adsum</span></p>
<p id="titus-27-2"><span class="verse-num">27:2</span> <span class="verse-body">cui pater vides inquit quod senuerim et ignorem diem mortis meae</span></p>
<p id="titus-27-3"><span class="verse-num">27:3</span> <span class="verse-body">sume arma tua faretram et arcum et egredere foras cumque venatu aliquid adprehenderis</span></p>
<p id="titus-27-4"><span class="verse-num">27:4</span> <span class="verse-body">fac mihi inde pulmentum sicut velle me nosti et adfer ut comedam et benedicat tibi anima mea antequam moriar</span></p>
<p id="titus-27-5"><span class="verse-num">27:5</span> <span class="verse-body">quod cum audisset Rebecca et ille abisset in agrum ut iussionem patris expleret</span></p>
<p id="titus-27-6"><span class="verse-num">27:6</span> <span class="verse-body">dixit filio suo Iacob audivi patrem tuum loquentem cum Esau fratre tuo et dicentem ei</span></p>
<p id="titus-27-7"><span class="verse-num">27:7</span> <span class="verse-body">adfer mihi venationem tuam et fac cibos ut comedam et benedicam tibi coram Domino antequam moriar</span></p>
<p id="titus-27-8"><span class="verse-num">27:8</span> <span class="verse-body">nunc ergo fili mi adquiesce consiliis meis</span></p>
<p id="titus-27-9"><span class="verse-num">27:9</span> <span class="verse-body">et pergens ad gregem adfer mihi duos hedos optimos ut faciam ex eis escas patri tuo quibus libenter vescitur</span></p>
<p id="titus-27-10"><span class="verse-num">27:10</span> <span class="verse-body">quas cum intuleris et comederit benedicat tibi priusquam moriatur</span></p>
<p id="titus-27-11"><span class="verse-num">27:11</span> <span class="verse-body">cui ille respondit nosti quod Esau frater meus homo pilosus sit et ego lenis</span></p>
<p id="titus-27-12"><span class="verse-num">27:12</span> <span class="verse-body">si adtractaverit me pater meus et senserit timeo ne putet sibi voluisse inludere et inducat super me maledictionem pro benedictione</span></p>
<p id="titus-27-13"><span class="verse-num">27:13</span> <span class="verse-body">ad quem mater in me sit ait ista maledictio fili mi tantum audi vocem meam et perge adferque quae dixi</span></p>
<p id="titus-27-14"><span class="verse-num">27:14</span> <span class="verse-body">abiit et adtulit deditque matri paravit illa cibos sicut noverat velle patrem illius</span></p>
<p id="titus-27-15"><span class="verse-num">27:15</span> <span class="verse-body">et vestibus Esau valde bonis quas apud se habebat domi induit eum</span></p>
<p id="titus-27-16"><span class="verse-num">27:16</span> <span class="verse-body">pelliculasque hedorum circumdedit manibus et colli nuda protexit</span></p>
<p id="titus-27-17"><span class="verse-num">27:17</span> <span class="verse-body">dedit pulmentum et panes quos coxerat tradidit</span></p>
<p id="titus-27-18"><span class="verse-num">27:18</span> <span class="verse-body">quibus inlatis dixit pater mi et ille respondit audio quis tu es fili mi</span></p>
<p id="titus-27-19"><span class="verse-num">27:19</span> <span class="verse-body">dixitque Iacob ego sum Esau primogenitus tuus feci sicut praecepisti mihi surge sede et comede de venatione mea ut benedicat mihi anima tua</span></p>
<p id="titus-27-20"><span class="verse-num">27:20</span> <span class="verse-body">rursum Isaac ad filium suum quomodo inquit tam cito invenire potuisti fili mi qui respondit voluntatis Dei fuit ut cito mihi occurreret quod volebam</span></p>
<p id="titus-27-21"><span class="verse-num">27:21</span> <span class="verse-body">dixitque Isaac accede huc ut tangam te fili mi et probem utrum tu sis filius meus Esau an non</span></p>
<p id="titus-27-22"><span class="verse-num">27:22</span> <span class="verse-body">accessit ille ad patrem et palpato eo dixit Isaac vox quidem vox Iacob est sed manus manus sunt Esau</span></p>
<p id="titus-27-23"><span class="verse-num">27:23</span> <span class="verse-body">et non cognovit eum quia pilosae manus similitudinem maioris expresserant benedicens ergo illi</span></p>
<p id="titus-27-24"><span class="verse-num">27:24</span> <span class="verse-body">ait tu es filius meus Esau respondit ego sum</span></p>
<p id="titus-27-25"><span class="verse-num">27:25</span> <span class="verse-body">at ille offer inquit mihi cibos de venatione tua fili mi ut benedicat tibi anima mea quos cum oblatos comedisset obtulit ei etiam vinum quo hausto</span></p>
<p id="titus-27-26"><span class="verse-num">27:26</span> <span class="verse-body">dixit ad eum accede ad me et da mihi osculum fili mi</span></p>
<p id="titus-27-27"><span class="verse-num">27:27</span> <span class="verse-body">accessit et osculatus est eum statimque ut sensit vestimentorum illius flagrantiam benedicens ait ecce odor filii mei sicut odor agri cui benedixit Dominus</span></p>
<p id="titus-27-28"><span class="verse-num">27:28</span> <span class="verse-body">det tibi Deus de rore caeli et de pinguedine terrae abundantiam frumenti et vini</span></p>
<p id="titus-27-29"><span class="verse-num">27:29</span> <span class="verse-body">et serviant tibi populi et adorent te tribus esto dominus fratrum tuorum et incurventur ante te filii matris tuae qui maledixerit tibi sit maledictus et qui benedixerit benedictionibus repleatur</span></p>
<p id="titus-27-30"><span class="verse-num">27:30</span> <span class="verse-body">vix Isaac sermonem impleverat et egresso Iacob foras venit Esau</span></p>
<p id="titus-27-31"><span class="verse-num">27:31</span> <span class="verse-body">coctosque de venatione cibos intulit patri dicens surge pater mi et comede de venatione filii tui ut benedicat mihi anima tua</span></p>
<p id="titus-27-32"><span class="verse-num">27:32</span> <span class="verse-body">dixitque illi Isaac quis enim es tu qui respondit ego sum primogenitus filius tuus Esau</span></p>
<p id="titus-27-33"><span class="verse-num">27:33</span> <span class="verse-body">expavit Isaac stupore vehementi et ultra quam credi potest admirans ait quis igitur ille est qui dudum captam venationem adtulit mihi et comedi ex omnibus priusquam tu venires benedixique ei et erit benedictus</span></p>
<p id="titus-27-34"><span class="verse-num">27:34</span> <span class="verse-body">auditis Esau sermonibus patris inrugiit clamore magno et consternatus ait benedic etiam mihi pater mi</span></p>
<p id="titus-27-35"><span class="verse-num">27:35</span> <span class="verse-body">qui ait venit germanus tuus fraudulenter et accepit benedictionem tuam</span></p>
<p id="titus-27-36"><span class="verse-num">27:36</span> <span class="verse-body">at ille subiunxit iuste vocatum est nomen eius Iacob subplantavit enim me en altera vice primogenita mea ante tulit et nunc secundo subripuit benedictionem meam rursumque ad patrem numquid non reservasti ait et mihi benedictionem</span></p>
<p id="titus-27-37"><span class="verse-num">27:37</span> <span class="verse-body">respondit Isaac dominum tuum illum constitui et omnes fratres eius servituti illius subiugavi frumento et vino stabilivi eum tibi post haec fili mi ultra quid faciam</span></p>
<p id="titus-27-38"><span class="verse-num">27:38</span> <span class="verse-body">cui Esau num unam inquit tantum benedictionem habes pater mihi quoque obsecro ut benedicas cumque heiulatu magno fleret</span></p>
<p id="titus-27-39"><span class="verse-num">27:39</span> <span class="verse-body">motus Isaac dixit ad eum in pinguedine terrae et in rore caeli desuper</span></p>
<p id="titus-27-40"><span class="verse-num">27:40</span> <span class="verse-body">erit benedictio tua vives gladio et fratri tuo servies tempusque veniet cum excutias et solvas iugum eius de cervicibus tuis</span></p>
<p id="titus-27-41"><span class="verse-num">27:41</span> <span class="verse-body">oderat ergo semper Esau Iacob pro benedictione qua benedixerat ei pater dixitque in corde suo veniant dies luctus patris mei ut occidam Iacob fratrem meum</span></p>
<p id="titus-27-42"><span class="verse-num">27:42</span> <span class="verse-body">nuntiata sunt haec Rebeccae quae mittens et vocans Iacob filium suum dixit ad eum ecce Esau frater tuus minatur ut occidat te</span></p>
<p id="titus-27-43"><span class="verse-num">27:43</span> <span class="verse-body">nunc ergo fili audi vocem meam et consurgens fuge ad Laban fratrem meum in Haran</span></p>
<p id="titus-27-44"><span class="verse-num">27:44</span> <span class="verse-body">habitabisque cum eo dies paucos donec requiescat furor fratris tui</span></p>
<p id="titus-27-45"><span class="verse-num">27:45</span> <span class="verse-body">et cesset indignatio eius obliviscaturque eorum quae fecisti in eum postea mittam et adducam te inde huc cur utroque orbabor filio in una die</span></p>
<p id="titus-27-46"><span class="verse-num">27:46</span> <span class="verse-body">dixit quoque Rebecca ad Isaac taedet me vitae meae propter filias Heth si acceperit Iacob uxorem de stirpe huius terrae nolo vivere</span></p>
<h2 id="titus-ch-28">Chapter 28</h2>
<p class="verses"><a href="#titus-28-1">1</a> <a href="#titus-28-2">2</a> <a href="#titus-28-3">3</a> <a href="#titus-28-4">4</a> <a href="#titus-28-5">5</a> <a href="#titus-28-6">6</a> <a href="#titus-28-7">7</a> <a href="#titus-28-8">8</a> <a href="#titus-28-9">9</a> <a href="#titus-28-10">10</a> <a href="#titus-28-11">11</a> <a href="#titus-28-12">12</a> <a href="#titus-28-13">13</a> <a href="#titus-28-14">14</a> <a href="#titus-28-15">15</a> <a href="#titus-28-16">16</a> <a href="#titus-28-17">17</a> <a href="#titus-28-18">18</a> <a href="#titus-28-19">19</a> <a href="#titus-28-20">20</a> <a href="#titus-28-21">21</a> <a href="#titus-28-22">22</a></p>
<p id="titus-28-1"><span class="verse-num">28:1</span> <span class="verse-body">vocavit itaque Isaac Iacob et benedixit praecepitque ei dicens noli accipere coniugem de genere Chanaan</span></p>
<p id="titus-28-2"><span class="verse-num">28:2</span> <span class="verse-body">sed vade et proficiscere in Mesopotamiam Syriae ad domum Bathuel patrem matris tuae et accipe tibi inde uxorem de filiabus Laban avunculi tui</span></p>
<p id="titus-28-3"><span class="verse-num">28:3</span> <span class="verse-body">Deus autem omnipotens benedicat tibi et crescere te faciat atque multiplicet ut sis in turbas populorum</span></p>
<p id="titus-28-4"><span class="verse-num">28:4</span> <span class="verse-body">et det tibi benedictiones Abraham et semini tuo post te ut possideas terram peregrinationis tuae quam pollicitus est avo tuo</span></p>
<p id="titus-28-5"><span class="verse-num">28:5</span> <span class="verse-body">cumque dimisisset eum Isaac profectus venit in Mesopotamiam Syriae ad Laban filium Bathuel Syri fratrem Rebeccae matris suae</span></p>
<p id="titus-28-6"><span class="verse-num">28:6</span> <span class="verse-body">videns autem Esau quod benedixisset pater suus Iacob et misisset eum in Mesopotamiam Syriae ut inde uxorem duceret et quod post benedictionem praecepisset ei dicens non accipies coniugem de filiabus Chanaan</span></p>
<p id="titus-28-7"><span class="verse-num">28:7</span> <span class="verse-body">quodque oboediens Iacob parentibus isset in Syriam</span></p>
<p id="titus-28-8"><span class="verse-num">28:8</span> <span class="verse-body">probans quoque quod non libenter aspiceret filias Chanaan pater suus</span></p>
<p id="titus-28-9"><span class="verse-num">28:9</span> <span class="verse-body">ivit ad Ismahelem et duxit uxorem absque his quas prius habebat Maeleth filiam Ismahel filii Abraham sororem Nabaioth</span></p>
<p id="titus-28-10"><span class="verse-num">28:10</span> <span class="verse-body">igitur egressus Iacob de Bersabee pergebat Haran</span></p>
<p id="titus-28-11"><span class="verse-num">28:11</span> <span class="verse-body">cumque venisset ad quendam locum et vellet in eo requiescere post solis occubitum tulit de lapidibus qui iacebant et subponens capiti suo dormivit in eodem loco</span></p>
<p id="titus-28-12"><span class="verse-num">28:12</span> <span class="verse-body">viditque in somnis scalam stantem super terram et cacumen illius tangens caelum angelos quoque Dei ascendentes et descendentes per eam</span></p>
<p id="titus-28-13"><span class="verse-num">28:13</span> <span class="verse-body">et Dominum innixum scalae dicentem sibi ego sum Dominus Deus Abraham patris tui et Deus Isaac terram in qua dormis tibi dabo et semini tuo</span></p>
<p id="titus-28-14"><span class="verse-num">28:14</span> <span class="verse-body">eritque germen tuum quasi pulvis terrae dilataberis ad occidentem et orientem septentrionem et meridiem et benedicentur in te et in semine tuo cunctae tribus terrae</span></p>
<p id="titus-28-15"><span class="verse-num">28:15</span> <span class="verse-body">et ero custos tuus quocumque perrexeris et reducam te in terram hanc nec dimittam nisi conplevero universa quae dixi</span></p>
<p id="titus-28-16"><span class="verse-num">28:16</span> <span class="verse-body">cumque evigilasset Iacob de somno ait vere Dominus est in loco isto et ego nesciebam</span></p>
<p id="titus-28-17"><span class="verse-num">28:17</span> <span class="verse-body">pavensque quam terribilis inquit est locus iste non est hic aliud nisi domus Dei et porta caeli</span></p>
<p id="titus-28-18"><span class="verse-num">28:18</span> <span class="verse-body">surgens ergo mane tulit lapidem quem subposuerat capiti suo et erexit in titulum fundens oleum desuper</span></p>
<p id="titus-28-19"><span class="verse-num">28:19</span> <span class="verse-body">appellavitque nomen urbis Bethel quae prius Luza vocabatur</span></p>
<p id="titus-28-20"><span class="verse-num">28:20</span> <span class="verse-body">vovit etiam votum dicens si fuerit Deus mecum et custodierit me in via per quam ambulo et dederit mihi panem ad vescendum et vestem ad induendum</span></p>
<p id="titus-28-21"><span class="verse-num">28:21</span> <span class="verse-body">reversusque fuero prospere ad domum patris mei erit mihi Dominus in Deum</span></p>
<p id="titus-28-22"><span class="verse-num">28:22</span> <span class="verse-body">et lapis iste quem erexi in titulum vocabitur Domus Dei cunctorumque quae dederis mihi decimas offeram tibi</span></p>
<h2 id="titus-ch-29">Chapter 29</h2>
<p class="verses"><a href="#titus-29-1">1</a> <a href="#titus-29-2">2</a> <a href="#titus-29-3">3</a> <a href="#titus-29-4">4</a> <a href="#titus-29-5">5</a> <a href="#titus-29-6">6</a> <a href="#titus-29-7">7</a> <a href="#titus-29-8">8</a> <a href="#titus-29-9">9</a> <a href="#titus-29-10">10</a> <a href="#titus-29-11">11</a> <a href="#titus-29-12">12</a> <a href="#titus-29-13">13</a> <a href="#titus-29-14">14</a> <a href="#titus-29-15">15</a> <a href="#titus-29-16">16</a> <a href="#titus-29-17">17</a> <a href="#titus-29-18">18</a> <a href="#titus-29-19">19</a> <a href="#titus-29-20">20</a> <a href="#titus-29-21">21</a> <a href="#titus-29-22">22</a> <a href="#titus-29-23">23</a> <a href="#titus-29-24">24</a> <a href="#titus-29-25">25</a> <a href="#titus-29-26">26</a> <a href="#titus-29-27">27</a> <a href="#titus-29-28">28</a> <a href="#titus-29-29">29</a> <a href="#titus-29-30">30</a> <a href="#titus-29-31">31</a> <a href="#titus-29-32">32</a> <a href="#titus-29-33">33</a> <a href="#titus-29-34">34</a> <a href="#titus-29-35">35</a></p>
<p id="titus-29-1"><span class="verse-num">29:1</span> <span class="verse-body">profectus ergo Iacob venit ad terram orientalem</span></p>
<p id="titus-29-2"><span class="verse-num">29:2</span> <span class="verse-body">et vidit puteum in agro tresque greges ovium accubantes iuxta eum nam ex illo adaquabantur pecora et os eius grandi lapide claudebatur</span></p>
<p id="titus-29-3"><span class="verse-num">29:3</span> <span class="verse-body">morisque erat ut cunctis ovibus congregatis devolverent lapidem et refectis gregibus rursum super os putei ponerent</span></p>
<p id="titus-29-4"><span class="verse-num">29:4</span> <span class="verse-body">dixitque ad pastores fratres unde estis qui responderunt de Haran</span></p>
<p id="titus-29-5"><span class="verse-num">29:5</span> <span class="verse-body">quos interrogans numquid ait nostis Laban filium Nahor dixerunt novimus</span></p>
<p id="titus-29-6"><span class="verse-num">29:6</span> <span class="verse-body">sanusne est inquit valet inquiunt et ecce Rahel filia eius venit cum grege suo</span></p>
<p id="titus-29-7"><span class="verse-num">29:7</span> <span class="verse-body">dixitque Iacob adhuc multum diei superest nec est tempus ut reducantur ad caulas greges date ante potum ovibus et sic ad pastum eas reducite</span></p>
<p id="titus-29-8"><span class="verse-num">29:8</span> <span class="verse-body">qui responderunt non possumus donec omnia pecora congregentur et amoveamus lapidem de ore putei ut adaquemus greges</span></p>
<p id="titus-29-9"><span class="verse-num">29:9</span> <span class="verse-body">adhuc loquebantur et ecce Rahel veniebat cum ovibus patris sui nam gregem ipsa pascebat</span></p>
<p id="titus-29-10"><span class="verse-num">29:10</span> <span class="verse-body">quam cum vidisset Iacob et sciret consobrinam suam ovesque Laban avunculi sui amovit lapidem quo puteus claudebatur</span></p>
<p id="titus-29-11"><span class="verse-num">29:11</span> <span class="verse-body">et adaquato grege osculatus est eam elevataque voce flevit</span></p>
<p id="titus-29-12"><span class="verse-num">29:12</span> <span class="verse-body">et indicavit ei quod frater esset patris eius et filius Rebeccae at illa festinans nuntiavit patri suo</span></p>
<p id="titus-29-13"><span class="verse-num">29:13</span> <span class="verse-body">qui cum audisset venisse Iacob filium sororis suae cucurrit obviam conplexusque eum et in oscula ruens duxit in domum suam auditis autem causis itineris</span></p>
<p id="titus-29-14"><span class="verse-num">29:14</span> <span class="verse-body">respondit os meum es et caro mea et postquam expleti sunt dies mensis unius</span></p>
<p id="titus-29-15"><span class="verse-num">29:15</span> <span class="verse-body">dixit ei num quia frater meus es gratis servies mihi dic quid mercedis accipias</span></p>
<p id="titus-29-16"><span class="verse-num">29:16</span> <span class="verse-body">habebat vero filias duas nomen maioris Lia minor appellabatur Rahel</span></p>
<p id="titus-29-17"><span class="verse-num">29:17</span> <span class="verse-body">sed Lia lippis erat oculis Rahel decora facie et venusto aspectu</span></p>
<p id="titus-29-18"><span class="verse-num">29:18</span> <span class="verse-body">quam diligens Iacob ait serviam tibi pro Rahel filia tua minore septem annis</span></p>
<p id="titus-29-19"><span class="verse-num">29:19</span> <span class="verse-body">respondit Laban melius est ut tibi eam dem quam viro alteri mane apud me</span></p>
<p id="titus-29-20"><span class="verse-num">29:20</span> <span class="verse-body">servivit igitur Iacob pro Rahel septem annis et videbantur illi pauci dies prae amoris magnitudine</span></p>
<p id="titus-29-21"><span class="verse-num">29:21</span> <span class="verse-body">dixitque ad Laban da mihi uxorem meam quia iam tempus expletum est ut ingrediar ad eam</span></p>
<p id="titus-29-22"><span class="verse-num">29:22</span> <span class="verse-body">qui vocatis multis amicorum turbis ad convivium fecit nuptias</span></p>
<p id="titus-29-23"><span class="verse-num">29:23</span> <span class="verse-body">et vespere filiam suam Liam introduxit ad eum</span></p>
<p id="titus-29-24"><span class="verse-num">29:24</span> <span class="verse-body">dans ancillam filiae Zelpham nomine ad quam cum ex more Iacob fuisset ingressus facto mane vidit Liam</span></p>
<p id="titus-29-25"><span class="verse-num">29:25</span> <span class="verse-body">et dixit ad socerum quid est quod facere voluisti nonne pro Rahel servivi tibi quare inposuisti mihi</span></p>
<p id="titus-29-26"><span class="verse-num">29:26</span> <span class="verse-body">respondit Laban non est in loco nostro consuetudinis ut minores ante tradamus ad nuptias</span></p>
<p id="titus-29-27"><span class="verse-num">29:27</span> <span class="verse-body">imple ebdomadem dierum huius copulae et hanc quoque dabo tibi pro opere quo serviturus es mihi septem annis aliis</span></p>
<p id="titus-29-28"><span class="verse-num">29:28</span> <span class="verse-body">adquievit placito et ebdomade transacta Rahel duxit uxorem</span></p>
<p id="titus-29-29"><span class="verse-num">29:29</span> <span class="verse-body">cui pater servam Balam dederat</span></p>
<p id="titus-29-30"><span class="verse-num">29:30</span> <span class="verse-body">tandemque potitus optatis nuptiis amorem sequentis priori praetulit serviens apud eum septem annis aliis</span></p>
<p id="titus-29-31"><span class="verse-num">29:31</span> <span class="verse-body">videns autem Dominus quod despiceret Liam aperuit vulvam eius sorore sterili permanente</span></p>
<p id="titus-29-32"><span class="verse-num">29:32</span> <span class="verse-body">quae conceptum genuit filium vocavitque nomen eius Ruben dicens vidit Dominus humilitatem meam nunc amabit me vir meus</span></p>
<p id="titus-29-33"><span class="verse-num">29:33</span> <span class="verse-body">rursumque concepit et peperit filium et ait quoniam audivit Dominus haberi me contemptui dedit etiam istum mihi vocavitque nomen illius Symeon</span></p>
<p id="titus-29-34"><span class="verse-num">29:34</span> <span class="verse-body">concepit tertio et genuit alium dixitque nunc quoque copulabitur mihi maritus meus eo quod pepererim illi tres filios et idcirco appellavit nomen eius Levi</span></p>
<p id="titus-29-35"><span class="verse-num">29:35</span> <span class="verse-body">quarto concepit et peperit filium et ait modo confitebor Domino et ob hoc vocavit eum Iudam cessavitque parere</span></p>
<h2 id="titus-ch-30">Chapter 30</h2>
<p class="verses"><a href="#titus-30-1">1</a> <a href="#titus-30-2">2</a> <a href="#titus-30-3">3</a> <a href="#titus-30-4">4</a> <a href="#titus-30-5">5</a> <a href="#titus-30-6">6</a> <a href="#titus-30-7">7</a> <a href="#titus-30-8">8</a> <a href="#titus-30-9">9</a> <a href="#titus-30-10">10</a> <a href="#titus-30-11">11</a> <a href="#titus-30-12">12</a> <a href="#titus-30-13">13</a> <a href="#titus-30-14">14</a> <a href="#titus-30-15">15</a> <a href="#titus-30-16">16</a> <a href="#titus-30-17">17</a> <a href="#titus-30-18">18</a> <a href="#titus-30-19">19</a> <a href="#titus-30-20">20</a> <a href="#titus-30-21">21</a> <a href="#titus-30-22">22</a> <a href="#titus-30-23">23</a> <a href="#titus-30-24">24</a> <a href="#titus-30-25">25</a> <a href="#titus-30-26">26</a> <a href="#titus-30-27">27</a> <a href="#titus-30-28">28</a> <a href="#titus-30-29">29</a> <a href="#titus-30-30">30</a> <a href="#titus-30-31">31</a> <a href="#titus-30-32">32</a> <a href="#titus-30-33">33</a> <a href="#titus-30-34">34</a> <a href="#titus-30-35">35</a> <a href="#titus-30-36">36</a> <a href="#titus-30-37">37</a> <a href="#titus-30-38">38</a> <a href="#titus-30-39">39</a> <a href="#titus-30-40">40</a> <a href="#titus-30-41">41</a> <a href="#titus-30-42">42</a> <a href="#titus-30-43">43</a></p>
<p id="titus-30-1"><span class="verse-num">30:1</span> <span class="verse-body">cernens autem Rahel quod infecunda esset invidit sorori et ait marito suo da mihi liberos alioquin moriar</span></p>
<p id="titus-30-2"><span class="verse-num">30:2</span> <span class="verse-body">cui iratus respondit Iacob num pro Deo ego sum qui privavit te fructu ventris tui</span></p>
<p id="titus-30-3"><span class="verse-num">30:3</span> <span class="verse-body">at illa habeo inquit famulam Balam ingredere ad eam ut pariat super genua mea et habeam ex ea filios</span></p>
<p id="titus-30-4"><span class="verse-num">30:4</span> <span class="verse-body">deditque illi Balam in coniugium quae</span></p>
<p id="titus-30-5"><span class="verse-num">30:5</span> <span class="verse-body">ingresso ad se viro concepit et peperit filium</span></p>
<p id="titus-30-6"><span class="verse-num">30:6</span> <span class="verse-body">dixitque Rahel iudicavit mihi Dominus et exaudivit vocem meam dans mihi filium et idcirco appellavit nomen illius Dan</span></p>
<p id="titus-30-7"><span class="verse-num">30:7</span> <span class="verse-body">rursumque Bala concipiens peperit alterum</span></p>
<p id="titus-30-8"><span class="verse-num">30:8</span> <span class="verse-body">pro quo ait Rahel conparavit me Deus cum sorore mea et invalui vocavitque eum Nepthalim</span></p>
<p id="titus-30-9"><span class="verse-num">30:9</span> <span class="verse-body">sentiens Lia quod parere desisset Zelpham ancillam suam marito tradidit</span></p>
<p id="titus-30-10"><span class="verse-num">30:10</span> <span class="verse-body">qua post conceptum edente filium</span></p>
<p id="titus-30-11"><span class="verse-num">30:11</span> <span class="verse-body">dixit feliciter et idcirco vocavit nomen eius Gad</span></p>
<p id="titus-30-12"><span class="verse-num">30:12</span> <span class="verse-body">peperit quoque Zelpha alterum</span></p>
<p id="titus-30-13"><span class="verse-num">30:13</span> <span class="verse-body">dixitque Lia hoc pro beatitudine mea beatam quippe me dicent mulieres propterea appellavit eum Aser</span></p>
<p id="titus-30-14"><span class="verse-num">30:14</span> <span class="verse-body">egressus autem Ruben tempore messis triticeae in agro repperit mandragoras quos matri Liae detulit dixitque Rahel da mihi partem de mandragoris filii tui</span></p>
<p id="titus-30-15"><span class="verse-num">30:15</span> <span class="verse-body">illa respondit parumne tibi videtur quod praeripueris maritum mihi nisi etiam mandragoras filii mei tuleris ait Rahel dormiat tecum hac nocte pro mandragoris filii tui</span></p>
<p id="titus-30-16"><span class="verse-num">30:16</span> <span class="verse-body">redeuntique ad vesperam de agro Iacob egressa est in occursum Lia et ad me inquit intrabis quia mercede conduxi te pro mandragoris filii mei dormivit cum ea nocte illa</span></p>
<p id="titus-30-17"><span class="verse-num">30:17</span> <span class="verse-body">et exaudivit Deus preces eius concepitque et peperit filium quintum</span></p>
<p id="titus-30-18"><span class="verse-num">30:18</span> <span class="verse-body">et ait dedit Deus mercedem mihi quia dedi ancillam meam viro meo appellavitque nomen illius Isachar</span></p>
<p id="titus-30-19"><span class="verse-num">30:19</span> <span class="verse-body">rursum Lia concipiens peperit sextum filium</span></p>
<p id="titus-30-20"><span class="verse-num">30:20</span> <span class="verse-body">et ait ditavit me Deus dote bona etiam hac vice mecum erit maritus meus eo quod genuerim ei sex filios et idcirco appellavit nomen eius Zabulon</span></p>
<p id="titus-30-21"><span class="verse-num">30:21</span> <span class="verse-body">post quem peperit filiam nomine Dinam</span></p>
<p id="titus-30-22"><span class="verse-num">30:22</span> <span class="verse-body">recordatus quoque Dominus Rahelis exaudivit eam et aperuit vulvam illius</span></p>
<p id="titus-30-23"><span class="verse-num">30:23</span> <span class="verse-body">quae concepit et peperit filium dicens abstulit Deus obprobrium meum</span></p>
<p id="titus-30-24"><span class="verse-num">30:24</span> <span class="verse-body">et vocavit nomen illius Ioseph dicens addat mihi Dominus filium alterum</span></p>
<p id="titus-30-25"><span class="verse-num">30:25</span> <span class="verse-body">nato autem Ioseph dixit Iacob socero suo dimitte me ut revertar in patriam et ad terram meam</span></p>
<p id="titus-30-26"><span class="verse-num">30:26</span> <span class="verse-body">da mihi uxores et liberos meos pro quibus servivi tibi ut abeam tu nosti servitutem qua servivi tibi</span></p>
<p id="titus-30-27"><span class="verse-num">30:27</span> <span class="verse-body">ait ei Laban inveniam gratiam in conspectu tuo experimento didici quod benedixerit mihi Deus propter te</span></p>
<p id="titus-30-28"><span class="verse-num">30:28</span> <span class="verse-body">constitue mercedem tuam quam dem tibi</span></p>
<p id="titus-30-29"><span class="verse-num">30:29</span> <span class="verse-body">at ille respondit tu nosti quomodo servierim tibi et quanta in manibus meis fuerit possessio tua</span></p>
<p id="titus-30-30"><span class="verse-num">30:30</span> <span class="verse-body">modicum habuisti antequam venirem et nunc dives effectus es benedixitque tibi Dominus ad introitum meum iustum est igitur ut aliquando provideam etiam domui meae</span></p>
<p id="titus-30-31"><span class="verse-num">30:31</span> <span class="verse-body">dixitque Laban quid dabo tibi at ille ait nihil volo sed si feceris quod postulo iterum pascam et custodiam pecora tua</span></p>
<p id="titus-30-32"><span class="verse-num">30:32</span> <span class="verse-body">gyra omnes greges tuos et separa cunctas oves varias et sparso vellere et quodcumque furvum et maculosum variumque fuerit tam in ovibus quam in capris erit merces mea</span></p>
<p id="titus-30-33"><span class="verse-num">30:33</span> <span class="verse-body">respondebitque mihi cras iustitia mea quando placiti tempus advenerit coram te et omnia quae non fuerint varia et maculosa et furva tam in ovibus quam in capris furti me arguent</span></p>
<p id="titus-30-34"><span class="verse-num">30:34</span> <span class="verse-body">dixit Laban gratum habeo quod petis</span></p>
<p id="titus-30-35"><span class="verse-num">30:35</span> <span class="verse-body">et separavit in die illo capras et oves hircos et arietes varios atque maculosos cunctum autem gregem unicolorem id est albi et nigri velleris tradidit in manu filiorum suorum</span></p>
<p id="titus-30-36"><span class="verse-num">30:36</span> <span class="verse-body">et posuit spatium itineris inter se et generum dierum trium qui pascebat reliquos greges eius</span></p>
<p id="titus-30-37"><span class="verse-num">30:37</span> <span class="verse-body">tollens ergo Iacob virgas populeas virides et amigdalinas et ex platanis ex parte decorticavit eas detractisque corticibus in his quae spoliata fuerant candor apparuit illa vero quae integra erant viridia permanserunt atque in hunc modum color effectus est varius</span></p>
<p id="titus-30-38"><span class="verse-num">30:38</span> <span class="verse-body">posuitque eas in canalibus ubi effundebatur aqua ut cum venissent greges ad bibendum ante oculos haberent virgas et in aspectu earum conciperent</span></p>
<p id="titus-30-39"><span class="verse-num">30:39</span> <span class="verse-body">factumque est ut in ipso calore coitus oves intuerentur virgas et parerent maculosa et varia et diverso colore respersa</span></p>
<p id="titus-30-40"><span class="verse-num">30:40</span> <span class="verse-body">divisitque gregem Iacob et posuit virgas ante oculos arietum erant autem alba quaeque et nigra Laban cetera vero Iacob separatis inter se gregibus</span></p>
<p id="titus-30-41"><span class="verse-num">30:41</span> <span class="verse-body">igitur quando primo tempore ascendebantur oves ponebat Iacob virgas in canalibus aquarum ante oculos arietum et ovium ut in earum contemplatione conciperent</span></p>
<p id="titus-30-42"><span class="verse-num">30:42</span> <span class="verse-body">quando vero serotina admissura erat et conceptus extremus non ponebat eas factaque sunt ea quae erant serotina Laban et quae primi temporis Iacob</span></p>
<p id="titus-30-43"><span class="verse-num">30:43</span> <span class="verse-body">ditatusque est homo ultra modum et habuit greges multos ancillas et servos camelos et asinos</span></p>
<h2 id="titus-ch-31">Chapter 31</h2>
<p class="verses"><a href="#titus-31-1">1</a> <a href="#titus-31-2">2</a> <a href="#titus-31-3">3</a> <a href="#titus-31-4">4</a> <a href="#titus-31-5">5</a> <a href="#titus-31-6">6</a> <a href="#titus-31-7">7</a> <a href="#titus-31-8">8</a> <a href="#titus-31-9">9</a> <a href="#titus-31-10">10</a> <a href="#titus-31-11">11</a> <a href="#titus-31-12">12</a> <a href="#titus-31-13">13</a> <a href="#titus-31-14">14</a> <a href="#titus-31-15">15</a> <a href="#titus-31-16">16</a> <a href="#titus-31-17">17</a> <a href="#titus-31-18">18</a> <a href="#titus-31-19">19</a> <a href="#titus-31-20">20</a> <a href="#titus-31-21">21</a> <a href="#titus-31-22">22</a> <a href="#titus-31-23">23</a> <a href="#titus-31-24">24</a> <a href="#titus-31-25">25</a> <a href="#titus-31-26">26</a> <a href="#titus-31-27">27</a> <a href="#titus-31-28">28</a> <a href="#titus-31-29">29</a> <a href="#titus-31-30">30</a> <a href="#titus-31-31">31</a> <a href="#titus-31-32">32</a> <a href="#titus-31-33">33</a> <a href="#titus-31-34">34</a> <a href="#titus-31-35">35</a> <a href="#titus-31-36">36</a> <a href="#titus-31-37">37</a> <a href="#titus-31-38">38</a> <a href="#titus-31-39">39</a> <a href="#titus-31-40">40</a> <a href="#titus-31-41">41</a> <a href="#titus-31-42">42</a> <a href="#titus-31-43">43</a> <a href="#titus-31-44">44</a> <a href="#titus-31-45">45</a> <a href="#titus-31-46">46</a> <a href="#titus-31-47">47</a> <a href="#titus-31-48">48</a> <a href="#titus-31-49">49</a> <a href="#titus-31-50">50</a> <a href="#titus-31-51">51</a> <a href="#titus-31-52">52</a> <a href="#titus-31-53">53</a> <a href="#titus-31-54">54</a> <a href="#titus-31-55">55</a></p>
<p id="titus-31-1"><span class="verse-num">31:1</span> <span class="verse-body">postquam autem audivit verba filiorum Laban dicentium tulit Iacob omnia quae fuerunt patris nostri et de illius facultate ditatus factus est inclitus</span></p>
<p id="titus-31-2"><span class="verse-num">31:2</span> <span class="verse-body">animadvertit quoque faciem Laban quod non esset erga se sicut heri et nudius tertius</span></p>
<p id="titus-31-3"><span class="verse-num">31:3</span> <span class="verse-body">maxime dicente sibi Domino revertere in terram patrum tuorum et ad generationem tuam eroque tecum</span></p>
<p id="titus-31-4"><span class="verse-num">31:4</span> <span class="verse-body">misit et vocavit Rahel et Liam in agrum ubi pascebat greges</span></p>
<p id="titus-31-5"><span class="verse-num">31:5</span> <span class="verse-body">dixitque eis video faciem patris vestri quod non sit erga me sicut heri et nudius tertius Deus autem patris mei fuit mecum</span></p>
<p id="titus-31-6"><span class="verse-num">31:6</span> <span class="verse-body">et ipsae nostis quod totis viribus meis servierim patri vestro</span></p>
<p id="titus-31-7"><span class="verse-num">31:7</span> <span class="verse-body">sed pater vester circumvenit me et mutavit mercedem meam decem vicibus et tamen non dimisit eum Deus ut noceret mihi</span></p>
<p id="titus-31-8"><span class="verse-num">31:8</span> <span class="verse-body">si quando dixit variae erunt mercedes tuae pariebant omnes oves varios fetus quando vero e contrario ait alba quaeque accipies pro mercede omnes greges alba pepererunt</span></p>
<p id="titus-31-9"><span class="verse-num">31:9</span> <span class="verse-body">tulitque Deus substantiam patris vestri et dedit mihi</span></p>
<p id="titus-31-10"><span class="verse-num">31:10</span> <span class="verse-body">postquam enim conceptus ovium tempus advenerat levavi oculos meos et vidi in somnis ascendentes mares super feminas varios et maculosos et diversorum colorum</span></p>
<p id="titus-31-11"><span class="verse-num">31:11</span> <span class="verse-body">dixitque angelus Dei ad me in somnis Iacob et ego respondi adsum</span></p>
<p id="titus-31-12"><span class="verse-num">31:12</span> <span class="verse-body">qui ait leva oculos tuos et vide universos masculos ascendentes super feminas varios respersos atque maculosos vidi enim omnia quae fecit tibi Laban</span></p>
<p id="titus-31-13"><span class="verse-num">31:13</span> <span class="verse-body">ego sum Deus Bethel ubi unxisti lapidem et votum vovisti mihi nunc ergo surge et egredere de terra hac revertens in terram nativitatis tuae</span></p>
<p id="titus-31-14"><span class="verse-num">31:14</span> <span class="verse-body">responderunt Rahel et Lia numquid habemus residui quicquam in facultatibus et hereditate domus patris nostri</span></p>
<p id="titus-31-15"><span class="verse-num">31:15</span> <span class="verse-body">nonne quasi alienas reputavit nos et vendidit comeditque pretium nostrum</span></p>
<p id="titus-31-16"><span class="verse-num">31:16</span> <span class="verse-body">sed Deus tulit opes patris nostri et nobis eas tradidit ac filiis nostris unde omnia quae praecepit fac</span></p>
<p id="titus-31-17"><span class="verse-num">31:17</span> <span class="verse-body">surrexit itaque Iacob et inpositis liberis et coniugibus suis super camelos abiit</span></p>
<p id="titus-31-18"><span class="verse-num">31:18</span> <span class="verse-body">tulitque omnem substantiam et greges et quicquid in Mesopotamiam quaesierat pergens ad Isaac patrem suum in terram Chanaan</span></p>
<p id="titus-31-19"><span class="verse-num">31:19</span> <span class="verse-body">eo tempore Laban ierat ad tondendas oves et Rahel furata est idola patris sui</span></p>
<p id="titus-31-20"><span class="verse-num">31:20</span> <span class="verse-body">noluitque Iacob confiteri socero quod fugeret</span></p>
<p id="titus-31-21"><span class="verse-num">31:21</span> <span class="verse-body">cumque abisset tam ipse quam omnia quae iuris eius erant et amne transmisso pergeret contra montem Galaad</span></p>
<p id="titus-31-22"><span class="verse-num">31:22</span> <span class="verse-body">nuntiatum est Laban die tertio quod fugeret Iacob</span></p>
<p id="titus-31-23"><span class="verse-num">31:23</span> <span class="verse-body">qui adsumptis fratribus suis persecutus est eum diebus septem et conprehendit in monte Galaad</span></p>
<p id="titus-31-24"><span class="verse-num">31:24</span> <span class="verse-body">viditque in somnis dicentem sibi Dominum cave ne quicquam aspere loquaris contra Iacob</span></p>
<p id="titus-31-25"><span class="verse-num">31:25</span> <span class="verse-body">iamque Iacob extenderat in monte tabernaculum cum ille consecutus eum cum fratribus suis in eodem monte Galaad fixit tentorium</span></p>
<p id="titus-31-26"><span class="verse-num">31:26</span> <span class="verse-body">et dixit ad Iacob quare ita egisti ut clam me abigeres filias meas quasi captivas gladio</span></p>
<p id="titus-31-27"><span class="verse-num">31:27</span> <span class="verse-body">cur ignorante me fugere voluisti nec indicare mihi ut prosequerer te cum gaudio et canticis et tympanis et cithara</span></p>
<p id="titus-31-28"><span class="verse-num">31:28</span> <span class="verse-body">non es passus ut oscularer filios meos ac filias stulte operatus es et nunc</span></p>
<p id="titus-31-29"><span class="verse-num">31:29</span> <span class="verse-body">valet quidem manus mea reddere tibi malum sed Deus patris vestri heri dixit mihi cave ne loquaris cum Iacob quicquam durius</span></p>
<p id="titus-31-30"><span class="verse-num">31:30</span> <span class="verse-body">esto ad tuos ire cupiebas et desiderio tibi erat domus patris tui cur furatus es deos meos</span></p>
<p id="titus-31-31"><span class="verse-num">31:31</span> <span class="verse-body">respondit Iacob quod inscio te profectus sum timui ne violenter auferres filias tuas</span></p>
<p id="titus-31-32"><span class="verse-num">31:32</span> <span class="verse-body">quod autem furti arguis apud quemcumque inveneris deos tuos necetur coram fratribus nostris scrutare quicquid tuorum apud me inveneris et aufer haec dicens ignorabat quod Rahel furata esset idola</span></p>
<p id="titus-31-33"><span class="verse-num">31:33</span> <span class="verse-body">ingressus itaque Laban tabernaculum Iacob et Liae et utriusque famulae non invenit cumque intrasset tentorium Rahelis</span></p>
<p id="titus-31-34"><span class="verse-num">31:34</span> <span class="verse-body">illa festinans abscondit idola subter stramen cameli et sedit desuper scrutantique omne tentorium et nihil invenienti</span></p>
<p id="titus-31-35"><span class="verse-num">31:35</span> <span class="verse-body">ait ne irascatur dominus meus quod coram te adsurgere nequeo quia iuxta consuetudinem feminarum nunc accidit mihi sic delusa sollicitudo quaerentis est</span></p>
<p id="titus-31-36"><span class="verse-num">31:36</span> <span class="verse-body">tumensque Iacob cum iurgio ait quam ob culpam meam et ob quod peccatum sic exarsisti post me</span></p>
<p id="titus-31-37"><span class="verse-num">31:37</span> <span class="verse-body">et scrutatus es omnem supellectilem meam quid invenisti de cuncta substantia domus tuae pone hic coram fratribus meis et fratribus tuis et iudicent inter me et te</span></p>
<p id="titus-31-38"><span class="verse-num">31:38</span> <span class="verse-body">idcirco viginti annis fui tecum oves tuae et caprae steriles non fuerunt arietes gregis tui non comedi</span></p>
<p id="titus-31-39"><span class="verse-num">31:39</span> <span class="verse-body">nec captum a bestia ostendi tibi ego damnum omne reddebam quicquid furto perierat a me exigebas</span></p>
<p id="titus-31-40"><span class="verse-num">31:40</span> <span class="verse-body">die noctuque aestu urebar et gelu fugiebat somnus ab oculis meis</span></p>
<p id="titus-31-41"><span class="verse-num">31:41</span> <span class="verse-body">sic per viginti annos in domo tua servivi tibi quattuordecim pro filiabus et sex pro gregibus tuis inmutasti quoque mercedem meam decem vicibus</span></p>
<p id="titus-31-42"><span class="verse-num">31:42</span> <span class="verse-body">nisi Deus patris mei Abraham et Timor Isaac adfuisset mihi forsitan modo nudum me dimisisses adflictionem meam et laborem manuum mearum respexit Deus et arguit te heri</span></p>
<p id="titus-31-43"><span class="verse-num">31:43</span> <span class="verse-body">respondit ei Laban filiae et filii et greges tui et omnia quae cernis mea sunt quid possum facere filiis et nepotibus meis</span></p>
<p id="titus-31-44"><span class="verse-num">31:44</span> <span class="verse-body">veni ergo et ineamus foedus ut sit testimonium inter me et te</span></p>
<p id="titus-31-45"><span class="verse-num">31:45</span> <span class="verse-body">tulit itaque Iacob lapidem et erexit illum in titulum</span></p>
<p id="titus-31-46"><span class="verse-num">31:46</span> <span class="verse-body">dixitque fratribus suis adferte lapides qui congregantes fecerunt tumulum comederuntque super eum</span></p>
<p id="titus-31-47"><span class="verse-num">31:47</span> <span class="verse-body">quem vocavit Laban tumulus Testis et Iacob acervum Testimonii uterque iuxta proprietatem linguae suae</span></p>
<p id="titus-31-48"><span class="verse-num">31:48</span> <span class="verse-body">dixitque Laban tumulus iste testis erit inter me et te hodie et idcirco appellatum est nomen eius Galaad id est tumulus Testis</span></p>
<p id="titus-31-49"><span class="verse-num">31:49</span> <span class="verse-body">intueatur Dominus et iudicet inter nos quando recesserimus a nobis</span></p>
<p id="titus-31-50"><span class="verse-num">31:50</span> <span class="verse-body">si adflixeris filias meas et si introduxeris uxores alias super eas nullus sermonis nostri testis est absque Deo qui praesens respicit</span></p>
<p id="titus-31-51"><span class="verse-num">31:51</span> <span class="verse-body">dixitque rursus ad Iacob en tumulus hic et lapis quem erexi inter me et te</span></p>
<p id="titus-31-52"><span class="verse-num">31:52</span> <span class="verse-body">testis erit tumulus inquam iste et lapis sint in testimonio si aut ego transiero illum pergens ad te aut tu praeterieris malum mihi cogitans</span></p>
<p id="titus-31-53"><span class="verse-num">31:53</span> <span class="verse-body">Deus Abraham et Deus Nahor iudicet inter nos Deus patris eorum iuravit Iacob per Timorem patris sui Isaac</span></p>
<p id="titus-31-54"><span class="verse-num">31:54</span> <span class="verse-body">immolatisque victimis in monte vocavit fratres suos ut ederent panem qui cum comedissent manserunt ibi</span></p>
<p id="titus-31-55"><span class="verse-num">31:55</span> <span class="verse-body">Laban vero de nocte consurgens osculatus est filios et filias suas et benedixit illis reversus in locum suum</span></p>
<h2 id="titus-ch-32">Chapter 32</h2>
<p class="verses"><a href="#titus-32-1">1</a> <a href="#titus-32-2">2</a> <a href="#titus-32-3">3</a> <a href="#titus-32-4">4</a> <a href="#titus-32-5">5</a> <a href="#titus-32-6">6</a> <a href="#titus-32-7">7</a> <a href="#titus-32-8">8</a> <a href="#titus-32-9">9</a> <a href="#titus-32-10">10</a> <a href="#titus-32-11">11</a> <a href="#titus-32-12">12</a> <a href="#titus-32-13">13</a> <a href="#titus-32-14">14</a> <a href="#titus-32-15">15</a> <a href="#titus-32-16">16</a> <a href="#titus-32-17">17</a> <a href="#titus-32-18">18</a> <a href="#titus-32-19">19</a> <a href="#titus-32-20">20</a> <a href="#titus-32-21">21</a> <a href="#titus-32-22">22</a> <a href="#titus-32-23">23</a> <a href="#titus-32-24">24</a> <a href="#titus-32-25">25</a> <a href="#titus-32-26">26</a> <a href="#titus-32-27">27</a> <a href="#titus-32-28">28</a> <a href="#titus-32-29">29</a> <a href="#titus-32-30">30</a> <a href="#titus-32-31">31</a> <a href="#titus-32-32">32</a></p>
<p id="titus-32-1"><span class="verse-num">32:1</span> <span class="verse-body">Iacob quoque abiit itinere quo coeperat fueruntque ei obviam angeli Dei</span></p>
<p id="titus-32-2"><span class="verse-num">32:2</span> <span class="verse-body">quos cum vidisset ait castra Dei sunt haec et appellavit nomen loci illius Manaim id est Castra</span></p>
<p id="titus-32-3"><span class="verse-num">32:3</span> <span class="verse-body">misit autem et nuntios ante se ad Esau fratrem suum in terram Seir regionis Edom</span></p>
<p id="titus-32-4"><span class="verse-num">32:4</span> <span class="verse-body">praecepitque eis dicens sic loquimini domino meo Esau haec dicit frater tuus Iacob apud Laban peregrinatus sum et fui usque in praesentem diem</span></p>
<p id="titus-32-5"><span class="verse-num">32:5</span> <span class="verse-body">habeo boves et asinos oves et servos atque ancillas mittoque nunc legationem ad dominum meum ut inveniam gratiam in conspectu tuo</span></p>
<p id="titus-32-6"><span class="verse-num">32:6</span> <span class="verse-body">reversi sunt nuntii ad Iacob dicentes venimus ad Esau fratrem tuum et ecce properat in occursum tibi cum quadringentis viris</span></p>
<p id="titus-32-7"><span class="verse-num">32:7</span> <span class="verse-body">timuit Iacob valde et perterritus divisit populum qui secum erat greges quoque et oves et boves et camelos in duas turmas</span></p>
<p id="titus-32-8"><span class="verse-num">32:8</span> <span class="verse-body">dicens si venerit Esau ad unam turmam et percusserit eam alia turma quae reliqua est salvabitur</span></p>
<p id="titus-32-9"><span class="verse-num">32:9</span> <span class="verse-body">dixitque Iacob Deus patris mei Abraham et Deus patris mei Isaac Domine qui dixisti mihi revertere in terram tuam et in locum nativitatis tuae et benefaciam tibi</span></p>
<p id="titus-32-10"><span class="verse-num">32:10</span> <span class="verse-body">minor sum cunctis miserationibus et veritate quam explesti servo tuo in baculo meo transivi Iordanem istum et nunc cum duabus turmis regredior</span></p>
<p id="titus-32-11"><span class="verse-num">32:11</span> <span class="verse-body">erue me de manu fratris mei de manu Esau quia valde eum timeo ne forte veniens percutiat matrem cum filiis</span></p>
<p id="titus-32-12"><span class="verse-num">32:12</span> <span class="verse-body">tu locutus es quod bene mihi faceres et dilatares semen meum sicut harenam maris quae prae multitudine numerari non potest</span></p>
<p id="titus-32-13"><span class="verse-num">32:13</span> <span class="verse-body">cumque dormisset ibi nocte illa separavit de his quae habebat munera Esau fratri suo</span></p>
<p id="titus-32-14"><span class="verse-num">32:14</span> <span class="verse-body">capras ducentas hircos viginti oves ducentas arietes viginti</span></p>
<p id="titus-32-15"><span class="verse-num">32:15</span> <span class="verse-body">camelos fetas cum pullis suis triginta vaccas quadraginta et tauros viginti asinas viginti et pullos earum decem</span></p>
<p id="titus-32-16"><span class="verse-num">32:16</span> <span class="verse-body">et misit per manus servorum suorum singulos seorsum greges dixitque pueris suis antecedite me et sit spatium inter gregem et gregem</span></p>
<p id="titus-32-17"><span class="verse-num">32:17</span> <span class="verse-body">et praecepit priori dicens si obvium habueris Esau fratrem meum et interrogaverit te cuius es et quo vadis et cuius sunt ista quae sequeris</span></p>
<p id="titus-32-18"><span class="verse-num">32:18</span> <span class="verse-body">respondebis servi tui Iacob munera misit domino meo Esau ipse quoque post nos venit</span></p>
<p id="titus-32-19"><span class="verse-num">32:19</span> <span class="verse-body">similiter mandata dedit secundo ac tertio et cunctis qui sequebantur greges dicens hisdem verbis loquimini ad Esau cum inveneritis eum</span></p>
<p id="titus-32-20"><span class="verse-num">32:20</span> <span class="verse-body">et addetis ipse quoque servus tuus Iacob iter nostrum insequitur dixit enim placabo illum muneribus quae praecedunt et postea videbo forsitan propitiabitur mihi</span></p>
<p id="titus-32-21"><span class="verse-num">32:21</span> <span class="verse-body">praecesserunt itaque munera ante eum ipse vero mansit nocte illa in Castris</span></p>
<p id="titus-32-22"><span class="verse-num">32:22</span> <span class="verse-body">cumque mature surrexisset tulit duas uxores suas et totidem famulas cum undecim filiis et transivit vadum Iaboc</span></p>
<p id="titus-32-23"><span class="verse-num">32:23</span> <span class="verse-body">transductisque omnibus quae ad se pertinebant</span></p>
<p id="titus-32-24"><span class="verse-num">32:24</span> <span class="verse-body">remansit solus et ecce vir luctabatur cum eo usque mane</span></p>
<p id="titus-32-25"><span class="verse-num">32:25</span> <span class="verse-body">qui cum videret quod eum superare non posset tetigit nervum femoris eius et statim emarcuit</span></p>
<p id="titus-32-26"><span class="verse-num">32:26</span> <span class="verse-body">dixitque ad eum dimitte me iam enim ascendit aurora respondit non dimittam te nisi benedixeris mihi</span></p>
<p id="titus-32-27"><span class="verse-num">32:27</span> <span class="verse-body">ait ergo quod nomen est tibi respondit Iacob</span></p>
<p id="titus-32-28"><span class="verse-num">32:28</span> <span class="verse-body">at ille nequaquam inquit Iacob appellabitur nomen tuum sed Israhel quoniam si contra Deum fortis fuisti quanto magis contra homines praevalebis</span></p>
<p id="titus-32-29"><span class="verse-num">32:29</span> <span class="verse-body">interrogavit eum Iacob dic mihi quo appellaris nomine respondit cur quaeris nomen meum et benedixit ei in eodem loco</span></p>
<p id="titus-32-30"><span class="verse-num">32:30</span> <span class="verse-body">vocavitque Iacob nomen loci illius Phanuhel dicens vidi Deum facie ad faciem et salva facta est anima mea</span></p>
<p id="titus-32-31"><span class="verse-num">32:31</span> <span class="verse-body">ortusque est ei statim sol postquam transgressus est Phanuhel ipse vero claudicabat pede</span></p>
<p id="titus-32-32"><span class="verse-num">32:32</span> <span class="verse-body">quam ob causam non comedunt filii Israhel nervum qui emarcuit in femore Iacob usque in praesentem diem eo quod tetigerit nervum femoris eius et obstipuerit</span></p>
<h2 id="titus-ch-33">Chapter 33</h2>
<p class="verses"><a href="#titus-33-1">1</a> <a href="#titus-33-2">2</a> <a href="#titus-33-3">3</a> <a href="#titus-33-4">4</a> <a href="#titus-33-5">5</a> <a href="#titus-33-6">6</a> <a href="#titus-33-7">7</a> <a href="#titus-33-8">8</a> <a href="#titus-33-9">9</a> <a href="#titus-33-10">10</a> <a href="#titus-33-11">11</a> <a href="#titus-33-12">12</a> <a href="#titus-33-13">13</a> <a href="#titus-33-14">14</a> <a href="#titus-33-15">15</a> <a href="#titus-33-16">16</a> <a href="#titus-33-17">17</a> <a href="#titus-33-18">18</a> <a href="#titus-33-19">19</a> <a href="#titus-33-20">20</a></p>
<p id="titus-33-1"><span class="verse-num">33:1</span> <span class="verse-body">levans autem Iacob oculos suos vidit venientem Esau et cum eo quadringentos viros divisitque filios Liae et Rahel ambarumque famularum</span></p>
<p id="titus-33-2"><span class="verse-num">33:2</span> <span class="verse-body">et posuit utramque ancillam et liberos earum in principio Liam vero et filios eius in secundo loco Rahel autem et Ioseph novissimos</span></p>
<p id="titus-33-3"><span class="verse-num">33:3</span> <span class="verse-body">et ipse praegrediens adoravit pronus in terram septies donec adpropinquaret frater eius</span></p>
<p id="titus-33-4"><span class="verse-num">33:4</span> <span class="verse-body">currens itaque Esau obviam fratri suo amplexatus est eum stringensque collum et osculans flevit</span></p>
<p id="titus-33-5"><span class="verse-num">33:5</span> <span class="verse-body">levatisque oculis vidit mulieres et parvulos earum et ait quid sibi volunt isti et si ad te pertinent respondit parvuli sunt quos donavit mihi Deus servo tuo</span></p>
<p id="titus-33-6"><span class="verse-num">33:6</span> <span class="verse-body">et adpropinquantes ancillae et filii earum incurvati sunt</span></p>
<p id="titus-33-7"><span class="verse-num">33:7</span> <span class="verse-body">accessitque Lia cum liberis suis et cum similiter adorassent extremi Ioseph et Rahel adoraverunt</span></p>
<p id="titus-33-8"><span class="verse-num">33:8</span> <span class="verse-body">quaenam sunt inquit istae turmae quas obvias habui respondit ut invenirem gratiam coram domino meo</span></p>
<p id="titus-33-9"><span class="verse-num">33:9</span> <span class="verse-body">et ille habeo ait plurima frater mi sint tua tibi</span></p>
<p id="titus-33-10"><span class="verse-num">33:10</span> <span class="verse-body">dixit Iacob noli ita obsecro sed si inveni gratiam in oculis tuis accipe munusculum de manibus meis sic enim vidi faciem tuam quasi viderim vultum Dei esto mihi propitius</span></p>
<p id="titus-33-11"><span class="verse-num">33:11</span> <span class="verse-body">et suscipe benedictionem quam adtuli tibi et quam donavit mihi Deus tribuens omnia vix fratre conpellente suscipiens</span></p>
<p id="titus-33-12"><span class="verse-num">33:12</span> <span class="verse-body">ait gradiamur simul eroque socius itineris tui</span></p>
<p id="titus-33-13"><span class="verse-num">33:13</span> <span class="verse-body">dixit Iacob nosti domine mi quod parvulos habeam teneros et oves ac boves fetas mecum quas si plus in ambulando fecero laborare morientur una die cuncti greges</span></p>
<p id="titus-33-14"><span class="verse-num">33:14</span> <span class="verse-body">praecedat dominus meus ante servum suum et ego sequar paulatim vestigia eius sicut videro posse parvulos meos donec veniam ad dominum meum in Seir</span></p>
<p id="titus-33-15"><span class="verse-num">33:15</span> <span class="verse-body">respondit Esau oro te ut de populo qui mecum est saltem socii remaneant viae tuae non est inquit necesse hoc uno indigeo ut inveniam gratiam in conspectu domini mei</span></p>
<p id="titus-33-16"><span class="verse-num">33:16</span> <span class="verse-body">reversus est itaque illo die Esau itinere quo venerat in Seir</span></p>
<p id="titus-33-17"><span class="verse-num">33:17</span> <span class="verse-body">et Iacob venit in Soccoth ubi aedificata domo et fixis tentoriis appellavit nomen loci illius Soccoth id est Tabernacula</span></p>
<p id="titus-33-18"><span class="verse-num">33:18</span> <span class="verse-body">transivitque in Salem urbem Sycimorum quae est in terra Chanaan postquam regressus est de Mesopotamiam Syriae et habitavit iuxta oppidum</span></p>
<p id="titus-33-19"><span class="verse-num">33:19</span> <span class="verse-body">emitque partem agri in qua fixerat tabernaculum a filiis Emor patris Sychem centum agnis</span></p>
<p id="titus-33-20"><span class="verse-num">33:20</span> <span class="verse-body">et erecto ibi altari invocavit super illud Fortissimum Deum Israhel</span></p>
<h2 id="titus-ch-34">Chapter 34</h2>
<p class="verses"><a href="#titus-34-1">1</a> <a href="#titus-34-2">2</a> <a href="#titus-34-3">3</a> <a href="#titus-34-4">4</a> <a href="#titus-34-5">5</a> <a href="#titus-34-6">6</a> <a href="#titus-34-7">7</a> <a href="#titus-34-8">8</a> <a href="#titus-34-9">9</a> <a href="#titus-34-10">10</a> <a href="#titus-34-11">11</a> <a href="#titus-34-12">12</a> <a href="#titus-34-13">13</a> <a href="#titus-34-14">14</a> <a href="#titus-34-15">15</a> <a href="#titus-34-16">16</a> <a href="#titus-34-17">17</a> <a href="#titus-34-18">18</a> <a href="#titus-34-19">19</a> <a href="#titus-34-20">20</a> <a href="#titus-34-21">21</a> <a href="#titus-34-22">22</a> <a href="#titus-34-23">23</a> <a href="#titus-34-24">24</a> <a href="#titus-34-25">25</a> <a href="#titus-34-26">26</a> <a href="#titus-34-27">27</a> <a href="#titus-34-28">28</a> <a href="#titus-34-29">29</a> <a href="#titus-34-30">30</a> <a href="#titus-34-31">31</a></p>
<p id="titus-34-1"><span class="verse-num">34:1</span> <span class="verse-body">egressa est autem Dina filia Liae ut videret mulieres regionis illius</span></p>
<p id="titus-34-2"><span class="verse-num">34:2</span> <span class="verse-body">quam cum vidisset Sychem filius Emor Evei princeps terrae illius adamavit et rapuit et dormivit cum illa vi opprimens virginem</span></p>
<p id="titus-34-3"><span class="verse-num">34:3</span> <span class="verse-body">et conglutinata est anima eius cum ea tristemque blanditiis delinivit</span></p>
<p id="titus-34-4"><span class="verse-num">34:4</span> <span class="verse-body">et pergens ad Emor patrem suum accipe mihi inquit puellam hanc coniugem</span></p>
<p id="titus-34-5"><span class="verse-num">34:5</span> <span class="verse-body">quod cum audisset Iacob absentibus filiis et in pastu occupatis pecorum siluit donec redirent</span></p>
<p id="titus-34-6"><span class="verse-num">34:6</span> <span class="verse-body">egresso autem Emor patre Sychem ut loqueretur ad Iacob</span></p>
<p id="titus-34-7"><span class="verse-num">34:7</span> <span class="verse-body">ecce filii eius veniebant de agro auditoque quod acciderat irati sunt valde eo quod foedam rem esset operatus in Israhel et violata filia Iacob rem inlicitam perpetrasset</span></p>
<p id="titus-34-8"><span class="verse-num">34:8</span> <span class="verse-body">locutus est itaque Emor ad eos Sychem filii mei adhesit anima filiae vestrae date eam illi uxorem</span></p>
<p id="titus-34-9"><span class="verse-num">34:9</span> <span class="verse-body">et iungamus vicissim conubia filias vestras tradite nobis et filias nostras accipite</span></p>
<p id="titus-34-10"><span class="verse-num">34:10</span> <span class="verse-body">et habitate nobiscum terra in potestate vestra est exercete negotiamini et possidete eam</span></p>
<p id="titus-34-11"><span class="verse-num">34:11</span> <span class="verse-body">sed et Sychem ad patrem et ad fratres eius ait inveniam gratiam coram vobis et quaecumque statueritis dabo</span></p>
<p id="titus-34-12"><span class="verse-num">34:12</span> <span class="verse-body">augete dotem munera postulate libens tribuam quod petieritis tantum date mihi puellam hanc uxorem</span></p>
<p id="titus-34-13"><span class="verse-num">34:13</span> <span class="verse-body">responderunt filii Iacob Sychem et patri eius in dolo saevientes ob stuprum sororis</span></p>
<p id="titus-34-14"><span class="verse-num">34:14</span> <span class="verse-body">non possumus facere quod petitis nec dare sororem nostram homini incircumciso quod inlicitum et nefarium est apud nos</span></p>
<p id="titus-34-15"><span class="verse-num">34:15</span> <span class="verse-body">sed in hoc valebimus foederari si esse volueritis nostri similes et circumcidatur in vobis omne masculini sexus</span></p>
<p id="titus-34-16"><span class="verse-num">34:16</span> <span class="verse-body">tunc dabimus et accipiemus mutuo filias nostras ac vestras et habitabimus vobiscum erimusque unus populus</span></p>
<p id="titus-34-17"><span class="verse-num">34:17</span> <span class="verse-body">sin autem circumcidi nolueritis tollemus filiam nostram et recedemus</span></p>
<p id="titus-34-18"><span class="verse-num">34:18</span> <span class="verse-body">placuit oblatio eorum Emor et Sychem filio eius</span></p>
<p id="titus-34-19"><span class="verse-num">34:19</span> <span class="verse-body">nec distulit adulescens quin statim quod petebatur expleret amabat enim puellam valde et ipse erat inclitus in omni domo patris sui</span></p>
<p id="titus-34-20"><span class="verse-num">34:20</span> <span class="verse-body">ingressique portam urbis locuti sunt populo</span></p>
<p id="titus-34-21"><span class="verse-num">34:21</span> <span class="verse-body">viri isti pacifici sunt et volunt habitare nobiscum negotientur in terra et exerceant eam quae spatiosa et lata cultoribus indiget filias eorum accipiemus uxores et nostras illis dabimus</span></p>
<p id="titus-34-22"><span class="verse-num">34:22</span> <span class="verse-body">unum est quod differtur tantum bonum si circumcidamus masculos nostros ritum gentis imitantes</span></p>
<p id="titus-34-23"><span class="verse-num">34:23</span> <span class="verse-body">et substantia eorum et pecora et cuncta quae possident nostra erunt tantum in hoc adquiescamus et habitantes simul unum efficiemus populum</span></p>
<p id="titus-34-24"><span class="verse-num">34:24</span> <span class="verse-body">adsensi sunt omnes circumcisis cunctis maribus</span></p>
<p id="titus-34-25"><span class="verse-num">34:25</span> <span class="verse-body">et ecce die tertio quando gravissimus vulnerum dolor est arreptis duo Iacob filii Symeon et Levi fratres Dinae gladiis ingressi sunt urbem confidenter interfectisque omnibus masculis</span></p>
<p id="titus-34-26"><span class="verse-num">34:26</span> <span class="verse-body">Emor et Sychem pariter necaverunt tollentes Dinam de domo Sychem sororem suam</span></p>
<p id="titus-34-27"><span class="verse-num">34:27</span> <span class="verse-body">quibus egressis inruerunt super occisos ceteri filii Iacob et depopulati sunt urbem in ultionem stupri</span></p>
<p id="titus-34-28"><span class="verse-num">34:28</span> <span class="verse-body">oves eorum et armenta et asinos cunctaque vastantes quae in domibus et in agris erant</span></p>
<p id="titus-34-29"><span class="verse-num">34:29</span> <span class="verse-body">parvulos quoque et uxores eorum duxere captivas</span></p>
<p id="titus-34-30"><span class="verse-num">34:30</span> <span class="verse-body">quibus patratis audacter Iacob dixit ad Symeon et Levi turbastis me et odiosum fecistis Chananeis et Ferezeis habitatoribus terrae huius nos pauci sumus illi congregati percutient me et delebor ego et domus mea</span></p>
<p id="titus-34-31"><span class="verse-num">34:31</span> <span class="verse-body">responderunt numquid ut scorto abuti debuere sorore nostra</span></p>
<h2 id="titus-ch-35">Chapter 35</h2>
<p class="verses"><a href="#titus-35-1">1</a> <a href="#titus-35-2">2</a> <a href="#titus-35-3">3</a> <a href="#titus-35-4">4</a> <a href="#titus-35-5">5</a> <a href="#titus-35-6">6</a> <a href="#titus-35-7">7</a> <a href="#titus-35-8">8</a> <a href="#titus-35-9">9</a> <a href="#titus-35-10">10</a> <a href="#titus-35-11">11</a> <a href="#titus-35-12">12</a> <a href="#titus-35-13">13</a> <a href="#titus-35-14">14</a> <a href="#titus-35-15">15</a> <a href="#titus-35-16">16</a> <a href="#titus-35-17">17</a> <a href="#titus-35-18">18</a> <a href="#titus-35-19">19</a> <a href="#titus-35-20">20</a> <a href="#titus-35-21">21</a> <a href="#titus-35-22">22</a> <a href="#titus-35-23">23</a> <a href="#titus-35-24">24</a> <a href="#titus-35-25">25</a> <a href="#titus-35-26">26</a> <a href="#titus-35-27">27</a> <a href="#titus-35-28">28</a> <a href="#titus-35-29">29</a></p>
<p id="titus-35-1"><span class="verse-num">35:1</span> <span class="verse-body">interea locutus est Deus ad Iacob surge et ascende Bethel et habita ibi facque altare Deo qui apparuit tibi quando fugiebas Esau fratrem tuum</span></p>
<p id="titus-35-2"><span class="verse-num">35:2</span> <span class="verse-body">Iacob vero convocata omni domo sua ait abicite deos alienos qui in medio vestri sunt et mundamini ac mutate vestimenta vestra</span></p>
<p id="titus-35-3"><span class="verse-num">35:3</span> <span class="verse-body">surgite et ascendamus in Bethel ut faciamus ibi altare Deo qui exaudivit me in die tribulationis meae et fuit socius itineris mei</span></p>
<p id="titus-35-4"><span class="verse-num">35:4</span> <span class="verse-body">dederunt ergo ei omnes deos alienos quos habebant et inaures quae erant in auribus eorum at ille infodit ea subter terebinthum quae est post urbem Sychem</span></p>
<p id="titus-35-5"><span class="verse-num">35:5</span> <span class="verse-body">cumque profecti essent terror Dei invasit omnes per circuitum civitates et non sunt ausi persequi recedentes</span></p>
<p id="titus-35-6"><span class="verse-num">35:6</span> <span class="verse-body">venit igitur Iacob Luzam quae est in terra Chanaan cognomento Bethel ipse et omnis populus cum eo</span></p>
<p id="titus-35-7"><span class="verse-num">35:7</span> <span class="verse-body">aedificavitque ibi altare et appellavit nomen loci Domus Dei ibi enim apparuit ei Deus cum fugeret fratrem suum</span></p>
<p id="titus-35-8"><span class="verse-num">35:8</span> <span class="verse-body">eodem tempore mortua est Debbora nutrix Rebeccae et sepulta ad radices Bethel subter quercum vocatumque est nomen loci quercus Fletus</span></p>
<p id="titus-35-9"><span class="verse-num">35:9</span> <span class="verse-body">apparuit autem iterum Deus Iacob postquam reversus est de Mesopotamiam Syriae benedixitque ei</span></p>
<p id="titus-35-10"><span class="verse-num">35:10</span> <span class="verse-body">dicens non vocaberis ultra Iacob sed Israhel erit nomen tuum et appellavit eum Israhel</span></p>
<p id="titus-35-11"><span class="verse-num">35:11</span> <span class="verse-body">dixitque ei ego Deus omnipotens cresce et multiplicare gentes et populi nationum erunt ex te reges de lumbis tuis egredientur</span></p>
<p id="titus-35-12"><span class="verse-num">35:12</span> <span class="verse-body">terramque quam dedi Abraham et Isaac dabo tibi et semini tuo post te</span></p>
<p id="titus-35-13"><span class="verse-num">35:13</span> <span class="verse-body">et recessit ab eo</span></p>
<p id="titus-35-14"><span class="verse-num">35:14</span> <span class="verse-body">ille vero erexit titulum lapideum in loco quo locutus ei fuerat Deus libans super eum libamina et effundens oleum</span></p>
<p id="titus-35-15"><span class="verse-num">35:15</span> <span class="verse-body">vocansque nomen loci Bethel</span></p>
<p id="titus-35-16"><span class="verse-num">35:16</span> <span class="verse-body">egressus inde venit verno tempore ad terram quae ducit Efratham in qua cum parturiret Rahel</span></p>
<p id="titus-35-17"><span class="verse-num">35:17</span> <span class="verse-body">ob difficultatem partus periclitari coepit dixitque ei obsetrix noli timere quia et hunc habebis filium</span></p>
<p id="titus-35-18"><span class="verse-num">35:18</span> <span class="verse-body">egrediente autem anima prae dolore et inminente iam morte vocavit nomen filii sui Benoni id est filius doloris mei pater vero appellavit eum Beniamin id est filius dexterae</span></p>
<p id="titus-35-19"><span class="verse-num">35:19</span> <span class="verse-body">mortua est ergo Rahel et sepulta in via quae ducit Efratham haec est Bethleem</span></p>
<p id="titus-35-20"><span class="verse-num">35:20</span> <span class="verse-body">erexitque Iacob titulum super sepulchrum eius hic est titulus monumenti Rahel usque in praesentem diem</span></p>
<p id="titus-35-21"><span class="verse-num">35:21</span> <span class="verse-body">egressus inde fixit tabernaculum trans turrem Gregis</span></p>
<p id="titus-35-22"><span class="verse-num">35:22</span> <span class="verse-body">cumque habitaret in illa regione abiit Ruben et dormivit cum Bala concubina patris sui quod illum minime latuit erant autem filii Iacob duodecim</span></p>
<p id="titus-35-23"><span class="verse-num">35:23</span> <span class="verse-body">filii Liae primogenitus Ruben et Symeon et Levi et Iudas et Isachar et Zabulon</span></p>
<p id="titus-35-24"><span class="verse-num">35:24</span> <span class="verse-body">filii Rahel Ioseph et Beniamin</span></p>
<p id="titus-35-25"><span class="verse-num">35:25</span> <span class="verse-body">filii Balae ancillae Rahelis Dan et Nepthalim</span></p>
<p id="titus-35-26"><span class="verse-num">35:26</span> <span class="verse-body">filii Zelphae ancillae Liae Gad et Aser hii filii Iacob qui nati sunt ei in Mesopotamiam Syriae</span></p>
<p id="titus-35-27"><span class="verse-num">35:27</span> <span class="verse-body">venit etiam ad Isaac patrem suum in Mambre civitatem Arbee haec est Hebron in qua peregrinatus est Abraham et Isaac</span></p>
<p id="titus-35-28"><span class="verse-num">35:28</span> <span class="verse-body">et conpleti sunt dies Isaac centum octoginta annorum</span></p>
<p id="titus-35-29"><span class="verse-num">35:29</span> <span class="verse-body">consumptusque aetate mortuus est et adpositus populo suo senex et plenus dierum et sepelierunt eum Esau et Iacob filii sui</span></p>
<h2 id="titus-ch-36">Chapter 36</h2>
<p class="verses"><a href="#titus-36-1">1</a> <a href="#titus-36-2">2</a> <a href="#titus-36-3">3</a> <a href="#titus-36-4">4</a> <a href="#titus-36-5">5</a> <a href="#titus-36-6">6</a> <a href="#titus-36-7">7</a> <a href="#titus-36-8">8</a> <a href="#titus-36-9">9</a> <a href="#titus-36-10">10</a> <a href="#titus-36-11">11</a> <a href="#titus-36-12">12</a> <a href="#titus-36-13">13</a> <a href="#titus-36-14">14</a> <a href="#titus-36-15">15</a> <a href="#titus-36-16">16</a> <a href="#titus-36-17">17</a> <a href="#titus-36-18">18</a> <a href="#titus-36-19">19</a> <a href="#titus-36-20">20</a> <a href="#titus-36-21">21</a> <a href="#titus-36-22">22</a> <a href="#titus-36-23">23</a> <a href="#titus-36-24">24</a> <a href="#titus-36-25">25</a> <a href="#titus-36-26">26</a> <a href="#titus-36-27">27</a> <a href="#titus-36-28">28</a> <a href="#titus-36-29">29</a> <a href="#titus-36-30">30</a> <a href="#titus-36-31">31</a> <a href="#titus-36-32">32</a> <a href="#titus-36-33">33</a> <a href="#titus-36-34">34</a> <a href="#titus-36-35">35</a> <a href="#titus-36-36">36</a> <a href="#titus-36-37">37</a> <a href="#titus-36-38">38</a> <a href="#titus-36-39">39</a> <a href="#titus-36-40">40</a> <a href="#titus-36-41">41</a> <a href="#titus-36-42">42</a> <a href="#titus-36-43">43</a></p>
<p id="titus-36-1"><span class="verse-num">36:1</span> <span class="verse-body">hae sunt autem generationes Esau ipse est Edom</span></p>
<p id="titus-36-2"><span class="verse-num">36:2</span> <span class="verse-body">Esau accepit uxores de filiabus Chanaan Ada filiam Elom Hetthei et Oolibama filiam Anae filiae Sebeon Evei</span></p>
<p id="titus-36-3"><span class="verse-num">36:3</span> <span class="verse-body">Basemath quoque filiam Ismahel sororem Nabaioth</span></p>
<p id="titus-36-4"><span class="verse-num">36:4</span> <span class="verse-body">peperit autem Ada Eliphaz Basemath genuit Rauhel</span></p>
<p id="titus-36-5"><span class="verse-num">36:5</span> <span class="verse-body">Oolibama edidit Hieus et Hielom et Core hii filii Esau qui nati sunt ei in terra Chanaan</span></p>
<p id="titus-36-6"><span class="verse-num">36:6</span> <span class="verse-body">tulit autem Esau uxores suas et filios et filias et omnem animam domus suae et substantiam et pecora et cuncta quae habere poterat in terra Chanaan et abiit in alteram regionem recessitque a fratre suo Iacob</span></p>
<p id="titus-36-7"><span class="verse-num">36:7</span> <span class="verse-body">divites enim erant valde et simul habitare non poterant nec sustinebat eos terra peregrinationis eorum prae multitudine gregum</span></p>
<p id="titus-36-8"><span class="verse-num">36:8</span> <span class="verse-body">habitavitque Esau in monte Seir ipse est Edom</span></p>
<p id="titus-36-9"><span class="verse-num">36:9</span> <span class="verse-body">hae sunt generationes Esau patris Edom in monte Seir</span></p>
<p id="titus-36-10"><span class="verse-num">36:10</span> <span class="verse-body">et haec nomina filiorum eius Eliphaz filius Ada uxoris Esau Rauhel quoque filius Basemath uxoris eius</span></p>
<p id="titus-36-11"><span class="verse-num">36:11</span> <span class="verse-body">fueruntque filii Eliphaz Theman Omar Sephu et Gatham et Cenez</span></p>
<p id="titus-36-12"><span class="verse-num">36:12</span> <span class="verse-body">erat autem Thamna concubina Eliphaz filii Esau quae peperit ei Amalech hii sunt filii Adae uxoris Esau</span></p>
<p id="titus-36-13"><span class="verse-num">36:13</span> <span class="verse-body">filii autem Rauhel Naath et Zara Semma et Meza hii filii Basemath uxoris Esau</span></p>
<p id="titus-36-14"><span class="verse-num">36:14</span> <span class="verse-body">isti quoque erant filii Oolibama filiae Ana filiae Sebeon uxoris Esau quos genuit ei Hieus et Hielom et Core</span></p>
<p id="titus-36-15"><span class="verse-num">36:15</span> <span class="verse-body">hii duces filiorum Esau filii Eliphaz primogeniti Esau dux Theman dux Omar dux Sephu dux Cenez</span></p>
<p id="titus-36-16"><span class="verse-num">36:16</span> <span class="verse-body">dux Core dux Gatham dux Amalech hii filii Eliphaz in terra Edom et hii filii Adae</span></p>
<p id="titus-36-17"><span class="verse-num">36:17</span> <span class="verse-body">hii quoque filii Rauhel filii Esau dux Naath dux Zara dux Semma dux Meza hii duces Rauhel in terra Edom isti filii Basemath uxoris Esau</span></p>
<p id="titus-36-18"><span class="verse-num">36:18</span> <span class="verse-body">hii autem filii Oolibama uxoris Esau dux Hieus dux Hielom dux Core hii duces Oolibama filiae Ana uxoris Esau</span></p>
<p id="titus-36-19"><span class="verse-num">36:19</span> <span class="verse-body">isti filii Esau et hii duces eorum ipse est Edom</span></p>
<p id="titus-36-20"><span class="verse-num">36:20</span> <span class="verse-body">isti filii Seir Horrei habitatores terrae Lotham et Sobal et Sebeon et Anan</span></p>
<p id="titus-36-21"><span class="verse-num">36:21</span> <span class="verse-body">Dison et Eser et Disan hii duces Horrei filii Seir in terra Edom</span></p>
<p id="titus-36-22"><span class="verse-num">36:22</span> <span class="verse-body">facti sunt autem filii Lotham Horrei et Heman erat autem soror Lotham Thamna</span></p>
<p id="titus-36-23"><span class="verse-num">36:23</span> <span class="verse-body">et isti filii Sobal Alvam et Maneeth et Hebal Sephi et Onam</span></p>
<p id="titus-36-24"><span class="verse-num">36:24</span> <span class="verse-body">et hii filii Sebeon Ahaia et Anam iste est Ana qui invenit aquas calidas in solitudine cum pasceret asinos Sebeon patris sui</span></p>
<p id="titus-36-25"><span class="verse-num">36:25</span> <span class="verse-body">habuitque filium Disan et filiam Oolibama</span></p>
<p id="titus-36-26"><span class="verse-num">36:26</span> <span class="verse-body">et isti filii Disan Amdan et Esban et Iethran et Charan</span></p>
<p id="titus-36-27"><span class="verse-num">36:27</span> <span class="verse-body">hii quoque filii Eser Balaan et Zevan et Acham</span></p>
<p id="titus-36-28"><span class="verse-num">36:28</span> <span class="verse-body">habuit autem filios Disan Hus et Aran</span></p>
<p id="titus-36-29"><span class="verse-num">36:29</span> <span class="verse-body">isti duces Horreorum dux Lothan dux Sobal dux Sebeon dux Ana</span></p>
<p id="titus-36-30"><span class="verse-num">36:30</span> <span class="verse-body">dux Dison dux Eser dux Disan isti duces Horreorum qui imperaverunt in terra Seir</span></p>
<p id="titus-36-31"><span class="verse-num">36:31</span> <span class="verse-body">reges autem qui regnaverunt in terra Edom antequam haberent regem filii Israhel fuerunt hii</span></p>
<p id="titus-36-32"><span class="verse-num">36:32</span> <span class="verse-body">Bale filius Beor nomenque urbis eius Denaba</span></p>
<p id="titus-36-33"><span class="verse-num">36:33</span> <span class="verse-body">mortuus est autem Bale et regnavit pro eo Iobab filius Zare de Bosra</span></p>
<p id="titus-36-34"><span class="verse-num">36:34</span> <span class="verse-body">cumque mortuus esset Iobab regnavit pro eo Husan de terra Themanorum</span></p>
<p id="titus-36-35"><span class="verse-num">36:35</span> <span class="verse-body">hoc quoque mortuo regnavit pro eo Adad filius Badadi qui percussit Madian in regione Moab et nomen urbis eius Ahuith</span></p>
<p id="titus-36-36"><span class="verse-num">36:36</span> <span class="verse-body">cumque mortuus esset Adad regnavit pro eo Semla de Maserecha</span></p>
<p id="titus-36-37"><span class="verse-num">36:37</span> <span class="verse-body">hoc quoque mortuo regnavit pro eo Saul de fluvio Rooboth</span></p>
<p id="titus-36-38"><span class="verse-num">36:38</span> <span class="verse-body">cumque et hic obisset successit in regnum Baalanam filius Achobor</span></p>
<p id="titus-36-39"><span class="verse-num">36:39</span> <span class="verse-body">isto quoque mortuo regnavit pro eo Adad nomenque urbis eius Phau et appellabatur uxor illius Meezabel filia Matred filiae Mizaab</span></p>
<p id="titus-36-40"><span class="verse-num">36:40</span> <span class="verse-body">haec ergo nomina Esau in cognationibus et locis et vocabulis suis dux Thamna dux Alva dux Ietheth</span></p>
<p id="titus-36-41"><span class="verse-num">36:41</span> <span class="verse-body">dux Oolibama dux Ela dux Phinon</span></p>
<p id="titus-36-42"><span class="verse-num">36:42</span> <span class="verse-body">dux Cenez dux Theman dux Mabsar</span></p>
<p id="titus-36-43"><span class="verse-num">36:43</span> <span class="verse-body">dux Mabdiel dux Iram hii duces Edom habitantes in terra imperii sui ipse est Esau pater Idumeorum</span></p>
<h2 id="titus-ch-37">Chapter 37</h2>
<p class="verses"><a href="#titus-37-1">1</a> <a href="#titus-37-2">2</a> <a href="#titus-37-3">3</a> <a href="#titus-37-4">4</a> <a href="#titus-37-5">5</a> <a href="#titus-37-6">6</a> <a href="#titus-37-7">7</a> <a href="#titus-37-8">8</a> <a href="#titus-37-9">9</a> <a href="#titus-37-10">10</a> <a href="#titus-37-11">11</a> <a href="#titus-37-12">12</a> <a href="#titus-37-13">13</a> <a href="#titus-37-14">14</a> <a href="#titus-37-15">15</a> <a href="#titus-37-16">16</a> <a href="#titus-37-17">17</a> <a href="#titus-37-18">18</a> <a href="#titus-37-19">19</a> <a href="#titus-37-20">20</a> <a href="#titus-37-21">21</a> <a href="#titus-37-22">22</a> <a href="#titus-37-23">23</a> <a href="#titus-37-24">24</a> <a href="#titus-37-25">25</a> <a href="#titus-37-26">26</a> <a href="#titus-37-27">27</a> <a href="#titus-37-28">28</a> <a href="#titus-37-29">29</a> <a href="#titus-37-30">30</a> <a href="#titus-37-31">31</a> <a href="#titus-37-32">32</a> <a href="#titus-37-33">33</a> <a href="#titus-37-34">34</a> <a href="#titus-37-35">35</a> <a href="#titus-37-36">36</a></p>
<p id="titus-37-1"><span class="verse-num">37:1</span> <span class="verse-body">habitavit autem Iacob in terra Chanaan in qua peregrinatus est pater suus</span></p>
<p id="titus-37-2"><span class="verse-num">37:2</span> <span class="verse-body">et hae sunt generationes eius Ioseph cum sedecim esset annorum pascebat gregem cum fratribus suis adhuc puer et erat cum filiis Balae et Zelphae uxorum patris sui accusavitque fratres suos apud patrem crimine pessimo</span></p>
<p id="titus-37-3"><span class="verse-num">37:3</span> <span class="verse-body">Israhel autem diligebat Ioseph super omnes filios suos eo quod in senectute genuisset eum fecitque ei tunicam polymitam</span></p>
<p id="titus-37-4"><span class="verse-num">37:4</span> <span class="verse-body">videntes autem fratres eius quod a patre plus cunctis filiis amaretur oderant eum nec poterant ei quicquam pacificum loqui</span></p>
<p id="titus-37-5"><span class="verse-num">37:5</span> <span class="verse-body">accidit quoque ut visum somnium referret fratribus quae causa maioris odii seminarium fuit</span></p>
<p id="titus-37-6"><span class="verse-num">37:6</span> <span class="verse-body">dixitque ad eos audite somnium meum quod vidi</span></p>
<p id="titus-37-7"><span class="verse-num">37:7</span> <span class="verse-body">putabam ligare nos manipulos in agro et quasi consurgere manipulum meum et stare vestrosque manipulos circumstantes adorare manipulum meum</span></p>
<p id="titus-37-8"><span class="verse-num">37:8</span> <span class="verse-body">responderunt fratres eius numquid rex noster eris aut subiciemur dicioni tuae haec ergo causa somniorum atque sermonum invidiae et odii fomitem ministravit</span></p>
<p id="titus-37-9"><span class="verse-num">37:9</span> <span class="verse-body">aliud quoque vidit somnium quod narrans fratribus ait vidi per somnium quasi solem et lunam et stellas undecim adorare me</span></p>
<p id="titus-37-10"><span class="verse-num">37:10</span> <span class="verse-body">quod cum patri suo et fratribus rettulisset increpavit eum pater et dixit quid sibi vult hoc somnium quod vidisti num ego et mater tua et fratres adorabimus te super terram</span></p>
<p id="titus-37-11"><span class="verse-num">37:11</span> <span class="verse-body">invidebant igitur ei fratres sui pater vero rem tacitus considerabat</span></p>
<p id="titus-37-12"><span class="verse-num">37:12</span> <span class="verse-body">cumque fratres illius in pascendis gregibus patris morarentur in Sychem</span></p>
<p id="titus-37-13"><span class="verse-num">37:13</span> <span class="verse-body">dixit ad eum Israhel fratres tui pascunt oves in Sycimis veni mittam te ad eos quo respondente</span></p>
<p id="titus-37-14"><span class="verse-num">37:14</span> <span class="verse-body">praesto sum ait vade et vide si cuncta prospera sint erga fratres tuos et pecora et renuntia mihi quid agatur missus de valle Hebron venit in Sychem</span></p>
<p id="titus-37-15"><span class="verse-num">37:15</span> <span class="verse-body">invenitque eum vir errantem in agro et interrogavit quid quaereret</span></p>
<p id="titus-37-16"><span class="verse-num">37:16</span> <span class="verse-body">at ille respondit fratres meos quaero indica mihi ubi pascant greges</span></p>
<p id="titus-37-17"><span class="verse-num">37:17</span> <span class="verse-body">dixitque ei vir recesserunt de loco isto audivi autem eos dicentes eamus in Dothain perrexit ergo Ioseph post fratres suos et invenit eos in Dothain</span></p>
<p id="titus-37-18"><span class="verse-num">37:18</span> <span class="verse-body">qui cum vidissent eum procul antequam accederet ad eos cogitaverunt illum occidere</span></p>
<p id="titus-37-19"><span class="verse-num">37:19</span> <span class="verse-body">et mutuo loquebantur ecce somniator venit</span></p>
<p id="titus-37-20"><span class="verse-num">37:20</span> <span class="verse-body">venite occidamus eum et mittamus in cisternam veterem dicemusque fera pessima devoravit eum et tunc apparebit quid illi prosint somnia sua</span></p>
<p id="titus-37-21"><span class="verse-num">37:21</span> <span class="verse-body">audiens hoc Ruben nitebatur liberare eum de manibus eorum et dicebat</span></p>
<p id="titus-37-22"><span class="verse-num">37:22</span> <span class="verse-body">non interficiamus animam eius nec effundatis sanguinem sed proicite eum in cisternam hanc quae est in solitudine manusque vestras servate innoxias hoc autem dicebat volens eripere eum de manibus eorum et reddere patri suo</span></p>
<p id="titus-37-23"><span class="verse-num">37:23</span> <span class="verse-body">confestim igitur ut pervenit ad fratres nudaverunt eum tunica talari et polymita</span></p>
<p id="titus-37-24"><span class="verse-num">37:24</span> <span class="verse-body">miseruntque in cisternam quae non habebat aquam</span></p>
<p id="titus-37-25"><span class="verse-num">37:25</span> <span class="verse-body">et sedentes ut comederent panem viderunt viatores Ismahelitas venire de Galaad et camelos eorum portare aromata et resinam et stacten in Aegyptum</span></p>
<p id="titus-37-26"><span class="verse-num">37:26</span> <span class="verse-body">dixit ergo Iudas fratribus suis quid nobis prodest si occiderimus fratrem nostrum et celaverimus sanguinem ipsius</span></p>
<p id="titus-37-27"><span class="verse-num">37:27</span> <span class="verse-body">melius est ut vendatur Ismahelitis et manus nostrae non polluantur frater enim et caro nostra est adquieverunt fratres sermonibus eius</span></p>
<p id="titus-37-28"><span class="verse-num">37:28</span> <span class="verse-body">et praetereuntibus Madianitis negotiatoribus extrahentes eum de cisterna vendiderunt Ismahelitis viginti argenteis qui duxerunt eum in Aegyptum</span></p>
<p id="titus-37-29"><span class="verse-num">37:29</span> <span class="verse-body">reversusque Ruben ad cisternam non invenit puerum</span></p>
<p id="titus-37-30"><span class="verse-num">37:30</span> <span class="verse-body">et scissis vestibus pergens ad fratres ait puer non conparet et ego quo ibo</span></p>
<p id="titus-37-31"><span class="verse-num">37:31</span> <span class="verse-body">tulerunt autem tunicam eius et in sanguinem hedi quem occiderant tinxerunt</span></p>
<p id="titus-37-32"><span class="verse-num">37:32</span> <span class="verse-body">mittentes qui ferrent ad patrem et dicerent hanc invenimus vide utrum tunica filii tui sit an non</span></p>
<p id="titus-37-33"><span class="verse-num">37:33</span> <span class="verse-body">quam cum agnovisset pater ait tunica filii mei est fera pessima comedit eum bestia devoravit Ioseph</span></p>
<p id="titus-37-34"><span class="verse-num">37:34</span> <span class="verse-body">scissisque vestibus indutus est cilicio lugens filium multo tempore</span></p>
<p id="titus-37-35"><span class="verse-num">37:35</span> <span class="verse-body">congregatis autem cunctis liberis eius ut lenirent dolorem patris noluit consolationem recipere et ait descendam ad filium meum lugens in infernum et illo perseverante in fletu</span></p>
<p id="titus-37-36"><span class="verse-num">37:36</span> <span class="verse-body">Madianei vendiderunt Ioseph in Aegypto Putiphar eunucho Pharaonis magistro militiae</span></p>
<h2 id="titus-ch-38">Chapter 38</h2>
<p class="verses"><a href="#titus-38-1">1</a> <a href="#titus-38-2">2</a> <a href="#titus-38-3">3</a> <a href="#titus-38-4">4</a> <a href="#titus-38-5">5</a> <a href="#titus-38-6">6</a> <a href="#titus-38-7">7</a> <a href="#titus-38-8">8</a> <a href="#titus-38-9">9</a> <a href="#titus-38-10">10</a> <a href="#titus-38-11">11</a> <a href="#titus-38-12">12</a> <a href="#titus-38-13">13</a> <a href="#titus-38-14">14</a> <a href="#titus-38-15">15</a> <a href="#titus-38-16">16</a> <a href="#titus-38-17">17</a> <a href="#titus-38-18">18</a> <a href="#titus-38-19">19</a> <a href="#titus-38-20">20</a> <a href="#titus-38-21">21</a> <a href="#titus-38-22">22</a> <a href="#titus-38-23">23</a> <a href="#titus-38-24">24</a> <a href="#titus-38-25">25</a> <a href="#titus-38-26">26</a> <a href="#titus-38-27">27</a> <a href="#titus-38-28">28</a> <a href="#titus-38-29">29</a> <a href="#titus-38-30">30</a></p>
<p id="titus-38-1"><span class="verse-num">38:1</span> <span class="verse-body">eo tempore descendens Iudas a fratribus suis divertit ad virum odollamitem nomine Hiram</span></p>
<p id="titus-38-2"><span class="verse-num">38:2</span> <span class="verse-body">viditque ibi filiam hominis chananei vocabulo Suae et uxore accepta ingressus est ad eam</span></p>
<p id="titus-38-3"><span class="verse-num">38:3</span> <span class="verse-body">quae concepit et peperit filium vocavitque nomen eius Her</span></p>
<p id="titus-38-4"><span class="verse-num">38:4</span> <span class="verse-body">rursum concepto fetu natum filium nominavit Onam</span></p>
<p id="titus-38-5"><span class="verse-num">38:5</span> <span class="verse-body">tertium quoque peperit quem appellavit Sela quo nato parere ultra cessavit</span></p>
<p id="titus-38-6"><span class="verse-num">38:6</span> <span class="verse-body">dedit autem Iudas uxorem primogenito suo Her nomine Thamar</span></p>
<p id="titus-38-7"><span class="verse-num">38:7</span> <span class="verse-body">fuitque Her primogenitus Iudae nequam in conspectu Domini et ab eo occisus est</span></p>
<p id="titus-38-8"><span class="verse-num">38:8</span> <span class="verse-body">dixit ergo Iudas ad Onam filium suum ingredere ad uxorem fratris tui et sociare illi ut suscites semen fratri tuo</span></p>
<p id="titus-38-9"><span class="verse-num">38:9</span> <span class="verse-body">ille sciens non sibi nasci filios introiens ad uxorem fratris sui semen fundebat in terram ne liberi fratris nomine nascerentur</span></p>
<p id="titus-38-10"><span class="verse-num">38:10</span> <span class="verse-body">et idcirco percussit eum Dominus quod rem detestabilem faceret</span></p>
<p id="titus-38-11"><span class="verse-num">38:11</span> <span class="verse-body">quam ob rem dixit Iudas Thamar nurui suae esto vidua in domo patris tui donec crescat Sela filius meus timebat enim ne et ipse moreretur sicut fratres eius quae abiit et habitavit in domo patris sui</span></p>
<p id="titus-38-12"><span class="verse-num">38:12</span> <span class="verse-body">evolutis autem multis diebus mortua est filia Suae uxor Iudae qui post luctum consolatione suscepta ascendebat ad tonsores ovium suarum ipse et Hiras opilio gregis Odollamita in Thamnas</span></p>
<p id="titus-38-13"><span class="verse-num">38:13</span> <span class="verse-body">nuntiatumque est Thamar quod socer illius ascenderet in Thamnas ad tondendas oves</span></p>
<p id="titus-38-14"><span class="verse-num">38:14</span> <span class="verse-body">quae depositis viduitatis vestibus adsumpsit theristrum et mutato habitu sedit in bivio itineris quod ducit Thamnam eo quod crevisset Sela et non eum accepisset maritum</span></p>
<p id="titus-38-15"><span class="verse-num">38:15</span> <span class="verse-body">quam cum vidisset Iudas suspicatus est esse meretricem operuerat enim vultum suum ne cognosceretur</span></p>
<p id="titus-38-16"><span class="verse-num">38:16</span> <span class="verse-body">ingrediensque ad eam ait dimitte me ut coeam tecum nesciebat enim quod nurus sua esset qua respondente quid mihi dabis ut fruaris concubitu meo</span></p>
<p id="titus-38-17"><span class="verse-num">38:17</span> <span class="verse-body">dixit mittam tibi hedum de gregibus rursum illa dicente patiar quod vis si dederis mihi arrabonem donec mittas quod polliceris</span></p>
<p id="titus-38-18"><span class="verse-num">38:18</span> <span class="verse-body">ait Iudas quid vis tibi pro arrabone dari respondit anulum tuum et armillam et baculum quem manu tenes ad unum igitur coitum concepit mulier</span></p>
<p id="titus-38-19"><span class="verse-num">38:19</span> <span class="verse-body">et surgens abiit depositoque habitu quem adsumpserat induta est viduitatis vestibus</span></p>
<p id="titus-38-20"><span class="verse-num">38:20</span> <span class="verse-body">misit autem Iudas hedum per pastorem suum Odollamitem ut reciperet pignus quod dederat mulieri qui cum non invenisset eam</span></p>
<p id="titus-38-21"><span class="verse-num">38:21</span> <span class="verse-body">interrogavit homines loci illius ubi est mulier quae sedebat in bivio respondentibus cunctis non fuit in loco isto meretrix</span></p>
<p id="titus-38-22"><span class="verse-num">38:22</span> <span class="verse-body">reversus est ad Iudam et dixit ei non inveni eam sed et homines loci illius dixerunt mihi numquam ibi sedisse scortum</span></p>
<p id="titus-38-23"><span class="verse-num">38:23</span> <span class="verse-body">ait Iudas habeat sibi certe mendacii nos arguere non poterit ego misi hedum quem promiseram et tu non invenisti eam</span></p>
<p id="titus-38-24"><span class="verse-num">38:24</span> <span class="verse-body">ecce autem post tres menses nuntiaverunt Iudae dicentes fornicata est Thamar nurus tua et videtur uterus illius intumescere dixit Iudas producite eam ut conburatur</span></p>
<p id="titus-38-25"><span class="verse-num">38:25</span> <span class="verse-body">quae cum educeretur ad poenam misit ad socerum suum dicens de viro cuius haec sunt concepi cognosce cuius sit anulus et armilla et baculus</span></p>
<p id="titus-38-26"><span class="verse-num">38:26</span> <span class="verse-body">qui agnitis muneribus ait iustior me est quia non tradidi eam Sela filio meo attamen ultra non cognovit illam</span></p>
<p id="titus-38-27"><span class="verse-num">38:27</span> <span class="verse-body">instante autem partu apparuerunt gemini in utero atque in ipsa effusione infantum unus protulit manum in qua obsetrix ligavit coccinum dicens</span></p>
<p id="titus-38-28"><span class="verse-num">38:28</span> <span class="verse-body">iste egreditur prior</span></p>
<p id="titus-38-29"><span class="verse-num">38:29</span> <span class="verse-body">illo vero retrahente manum egressus est alter dixitque mulier quare divisa est propter te maceria et ob hanc causam vocavit nomen eius Phares</span></p>
<p id="titus-38-30"><span class="verse-num">38:30</span> <span class="verse-body">postea egressus est frater in cuius manu erat coccinum quem appellavit Zara</span></p>
<h2 id="titus-ch-39">Chapter 39</h2>
<p class="verses"><a href="#titus-39-1">1</a> <a href="#titus-39-2">2</a> <a href="#titus-39-3">3</a> <a href="#titus-39-4">4</a> <a href="#titus-39-5">5</a> <a href="#titus-39-6">6</a> <a href="#titus-39-7">7</a> <a href="#titus-39-8">8</a> <a href="#titus-39-9">9</a> <a href="#titus-39-10">10</a> <a href="#titus-39-11">11</a> <a href="#titus-39-12">12</a> <a href="#titus-39-13">13</a> <a href="#titus-39-14">14</a> <a href="#titus-39-15">15</a> <a href="#titus-39-16">16</a> <a href="#titus-39-17">17</a> <a href="#titus-39-18">18</a> <a href="#titus-39-19">19</a> <a href="#titus-39-20">20</a> <a href="#titus-39-21">21</a> <a href="#titus-39-22">22</a> <a href="#titus-39-23">23</a></p>
<p id="titus-39-1"><span class="verse-num">39:1</span> <span class="verse-body">igitur Ioseph ductus est in Aegyptum emitque eum Putiphar eunuchus Pharaonis princeps exercitus vir aegyptius de manu Ismahelitarum a quibus perductus erat</span></p>
<p id="titus-39-2"><span class="verse-num">39:2</span> <span class="verse-body">fuitque Dominus cum eo et erat vir in cunctis prospere agens habitabatque in domo domini sui</span></p>
<p id="titus-39-3"><span class="verse-num">39:3</span> <span class="verse-body">qui optime noverat esse Dominum cum eo et omnia quae gereret ab eo dirigi in manu illius</span></p>
<p id="titus-39-4"><span class="verse-num">39:4</span> <span class="verse-body">invenitque Ioseph gratiam coram domino suo et ministrabat ei a quo praepositus omnibus gubernabat creditam sibi domum et universa quae tradita fuerant</span></p>
<p id="titus-39-5"><span class="verse-num">39:5</span> <span class="verse-body">benedixitque Dominus domui Aegyptii propter Ioseph et multiplicavit tam in aedibus quam in agris cunctam eius substantiam</span></p>
<p id="titus-39-6"><span class="verse-num">39:6</span> <span class="verse-body">nec quicquam aliud noverat nisi panem quo vescebatur erat autem Ioseph pulchra facie et decorus aspectu</span></p>
<p id="titus-39-7"><span class="verse-num">39:7</span> <span class="verse-body">post multos itaque dies iecit domina oculos suos in Ioseph et ait dormi mecum</span></p>
<p id="titus-39-8"><span class="verse-num">39:8</span> <span class="verse-body">qui nequaquam adquiescens operi nefario dixit ad eam ecce dominus meus omnibus mihi traditis ignorat quid habeat in domo sua</span></p>
<p id="titus-39-9"><span class="verse-num">39:9</span> <span class="verse-body">nec quicquam est quod non in mea sit potestate vel non tradiderit mihi praeter te quae uxor eius es quomodo ergo possum malum hoc facere et peccare in Deum meum</span></p>
<p id="titus-39-10"><span class="verse-num">39:10</span> <span class="verse-body">huiuscemodi verbis per singulos dies et mulier molesta erat adulescenti et ille recusabat stuprum</span></p>
<p id="titus-39-11"><span class="verse-num">39:11</span> <span class="verse-body">accidit autem ut quadam die intraret Ioseph domum et operis quippiam absque arbitris faceret</span></p>
<p id="titus-39-12"><span class="verse-num">39:12</span> <span class="verse-body">et illa adprehensa lacinia vestimenti eius diceret dormi mecum qui relicto in manu illius pallio fugit et egressus est foras</span></p>
<p id="titus-39-13"><span class="verse-num">39:13</span> <span class="verse-body">cumque vidisset mulier vestem in manibus suis et se esse contemptam</span></p>
<p id="titus-39-14"><span class="verse-num">39:14</span> <span class="verse-body">vocavit homines domus suae et ait ad eos en introduxit virum hebraeum ut inluderet nobis ingressus est ad me ut coiret mecum cumque ego succlamassem</span></p>
<p id="titus-39-15"><span class="verse-num">39:15</span> <span class="verse-body">et audisset vocem meam reliquit pallium quod tenebam et fugit foras</span></p>
<p id="titus-39-16"><span class="verse-num">39:16</span> <span class="verse-body">in argumentum ergo fidei retentum pallium ostendit marito revertenti domum</span></p>
<p id="titus-39-17"><span class="verse-num">39:17</span> <span class="verse-body">et ait ingressus est ad me servus hebraeus quem adduxisti ut inluderet mihi</span></p>
<p id="titus-39-18"><span class="verse-num">39:18</span> <span class="verse-body">cumque vidisset me clamare reliquit pallium et fugit foras</span></p>
<p id="titus-39-19"><span class="verse-num">39:19</span> <span class="verse-body">his auditis dominus et nimium credulus verbis coniugis iratus est valde</span></p>
<p id="titus-39-20"><span class="verse-num">39:20</span> <span class="verse-body">tradiditque Ioseph in carcerem ubi vincti regis custodiebantur et erat ibi clausus</span></p>
<p id="titus-39-21"><span class="verse-num">39:21</span> <span class="verse-body">fuit autem Dominus cum Ioseph et misertus illius dedit ei gratiam in conspectu principis carceris</span></p>
<p id="titus-39-22"><span class="verse-num">39:22</span> <span class="verse-body">qui tradidit in manu ipsius universos vinctos qui in custodia tenebantur et quicquid fiebat sub ipso erat</span></p>
<p id="titus-39-23"><span class="verse-num">39:23</span> <span class="verse-body">nec noverat aliquid cunctis ei creditis Dominus enim erat cum illo et omnia eius opera dirigebat</span></p>
<h2 id="titus-ch-40">Chapter 40</h2>
<p class="verses"><a href="#titus-40-1">1</a> <a href="#titus-40-2">2</a> <a href="#titus-40-3">3</a> <a href="#titus-40-4">4</a> <a href="#titus-40-5">5</a> <a href="#titus-40-6">6</a> <a href="#titus-40-7">7</a> <a href="#titus-40-8">8</a> <a href="#titus-40-9">9</a> <a href="#titus-40-10">10</a> <a href="#titus-40-11">11</a> <a href="#titus-40-12">12</a> <a href="#titus-40-13">13</a> <a href="#titus-40-14">14</a> <a href="#titus-40-15">15</a> <a href="#titus-40-16">16</a> <a href="#titus-40-17">17</a> <a href="#titus-40-18">18</a> <a href="#titus-40-19">19</a> <a href="#titus-40-20">20</a> <a href="#titus-40-21">21</a> <a href="#titus-40-22">22</a> <a href="#titus-40-23">23</a></p>
<p id="titus-40-1"><span class="verse-num">40:1</span> <span class="verse-body">his ita gestis accidit ut peccarent duo eunuchi pincerna regis Aegypti et pistor domino suo</span></p>
<p id="titus-40-2"><span class="verse-num">40:2</span> <span class="verse-body">iratusque Pharao contra eos nam alter pincernis praeerat alter pistoribus</span></p>
<p id="titus-40-3"><span class="verse-num">40:3</span> <span class="verse-body">misit eos in carcerem principis militum in quo erat vinctus et Ioseph</span></p>
<p id="titus-40-4"><span class="verse-num">40:4</span> <span class="verse-body">at custos carceris tradidit eos Ioseph qui et ministrabat eis aliquantum temporis fluxerat et illi in custodia tenebantur</span></p>
<p id="titus-40-5"><span class="verse-num">40:5</span> <span class="verse-body">videruntque ambo somnium nocte una iuxta interpretationem congruam sibi</span></p>
<p id="titus-40-6"><span class="verse-num">40:6</span> <span class="verse-body">ad quos cum introisset Ioseph mane et vidisset eos tristes</span></p>
<p id="titus-40-7"><span class="verse-num">40:7</span> <span class="verse-body">sciscitatus est dicens cur tristior est hodie solito facies vestra</span></p>
<p id="titus-40-8"><span class="verse-num">40:8</span> <span class="verse-body">qui responderunt somnium vidimus et non est qui interpretetur nobis dixitque ad eos Ioseph numquid non Dei est interpretatio referte mihi quid videritis</span></p>
<p id="titus-40-9"><span class="verse-num">40:9</span> <span class="verse-body">narravit prior praepositus pincernarum somnium videbam coram me vitem</span></p>
<p id="titus-40-10"><span class="verse-num">40:10</span> <span class="verse-body">in qua erant tres propagines crescere paulatim gemmas et post flores uvas maturescere</span></p>
<p id="titus-40-11"><span class="verse-num">40:11</span> <span class="verse-body">calicemque Pharaonis in manu mea tuli ergo uvas et expressi in calicem quem tenebam et tradidi poculum Pharaoni</span></p>
<p id="titus-40-12"><span class="verse-num">40:12</span> <span class="verse-body">respondit Ioseph haec est interpretatio somnii tres propagines tres adhuc dies sunt</span></p>
<p id="titus-40-13"><span class="verse-num">40:13</span> <span class="verse-body">post quos recordabitur Pharao magisterii tui et restituet te in gradum pristinum dabisque ei calicem iuxta officium tuum sicut facere ante consueveras</span></p>
<p id="titus-40-14"><span class="verse-num">40:14</span> <span class="verse-body">tantum memento mei cum tibi bene fuerit et facies mecum misericordiam ut suggeras Pharaoni et educat me de isto carcere</span></p>
<p id="titus-40-15"><span class="verse-num">40:15</span> <span class="verse-body">quia furto sublatus sum de terra Hebraeorum et hic innocens in lacum missus sum</span></p>
<p id="titus-40-16"><span class="verse-num">40:16</span> <span class="verse-body">videns pistorum magister quod prudenter somnium dissolvisset ait et ego vidi somnium quod haberem tria canistra farinae super caput meum</span></p>
<p id="titus-40-17"><span class="verse-num">40:17</span> <span class="verse-body">et in uno canistro quod erat excelsius portare me omnes cibos qui fiunt arte pistoria avesque comedere ex eo</span></p>
<p id="titus-40-18"><span class="verse-num">40:18</span> <span class="verse-body">respondit Ioseph haec est interpretatio somnii tria canistra tres adhuc dies sunt</span></p>
<p id="titus-40-19"><span class="verse-num">40:19</span> <span class="verse-body">post quos auferet Pharao caput tuum ac suspendet te in cruce et lacerabunt volucres carnes tuas</span></p>
<p id="titus-40-20"><span class="verse-num">40:20</span> <span class="verse-body">exin dies tertius natalicius Pharaonis erat qui faciens grande convivium pueris suis recordatus est inter epulas magistri pincernarum et pistorum principis</span></p>
<p id="titus-40-21"><span class="verse-num">40:21</span> <span class="verse-body">restituitque alterum in locum suum ut porrigeret regi poculum</span></p>
<p id="titus-40-22"><span class="verse-num">40:22</span> <span class="verse-body">alterum suspendit in patibulo ut coniectoris veritas probaretur</span></p>
<p id="titus-40-23"><span class="verse-num">40:23</span> <span class="verse-body">et tamen succedentibus prosperis praepositus pincernarum oblitus est interpretis sui</span></p>
<h2 id="titus-ch-41">Chapter 41</h2>
<p class="verses"><a href="#titus-41-1">1</a> <a href="#titus-41-2">2</a> <a href="#titus-41-3">3</a> <a href="#titus-41-4">4</a> <a href="#titus-41-5">5</a> <a href="#titus-41-6">6</a> <a href="#titus-41-7">7</a> <a href="#titus-41-8">8</a> <a href="#titus-41-9">9</a> <a href="#titus-41-10">10</a> <a href="#titus-41-11">11</a> <a href="#titus-41-12">12</a> <a href="#titus-41-13">13</a> <a href="#titus-41-14">14</a> <a href="#titus-41-15">15</a> <a href="#titus-41-16">16</a> <a href="#titus-41-17">17</a> <a href="#titus-41-18">18</a> <a href="#titus-41-19">19</a> <a href="#titus-41-20">20</a> <a href="#titus-41-21">21</a> <a href="#titus-41-22">22</a> <a href="#titus-41-23">23</a> <a href="#titus-41-24">24</a> <a href="#titus-41-25">25</a> <a href="#titus-41-26">26</a> <a href="#titus-41-27">27</a> <a href="#titus-41-28">28</a> <a href="#titus-41-29">29</a> <a href="#titus-41-30">30</a> <a href="#titus-41-31">31</a> <a href="#titus-41-32">32</a> <a href="#titus-41-33">33</a> <a href="#titus-41-34">34</a> <a href="#titus-41-35">35</a> <a href="#titus-41-36">36</a> <a href="#titus-41-37">37</a> <a href="#titus-41-38">38</a> <a href="#titus-41-39">39</a> <a href="#titus-41-40">40</a> <a href="#titus-41-41">41</a> <a href="#titus-41-42">42</a> <a href="#titus-41-43">43</a> <a href="#titus-41-44">44</a> <a href="#titus-41-45">45</a> <a href="#titus-41-46">46</a> <a href="#titus-41-47">47</a> <a href="#titus-41-48">48</a> <a href="#titus-41-49">49</a> <a href="#titus-41-50">50</a> <a href="#titus-41-51">51</a> <a href="#titus-41-52">52</a> <a href="#titus-41-53">53</a> <a href="#titus-41-54">54</a> <a href="#titus-41-55">55</a> <a href="#titus-41-56">56</a> <a href="#titus-41-57">57</a></p>
<p id="titus-41-1"><span class="verse-num">41:1</span> <span class="verse-body">post duos annos vidit Pharao somnium putabat se stare super fluvium</span></p>
<p id="titus-41-2"><span class="verse-num">41:2</span> <span class="verse-body">de quo ascendebant septem boves pulchrae et crassae nimis et pascebantur in locis palustribus</span></p>
<p id="titus-41-3"><span class="verse-num">41:3</span> <span class="verse-body">aliae quoque septem emergebant de flumine foedae confectaeque macie et pascebantur in ipsa amnis ripa in locis virentibus</span></p>
<p id="titus-41-4"><span class="verse-num">41:4</span> <span class="verse-body">devoraveruntque eas quarum mira species et habitudo corporum erat expergefactus Pharao</span></p>
<p id="titus-41-5"><span class="verse-num">41:5</span> <span class="verse-body">rursum dormivit et vidit alterum somnium septem spicae pullulabant in culmo uno plenae atque formonsae</span></p>
<p id="titus-41-6"><span class="verse-num">41:6</span> <span class="verse-body">aliae quoque totidem spicae tenues et percussae uredine oriebantur</span></p>
<p id="titus-41-7"><span class="verse-num">41:7</span> <span class="verse-body">devorantes omnem priorum pulchritudinem evigilans post quietem</span></p>
<p id="titus-41-8"><span class="verse-num">41:8</span> <span class="verse-body">et facto mane pavore perterritus misit ad coniectores Aegypti cunctosque sapientes et accersitis narravit somnium nec erat qui interpretaretur</span></p>
<p id="titus-41-9"><span class="verse-num">41:9</span> <span class="verse-body">tunc demum reminiscens pincernarum magister ait confiteor peccatum meum</span></p>
<p id="titus-41-10"><span class="verse-num">41:10</span> <span class="verse-body">iratus rex servis suis me et magistrum pistorum retrudi iussit in carcerem principis militum</span></p>
<p id="titus-41-11"><span class="verse-num">41:11</span> <span class="verse-body">ubi una nocte uterque vidimus somnium praesagum futurorum</span></p>
<p id="titus-41-12"><span class="verse-num">41:12</span> <span class="verse-body">erat ibi puer hebraeus eiusdem ducis militum famulus cui narrantes somnia</span></p>
<p id="titus-41-13"><span class="verse-num">41:13</span> <span class="verse-body">audivimus quicquid postea rei probavit eventus ego enim redditus sum officio meo et ille suspensus est in cruce</span></p>
<p id="titus-41-14"><span class="verse-num">41:14</span> <span class="verse-body">protinus ad regis imperium eductum de carcere Ioseph totonderunt ac veste mutata obtulerunt ei</span></p>
<p id="titus-41-15"><span class="verse-num">41:15</span> <span class="verse-body">cui ille ait vidi somnia nec est qui edisserat quae audivi te prudentissime conicere</span></p>
<p id="titus-41-16"><span class="verse-num">41:16</span> <span class="verse-body">respondit Ioseph absque me Deus respondebit prospera Pharaoni</span></p>
<p id="titus-41-17"><span class="verse-num">41:17</span> <span class="verse-body">narravit ergo ille quod viderat putabam me stare super ripam fluminis</span></p>
<p id="titus-41-18"><span class="verse-num">41:18</span> <span class="verse-body">et septem boves de amne conscendere pulchras nimis et obesis carnibus quae in pastu paludis virecta carpebant</span></p>
<p id="titus-41-19"><span class="verse-num">41:19</span> <span class="verse-body">et ecce has sequebantur aliae septem boves in tantum deformes et macilentae ut numquam tales in terra Aegypti viderim</span></p>
<p id="titus-41-20"><span class="verse-num">41:20</span> <span class="verse-body">quae devoratis et consumptis prioribus</span></p>
<p id="titus-41-21"><span class="verse-num">41:21</span> <span class="verse-body">nullum saturitatis dedere vestigium sed simili macie et squalore torpebant evigilans rursum sopore depressus</span></p>
<p id="titus-41-22"><span class="verse-num">41:22</span> <span class="verse-body">vidi somnium septem spicae pullulabant in culmo uno plenae atque pulcherrimae</span></p>
<p id="titus-41-23"><span class="verse-num">41:23</span> <span class="verse-body">aliae quoque septem tenues et percussae uredine oriebantur stipula</span></p>
<p id="titus-41-24"><span class="verse-num">41:24</span> <span class="verse-body">quae priorum pulchritudinem devorarunt narravi coniectoribus somnium et nemo est qui edisserat</span></p>
<p id="titus-41-25"><span class="verse-num">41:25</span> <span class="verse-body">respondit Ioseph somnium regis unum est quae facturus est Deus ostendit Pharaoni</span></p>
<p id="titus-41-26"><span class="verse-num">41:26</span> <span class="verse-body">septem boves pulchrae et septem spicae plenae septem ubertatis anni sunt eandemque vim somnii conprehendunt</span></p>
<p id="titus-41-27"><span class="verse-num">41:27</span> <span class="verse-body">septem quoque boves tenues atque macilentae quae ascenderunt post eas et septem spicae tenues et vento urente percussae septem anni sunt venturae famis</span></p>
<p id="titus-41-28"><span class="verse-num">41:28</span> <span class="verse-body">qui hoc ordine conplebuntur</span></p>
<p id="titus-41-29"><span class="verse-num">41:29</span> <span class="verse-body">ecce septem anni venient fertilitatis magnae in universa terra Aegypti</span></p>
<p id="titus-41-30"><span class="verse-num">41:30</span> <span class="verse-body">quos sequentur septem anni alii tantae sterilitatis ut oblivioni tradatur cuncta retro abundantia consumptura est enim fames omnem terram</span></p>
<p id="titus-41-31"><span class="verse-num">41:31</span> <span class="verse-body">et ubertatis magnitudinem perditura inopiae magnitudo</span></p>
<p id="titus-41-32"><span class="verse-num">41:32</span> <span class="verse-body">quod autem vidisti secundo ad eandem rem pertinens somnium firmitatis indicium est eo quod fiat sermo Dei et velocius impleatur</span></p>
<p id="titus-41-33"><span class="verse-num">41:33</span> <span class="verse-body">nunc ergo provideat rex virum sapientem et industrium et praeficiat eum terrae Aegypti</span></p>
<p id="titus-41-34"><span class="verse-num">41:34</span> <span class="verse-body">qui constituat praepositos per singulas regiones et quintam partem fructuum per septem annos fertilitatis</span></p>
<p id="titus-41-35"><span class="verse-num">41:35</span> <span class="verse-body">qui iam nunc futuri sunt congreget in horrea et omne frumentum sub Pharaonis potestate condatur serveturque in urbibus</span></p>
<p id="titus-41-36"><span class="verse-num">41:36</span> <span class="verse-body">et paretur futurae septem annorum fami quae pressura est Aegyptum et non consumetur terra inopia</span></p>
<p id="titus-41-37"><span class="verse-num">41:37</span> <span class="verse-body">placuit Pharaoni consilium et cunctis ministris eius</span></p>
<p id="titus-41-38"><span class="verse-num">41:38</span> <span class="verse-body">locutusque est ad eos num invenire poterimus talem virum qui spiritu Dei plenus sit</span></p>
<p id="titus-41-39"><span class="verse-num">41:39</span> <span class="verse-body">dixit ergo ad Ioseph quia ostendit Deus tibi omnia quae locutus es numquid sapientiorem et similem tui invenire potero</span></p>
<p id="titus-41-40"><span class="verse-num">41:40</span> <span class="verse-body">tu eris super domum meam et ad tui oris imperium cunctus populus oboediet uno tantum regni solio te praecedam</span></p>
<p id="titus-41-41"><span class="verse-num">41:41</span> <span class="verse-body">dicens quoque rursum Pharao ad Ioseph ecce constitui te super universam terram Aegypti</span></p>
<p id="titus-41-42"><span class="verse-num">41:42</span> <span class="verse-body">tulit anulum de manu sua et dedit in manu eius vestivitque eum stola byssina et collo torquem auream circumposuit</span></p>
<p id="titus-41-43"><span class="verse-num">41:43</span> <span class="verse-body">fecitque ascendere super currum suum secundum clamante praecone ut omnes coram eo genuflecterent et praepositum esse scirent universae terrae Aegypti</span></p>
<p id="titus-41-44"><span class="verse-num">41:44</span> <span class="verse-body">dixit quoque rex ad Ioseph ego sum Pharao absque tuo imperio non movebit quisquam manum aut pedem in omni terra Aegypti</span></p>
<p id="titus-41-45"><span class="verse-num">41:45</span> <span class="verse-body">vertitque nomen illius et vocavit eum lingua aegyptiaca Salvatorem mundi dedit quoque illi uxorem Aseneth filiam Putiphare sacerdotis Heliopoleos egressus itaque Ioseph ad terram Aegypti</span></p>
<p id="titus-41-46"><span class="verse-num">41:46</span> <span class="verse-body">triginta autem erat annorum quando stetit in conspectu regis Pharaonis circuivit omnes regiones Aegypti</span></p>
<p id="titus-41-47"><span class="verse-num">41:47</span> <span class="verse-body">venitque fertilitas septem annorum et in manipulos redactae segetes congregatae sunt in horrea Aegypti</span></p>
<p id="titus-41-48"><span class="verse-num">41:48</span> <span class="verse-body">omnis etiam frugum abundantia in singulis urbibus condita est</span></p>
<p id="titus-41-49"><span class="verse-num">41:49</span> <span class="verse-body">tantaque fuit multitudo tritici ut harenae maris coaequaretur et copia mensuram excederet</span></p>
<p id="titus-41-50"><span class="verse-num">41:50</span> <span class="verse-body">nati sunt autem Ioseph filii duo antequam veniret fames quos ei peperit Aseneth filia Putiphare sacerdotis Heliopoleos</span></p>
<p id="titus-41-51"><span class="verse-num">41:51</span> <span class="verse-body">vocavitque nomen primogeniti Manasse dicens oblivisci me fecit Deus omnium laborum meorum et domum patris mei</span></p>
<p id="titus-41-52"><span class="verse-num">41:52</span> <span class="verse-body">nomen quoque secundi appellavit Ephraim dicens crescere me fecit Deus in terra paupertatis meae</span></p>
<p id="titus-41-53"><span class="verse-num">41:53</span> <span class="verse-body">igitur transactis septem annis ubertatis qui fuerant in Aegypto</span></p>
<p id="titus-41-54"><span class="verse-num">41:54</span> <span class="verse-body">coeperunt venire septem anni inopiae quos praedixerat Ioseph et in universo orbe fames praevaluit in cuncta autem terra Aegypti erat panis</span></p>
<p id="titus-41-55"><span class="verse-num">41:55</span> <span class="verse-body">qua esuriente clamavit populus ad Pharaonem alimenta petens quibus ille respondit ite ad Ioseph et quicquid vobis dixerit facite</span></p>
<p id="titus-41-56"><span class="verse-num">41:56</span> <span class="verse-body">crescebat autem cotidie fames in omni terra aperuitque Ioseph universa horrea et vendebat Aegyptiis nam et illos oppresserat fames</span></p>
<p id="titus-41-57"><span class="verse-num">41:57</span> <span class="verse-body">omnesque provinciae veniebant in Aegyptum ut emerent escas et malum inopiae temperarent</span></p>
<h2 id="titus-ch-42">Chapter 42</h2>
<p class="verses"><a href="#titus-42-1">1</a> <a href="#titus-42-2">2</a> <a href="#titus-42-3">3</a> <a href="#titus-42-4">4</a> <a href="#titus-42-5">5</a> <a href="#titus-42-6">6</a> <a href="#titus-42-7">7</a> <a href="#titus-42-8">8</a> <a href="#titus-42-9">9</a> <a href="#titus-42-10">10</a> <a href="#titus-42-11">11</a> <a href="#titus-42-12">12</a> <a href="#titus-42-13">13</a> <a href="#titus-42-14">14</a> <a href="#titus-42-15">15</a> <a href="#titus-42-16">16</a> <a href="#titus-42-17">17</a> <a href="#titus-42-18">18</a> <a href="#titus-42-19">19</a> <a href="#titus-42-20">20</a> <a href="#titus-42-21">21</a> <a href="#titus-42-22">22</a> <a href="#titus-42-23">23</a> <a href="#titus-42-24">24</a> <a href="#titus-42-25">25</a> <a href="#titus-42-26">26</a> <a href="#titus-42-27">27</a> <a href="#titus-42-28">28</a> <a href="#titus-42-29">29</a> <a href="#titus-42-30">30</a> <a href="#titus-42-31">31</a> <a href="#titus-42-32">32</a> <a href="#titus-42-33">33</a> <a href="#titus-42-34">34</a> <a href="#titus-42-35">35</a> <a href="#titus-42-36">36</a> <a href="#titus-42-37">37</a> <a href="#titus-42-38">38</a></p>
<p id="titus-42-1"><span class="verse-num">42:1</span> <span class="verse-body">audiens autem Iacob quod alimenta venderentur in Aegypto dixit filiis suis quare neglegitis</span></p>
<p id="titus-42-2"><span class="verse-num">42:2</span> <span class="verse-body">audivi quod triticum venundetur in Aegypto descendite et emite nobis necessaria ut possimus vivere et non consumamur inopia</span></p>
<p id="titus-42-3"><span class="verse-num">42:3</span> <span class="verse-body">descendentes igitur fratres Ioseph decem ut emerent frumenta in Aegypto</span></p>
<p id="titus-42-4"><span class="verse-num">42:4</span> <span class="verse-body">Beniamin domi retento ab Iacob qui dixerat fratribus eius ne forte in itinere quicquam patiatur mali</span></p>
<p id="titus-42-5"><span class="verse-num">42:5</span> <span class="verse-body">ingressi sunt terram Aegypti cum aliis qui pergebant ad emendum erat autem fames in terra Chanaan</span></p>
<p id="titus-42-6"><span class="verse-num">42:6</span> <span class="verse-body">et Ioseph princeps Aegypti atque ad illius nutum frumenta populis vendebantur cumque adorassent eum fratres sui</span></p>
<p id="titus-42-7"><span class="verse-num">42:7</span> <span class="verse-body">et agnovisset eos quasi ad alienos durius loquebatur interrogans eos unde venistis qui responderunt de terra Chanaan ut emamus victui necessaria</span></p>
<p id="titus-42-8"><span class="verse-num">42:8</span> <span class="verse-body">et tamen fratres ipse cognoscens non est agnitus ab eis</span></p>
<p id="titus-42-9"><span class="verse-num">42:9</span> <span class="verse-body">recordatusque somniorum quae aliquando viderat ait exploratores estis ut videatis infirmiora terrae venistis</span></p>
<p id="titus-42-10"><span class="verse-num">42:10</span> <span class="verse-body">qui dixerunt non est ita domine sed servi tui venerunt ut emerent cibos</span></p>
<p id="titus-42-11"><span class="verse-num">42:11</span> <span class="verse-body">omnes filii unius viri sumus pacifici venimus nec quicquam famuli tui machinantur mali</span></p>
<p id="titus-42-12"><span class="verse-num">42:12</span> <span class="verse-body">quibus ille respondit aliter est inmunita terrae huius considerare venistis</span></p>
<p id="titus-42-13"><span class="verse-num">42:13</span> <span class="verse-body">et illi duodecim inquiunt servi tui fratres sumus filii viri unius in terra Chanaan minimus cum patre nostro est alius non est super</span></p>
<p id="titus-42-14"><span class="verse-num">42:14</span> <span class="verse-body">hoc est ait quod locutus sum exploratores estis</span></p>
<p id="titus-42-15"><span class="verse-num">42:15</span> <span class="verse-body">iam nunc experimentum vestri capiam per salutem Pharaonis non egrediemini hinc donec veniat frater vester minimus</span></p>
<p id="titus-42-16"><span class="verse-num">42:16</span> <span class="verse-body">mittite e vobis unum et adducat eum vos autem eritis in vinculis donec probentur quae dixistis utrum falsa an vera sint alioquin per salutem Pharaonis exploratores estis</span></p>
<p id="titus-42-17"><span class="verse-num">42:17</span> <span class="verse-body">tradidit ergo eos custodiae tribus diebus</span></p>
<p id="titus-42-18"><span class="verse-num">42:18</span> <span class="verse-body">die autem tertio eductis de carcere ait facite quod dixi et vivetis Deum enim timeo</span></p>
<p id="titus-42-19"><span class="verse-num">42:19</span> <span class="verse-body">si pacifici estis frater vester unus ligetur in carcere vos autem abite et ferte frumenta quae emistis in domos vestras</span></p>
<p id="titus-42-20"><span class="verse-num">42:20</span> <span class="verse-body">et fratrem vestrum minimum ad me adducite ut possim vestros probare sermones et non moriamini fecerunt ut dixerat</span></p>
<p id="titus-42-21"><span class="verse-num">42:21</span> <span class="verse-body">et locuti sunt invicem merito haec patimur quia peccavimus in fratrem nostrum videntes angustiam animae illius cum deprecaretur nos et non audivimus idcirco venit super nos ista tribulatio</span></p>
<p id="titus-42-22"><span class="verse-num">42:22</span> <span class="verse-body">e quibus unus Ruben ait numquid non dixi vobis nolite peccare in puerum et non audistis me en sanguis eius exquiritur</span></p>
<p id="titus-42-23"><span class="verse-num">42:23</span> <span class="verse-body">nesciebant autem quod intellegeret Ioseph eo quod per interpretem loquebatur ad eos</span></p>
<p id="titus-42-24"><span class="verse-num">42:24</span> <span class="verse-body">avertitque se parumper et flevit et reversus locutus est ad eos</span></p>
<p id="titus-42-25"><span class="verse-num">42:25</span> <span class="verse-body">tollens Symeon et ligans illis praesentibus iussitque ministris ut implerent saccos eorum tritico et reponerent pecunias singulorum in sacculis suis datis supra cibariis in via qui fecerunt ita</span></p>
<p id="titus-42-26"><span class="verse-num">42:26</span> <span class="verse-body">at illi portantes frumenta in asinis profecti sunt</span></p>
<p id="titus-42-27"><span class="verse-num">42:27</span> <span class="verse-body">apertoque unus sacco ut daret iumento pabulum in diversorio contemplatus pecuniam in ore sacculi</span></p>
<p id="titus-42-28"><span class="verse-num">42:28</span> <span class="verse-body">dixit fratribus suis reddita est mihi pecunia en habetur in sacco et obstupefacti turbatique dixerunt mutuo quidnam est hoc quod fecit nobis Deus</span></p>
<p id="titus-42-29"><span class="verse-num">42:29</span> <span class="verse-body">veneruntque ad Iacob patrem suum in terra Chanaan et narraverunt ei omnia quae accidissent sibi dicentes</span></p>
<p id="titus-42-30"><span class="verse-num">42:30</span> <span class="verse-body">locutus est nobis dominus terrae dure et putavit nos exploratores provinciae</span></p>
<p id="titus-42-31"><span class="verse-num">42:31</span> <span class="verse-body">cui respondimus pacifici sumus nec ullas molimur insidias</span></p>
<p id="titus-42-32"><span class="verse-num">42:32</span> <span class="verse-body">duodecim fratres uno patre geniti sumus unus non est super minimus cum patre versatur in terra Chanaan</span></p>
<p id="titus-42-33"><span class="verse-num">42:33</span> <span class="verse-body">qui ait nobis sic probabo quod pacifici sitis fratrem vestrum unum dimittite apud me et cibaria domibus vestris necessaria sumite et abite</span></p>
<p id="titus-42-34"><span class="verse-num">42:34</span> <span class="verse-body">fratremque vestrum minimum adducite ad me ut sciam quod non sitis exploratores et istum qui tenetur in vinculis recipere possitis ac deinceps emendi quae vultis habeatis licentiam</span></p>
<p id="titus-42-35"><span class="verse-num">42:35</span> <span class="verse-body">his dictis cum frumenta effunderent singuli reppererunt in ore saccorum ligatas pecunias exterritisque simul omnibus</span></p>
<p id="titus-42-36"><span class="verse-num">42:36</span> <span class="verse-body">dixit pater Iacob absque liberis me esse fecistis Ioseph non est super Symeon tenetur in vinculis Beniamin auferetis in me haec mala omnia reciderunt</span></p>
<p id="titus-42-37"><span class="verse-num">42:37</span> <span class="verse-body">cui respondit Ruben duos filios meos interfice si non reduxero illum tibi trade in manu mea et ego eum restituam</span></p>
<p id="titus-42-38"><span class="verse-num">42:38</span> <span class="verse-body">at ille non descendet inquit filius meus vobiscum frater eius mortuus est ipse solus remansit si quid ei adversi acciderit in terra ad quam pergitis deducetis canos meos cum dolore ad inferos</span></p>
<h2 id="titus-ch-43">Chapter 43</h2>
<p class="verses"><a href="#titus-43-1">1</a> <a href="#titus-43-2">2</a> <a href="#titus-43-3">3</a> <a href="#titus-43-4">4</a> <a href="#titus-43-5">5</a> <a href="#titus-43-6">6</a> <a href="#titus-43-7">7</a> <a href="#titus-43-8">8</a> <a href="#titus-43-9">9</a> <a href="#titus-43-10">10</a> <a href="#titus-43-11">11</a> <a href="#titus-43-12">12</a> <a href="#titus-43-13">13</a> <a href="#titus-43-14">14</a> <a href="#titus-43-15">15</a> <a href="#titus-43-16">16</a> <a href="#titus-43-17">17</a> <a href="#titus-43-18">18</a> <a href="#titus-43-19">19</a> <a href="#titus-43-20">20</a> <a href="#titus-43-21">21</a> <a href="#titus-43-22">22</a> <a href="#titus-43-23">23</a> <a href="#titus-43-24">24</a> <a href="#titus-43-25">25</a> <a href="#titus-43-26">26</a> <a href="#titus-43-27">27</a> <a href="#titus-43-28">28</a> <a href="#titus-43-29">29</a> <a href="#titus-43-30">30</a> <a href="#titus-43-31">31</a> <a href="#titus-43-32">32</a> <a href="#titus-43-33">33</a> <a href="#titus-43-34">34</a></p>
<p id="titus-43-1"><span class="verse-num">43:1</span> <span class="verse-body">interim fames omnem terram vehementer premebat</span></p>
<p id="titus-43-2"><span class="verse-num">43:2</span> <span class="verse-body">consumptisque cibis quos ex Aegypto detulerant dixit Iacob ad filios suos revertimini et emite pauxillum escarum</span></p>
<p id="titus-43-3"><span class="verse-num">43:3</span> <span class="verse-body">respondit Iudas denuntiavit nobis vir ille sub testificatione iurandi dicens non videbitis faciem meam nisi fratrem vestrum minimum adduxeritis vobiscum</span></p>
<p id="titus-43-4"><span class="verse-num">43:4</span> <span class="verse-body">si ergo vis mittere eum nobiscum pergemus pariter et ememus tibi necessaria</span></p>
<p id="titus-43-5"><span class="verse-num">43:5</span> <span class="verse-body">si autem non vis non ibimus vir enim ut saepe diximus denuntiavit nobis dicens non videbitis faciem meam absque fratre vestro minimo</span></p>
<p id="titus-43-6"><span class="verse-num">43:6</span> <span class="verse-body">dixit eis Israhel in meam hoc fecistis miseriam ut indicaretis ei et alium habere vos fratrem</span></p>
<p id="titus-43-7"><span class="verse-num">43:7</span> <span class="verse-body">at illi responderunt interrogavit nos homo per ordinem nostram progeniem si pater viveret si haberemus fratrem et nos respondimus ei consequenter iuxta id quod fuerat sciscitatus numquid scire poteramus quod dicturus esset adducite vobiscum fratrem vestrum</span></p>
<p id="titus-43-8"><span class="verse-num">43:8</span> <span class="verse-body">Iudas quoque dixit patri suo mitte puerum mecum ut proficiscamur et possimus vivere ne moriamur nos et parvuli nostri</span></p>
<p id="titus-43-9"><span class="verse-num">43:9</span> <span class="verse-body">ego suscipio puerum de manu mea require illum nisi reduxero et tradidero eum tibi ero peccati in te reus omni tempore</span></p>
<p id="titus-43-10"><span class="verse-num">43:10</span> <span class="verse-body">si non intercessisset dilatio iam vice altera venissemus</span></p>
<p id="titus-43-11"><span class="verse-num">43:11</span> <span class="verse-body">igitur Israhel pater eorum dixit ad eos si sic necesse est facite quod vultis sumite de optimis terrae fructibus in vasis vestris et deferte viro munera modicum resinae et mellis et styracis et stactes et terebinthi et amigdalarum</span></p>
<p id="titus-43-12"><span class="verse-num">43:12</span> <span class="verse-body">pecuniamque duplicem ferte vobiscum et illam quam invenistis in sacculis reportate ne forte errore factum sit</span></p>
<p id="titus-43-13"><span class="verse-num">43:13</span> <span class="verse-body">sed et fratrem vestrum tollite et ite ad virum</span></p>
<p id="titus-43-14"><span class="verse-num">43:14</span> <span class="verse-body">Deus autem meus omnipotens faciat vobis eum placabilem et remittat vobiscum fratrem vestrum quem tenet et hunc Beniamin ego autem quasi orbatus absque liberis ero</span></p>
<p id="titus-43-15"><span class="verse-num">43:15</span> <span class="verse-body">tulerunt ergo viri munera et pecuniam duplicem et Beniamin descenderuntque in Aegyptum et steterunt coram Ioseph</span></p>
<p id="titus-43-16"><span class="verse-num">43:16</span> <span class="verse-body">quos cum ille vidisset et Beniamin simul praecepit dispensatori domus suae dicens introduc viros domum et occide victimas et instrue convivium quoniam mecum sunt comesuri meridie</span></p>
<p id="titus-43-17"><span class="verse-num">43:17</span> <span class="verse-body">fecit ille sicut fuerat imperatum et introduxit viros domum</span></p>
<p id="titus-43-18"><span class="verse-num">43:18</span> <span class="verse-body">ibique exterriti dixerunt mutuo propter pecuniam quam rettulimus prius in saccis nostris introducti sumus ut devolvat in nos calumniam et violenter subiciat servituti et nos et asinos nostros</span></p>
<p id="titus-43-19"><span class="verse-num">43:19</span> <span class="verse-body">quam ob rem in ipsis foribus accedentes ad dispensatorem</span></p>
<p id="titus-43-20"><span class="verse-num">43:20</span> <span class="verse-body">locuti sunt oramus domine ut audias iam ante descendimus ut emeremus escas</span></p>
<p id="titus-43-21"><span class="verse-num">43:21</span> <span class="verse-body">quibus emptis cum venissemus ad diversorium aperuimus sacculos nostros et invenimus pecuniam in ore saccorum quam nunc eodem pondere reportamus</span></p>
<p id="titus-43-22"><span class="verse-num">43:22</span> <span class="verse-body">sed et aliud adtulimus argentum ut emamus quae necessaria sunt non est in nostra conscientia quis eam posuerit in marsuppiis nostris</span></p>
<p id="titus-43-23"><span class="verse-num">43:23</span> <span class="verse-body">at ille respondit pax vobiscum nolite timere Deus vester et Deus patris vestri dedit vobis thesauros in sacculis vestris nam pecuniam quam dedistis mihi probatam ego habeo eduxitque ad eos Symeon</span></p>
<p id="titus-43-24"><span class="verse-num">43:24</span> <span class="verse-body">et introductis domum adtulit aquam et laverunt pedes suos deditque pabula asinis eorum</span></p>
<p id="titus-43-25"><span class="verse-num">43:25</span> <span class="verse-body">illi vero parabant munera donec ingrederetur Ioseph meridie audierant enim quod ibi comesuri essent panem</span></p>
<p id="titus-43-26"><span class="verse-num">43:26</span> <span class="verse-body">igitur ingressus est Ioseph domum suam obtuleruntque ei munera tenentes in manibus et adoraverunt proni in terram</span></p>
<p id="titus-43-27"><span class="verse-num">43:27</span> <span class="verse-body">at ille clementer resalutatis eis interrogavit dicens salvusne est pater vester senex de quo dixeratis mihi adhuc vivit</span></p>
<p id="titus-43-28"><span class="verse-num">43:28</span> <span class="verse-body">qui responderunt sospes est servus tuus pater noster adhuc vivit et incurvati adoraverunt eum</span></p>
<p id="titus-43-29"><span class="verse-num">43:29</span> <span class="verse-body">adtollens autem oculos Ioseph vidit Beniamin fratrem suum uterinum et ait iste est frater vester parvulus de quo dixeratis mihi et rursum Deus inquit misereatur tui fili mi</span></p>
<p id="titus-43-30"><span class="verse-num">43:30</span> <span class="verse-body">festinavitque quia commota fuerant viscera eius super fratre suo et erumpebant lacrimae et introiens cubiculum flevit</span></p>
<p id="titus-43-31"><span class="verse-num">43:31</span> <span class="verse-body">rursusque lota facie egressus continuit se et ait ponite panes</span></p>
<p id="titus-43-32"><span class="verse-num">43:32</span> <span class="verse-body">quibus adpositis seorsum Ioseph et seorsum fratribus Aegyptiis quoque qui vescebantur simul seorsum inlicitum est enim Aegyptiis comedere cum Hebraeis et profanum putant huiuscemodi convivium</span></p>
<p id="titus-43-33"><span class="verse-num">43:33</span> <span class="verse-body">sederunt coram eo primogenitus iuxta primogenita sua et minimus iuxta aetatem suam et mirabantur nimis</span></p>
<p id="titus-43-34"><span class="verse-num">43:34</span> <span class="verse-body">sumptis partibus quas ab eo acceperant maiorque pars venit Beniamin ita ut quinque partibus excederet biberuntque et inebriati sunt cum eo</span></p>
<h2 id="titus-ch-44">Chapter 44</h2>
<p class="verses"><a href="#titus-44-1">1</a> <a href="#titus-44-2">2</a> <a href="#titus-44-3">3</a> <a href="#titus-44-4">4</a> <a href="#titus-44-5">5</a> <a href="#titus-44-6">6</a> <a href="#titus-44-7">7</a> <a href="#titus-44-8">8</a> <a href="#titus-44-9">9</a> <a href="#titus-44-10">10</a> <a href="#titus-44-11">11</a> <a href="#titus-44-12">12</a> <a href="#titus-44-13">13</a> <a href="#titus-44-14">14</a> <a href="#titus-44-15">15</a> <a href="#titus-44-16">16</a> <a href="#titus-44-17">17</a> <a href="#titus-44-18">18</a> <a href="#titus-44-19">19</a> <a href="#titus-44-20">20</a> <a href="#titus-44-21">21</a> <a href="#titus-44-22">22</a> <a href="#titus-44-23">23</a> <a href="#titus-44-24">24</a> <a href="#titus-44-25">25</a> <a href="#titus-44-26">26</a> <a href="#titus-44-27">27</a> <a href="#titus-44-28">28</a> <a href="#titus-44-29">29</a> <a href="#titus-44-30">30</a> <a href="#titus-44-31">31</a> <a href="#titus-44-32">32</a> <a href="#titus-44-33">33</a> <a href="#titus-44-34">34</a></p>
<p id="titus-44-1"><span class="verse-num">44:1</span> <span class="verse-body">praecepit autem Ioseph dispensatori domus suae dicens imple saccos eorum frumento quantum possunt capere et pone pecuniam singulorum in summitate sacci</span></p>
<p id="titus-44-2"><span class="verse-num">44:2</span> <span class="verse-body">scyphum autem meum argenteum et pretium quod dedit tritici pone in ore sacci iunioris factumque est ita</span></p>
<p id="titus-44-3"><span class="verse-num">44:3</span> <span class="verse-body">et orto mane dimissi sunt cum asinis suis</span></p>
<p id="titus-44-4"><span class="verse-num">44:4</span> <span class="verse-body">iamque urbem exierant et processerant paululum tum Ioseph arcessito dispensatore domus surge inquit persequere viros et adprehensis dicito quare reddidistis malum pro bono</span></p>
<p id="titus-44-5"><span class="verse-num">44:5</span> <span class="verse-body">scyphum quem furati estis ipse est in quo bibit dominus meus et in quo augurari solet pessimam rem fecistis</span></p>
<p id="titus-44-6"><span class="verse-num">44:6</span> <span class="verse-body">fecit ille ut iusserat et adprehensis per ordinem locutus est</span></p>
<p id="titus-44-7"><span class="verse-num">44:7</span> <span class="verse-body">qui responderunt quare sic loquitur dominus noster ut servi tui tantum flagitii commiserint</span></p>
<p id="titus-44-8"><span class="verse-num">44:8</span> <span class="verse-body">pecuniam quam invenimus in summitate saccorum reportavimus ad te de terra Chanaan et quomodo consequens est ut furati simus de domo domini tui aurum vel argentum</span></p>
<p id="titus-44-9"><span class="verse-num">44:9</span> <span class="verse-body">apud quemcumque fuerit inventum servorum tuorum quod quaeris moriatur et nos servi erimus domini nostri</span></p>
<p id="titus-44-10"><span class="verse-num">44:10</span> <span class="verse-body">qui dixit fiat iuxta vestram sententiam apud quem fuerit inventum ipse sit servus meus vos autem eritis innoxii</span></p>
<p id="titus-44-11"><span class="verse-num">44:11</span> <span class="verse-body">itaque festinato deponentes in terram saccos aperuerunt singuli</span></p>
<p id="titus-44-12"><span class="verse-num">44:12</span> <span class="verse-body">quos scrutatus incipiens a maiore usque ad minimum invenit scyphum in sacco Beniamin</span></p>
<p id="titus-44-13"><span class="verse-num">44:13</span> <span class="verse-body">at illi scissis vestibus oneratisque rursum asinis reversi sunt in oppidum</span></p>
<p id="titus-44-14"><span class="verse-num">44:14</span> <span class="verse-body">primusque Iudas cum fratribus ingressus est ad Ioseph necdum enim de loco abierat omnesque ante eum in terra pariter corruerunt</span></p>
<p id="titus-44-15"><span class="verse-num">44:15</span> <span class="verse-body">quibus ille ait cur sic agere voluistis an ignoratis quod non sit similis mei in augurandi scientia</span></p>
<p id="titus-44-16"><span class="verse-num">44:16</span> <span class="verse-body">cui Iudas quid respondebimus inquit domino meo vel quid loquemur aut iusti poterimus obtendere Deus invenit iniquitatem servorum tuorum en omnes servi sumus domini mei et nos et apud quem inventus est scyphus</span></p>
<p id="titus-44-17"><span class="verse-num">44:17</span> <span class="verse-body">respondit Ioseph absit a me ut sic agam qui furatus est scyphum ipse sit servus meus vos autem abite liberi ad patrem vestrum</span></p>
<p id="titus-44-18"><span class="verse-num">44:18</span> <span class="verse-body">accedens propius Iudas confidenter ait oro domine mi loquatur servus tuus verbum in auribus tuis et ne irascaris famulo tuo tu es enim post Pharaonem</span></p>
<p id="titus-44-19"><span class="verse-num">44:19</span> <span class="verse-body">dominus meus interrogasti prius servos tuos habetis patrem aut fratrem</span></p>
<p id="titus-44-20"><span class="verse-num">44:20</span> <span class="verse-body">et nos respondimus tibi domino meo est nobis pater senex et puer parvulus qui in senecta illius natus est cuius uterinus frater est mortuus et ipsum solum habet mater sua pater vero tenere diligit eum</span></p>
<p id="titus-44-21"><span class="verse-num">44:21</span> <span class="verse-body">dixistique servis tuis adducite eum ad me et ponam oculos meos super illum</span></p>
<p id="titus-44-22"><span class="verse-num">44:22</span> <span class="verse-body">suggessimus domino meo non potest puer relinquere patrem suum si enim illum dimiserit morietur</span></p>
<p id="titus-44-23"><span class="verse-num">44:23</span> <span class="verse-body">et dixisti servis tuis nisi venerit frater vester minimus vobiscum non videbitis amplius faciem meam</span></p>
<p id="titus-44-24"><span class="verse-num">44:24</span> <span class="verse-body">cum ergo ascendissemus ad famulum tuum patrem nostrum narravimus ei omnia quae locutus est dominus meus</span></p>
<p id="titus-44-25"><span class="verse-num">44:25</span> <span class="verse-body">et dixit pater noster revertimini et emite nobis parum tritici</span></p>
<p id="titus-44-26"><span class="verse-num">44:26</span> <span class="verse-body">cui diximus ire non possumus si frater noster minimus descendet nobiscum proficiscemur simul alioquin illo absente non audemus videre faciem viri</span></p>
<p id="titus-44-27"><span class="verse-num">44:27</span> <span class="verse-body">atque ille respondit vos scitis quod duos genuerit mihi uxor mea</span></p>
<p id="titus-44-28"><span class="verse-num">44:28</span> <span class="verse-body">egressus est unus et dixistis bestia devoravit eum et hucusque non conparet</span></p>
<p id="titus-44-29"><span class="verse-num">44:29</span> <span class="verse-body">si tuleritis et istum et aliquid ei in via contigerit deducetis canos meos cum maerore ad inferos</span></p>
<p id="titus-44-30"><span class="verse-num">44:30</span> <span class="verse-body">igitur si intravero ad servum tuum patrem nostrum et puer defuerit cum anima illius ex huius anima pendeat</span></p>
<p id="titus-44-31"><span class="verse-num">44:31</span> <span class="verse-body">videritque eum non esse nobiscum morietur et deducent famuli tui canos eius cum dolore ad inferos</span></p>
<p id="titus-44-32"><span class="verse-num">44:32</span> <span class="verse-body">ego proprie servus tuus qui in meam hunc recepi fidem et spopondi dicens nisi reduxero eum peccati reus ero in patrem meum omni tempore</span></p>
<p id="titus-44-33"><span class="verse-num">44:33</span> <span class="verse-body">manebo itaque servus tuus pro puero in ministerium domini mei et puer ascendat cum fratribus suis</span></p>
<p id="titus-44-34"><span class="verse-num">44:34</span> <span class="verse-body">non enim possum redire ad patrem absente puero ne calamitatis quae oppressura est patrem meum testis adsistam</span></p>
<h2 id="titus-ch-45">Chapter 45</h2>
<p class="verses"><a href="#titus-45-1">1</a> <a href="#titus-45-2">2</a> <a href="#titus-45-3">3</a> <a href="#titus-45-4">4</a> <a href="#titus-45-5">5</a> <a href="#titus-45-6">6</a> <a href="#titus-45-7">7</a> <a href="#titus-45-8">8</a> <a href="#titus-45-9">9</a> <a href="#titus-45-10">10</a> <a href="#titus-45-11">11</a> <a href="#titus-45-12">12</a> <a href="#titus-45-13">13</a> <a href="#titus-45-14">14</a> <a href="#titus-45-15">15</a> <a href="#titus-45-16">16</a> <a href="#titus-45-17">17</a> <a href="#titus-45-18">18</a> <a href="#titus-45-19">19</a> <a href="#titus-45-20">20</a> <a href="#titus-45-21">21</a> <a href="#titus-45-22">22</a> <a href="#titus-45-23">23</a> <a href="#titus-45-24">24</a> <a href="#titus-45-25">25</a> <a href="#titus-45-26">26</a> <a href="#titus-45-27">27</a> <a href="#titus-45-28">28</a></p>
<p id="titus-45-1"><span class="verse-num">45:1</span> <span class="verse-body">non se poterat ultra cohibere Ioseph multis coram adstantibus unde praecepit ut egrederentur cuncti foras et nullus interesset alienus agnitioni mutuae</span></p>
<p id="titus-45-2"><span class="verse-num">45:2</span> <span class="verse-body">elevavitque vocem cum fletu quam audierunt Aegyptii omnisque domus Pharaonis</span></p>
<p id="titus-45-3"><span class="verse-num">45:3</span> <span class="verse-body">et dixit fratribus suis ego sum Ioseph adhuc pater meus vivit nec poterant respondere fratres nimio timore perterriti</span></p>
<p id="titus-45-4"><span class="verse-num">45:4</span> <span class="verse-body">ad quos ille clementer accedite inquit ad me et cum accessissent prope ego sum ait Ioseph frater vester quem vendidistis in Aegypto</span></p>
<p id="titus-45-5"><span class="verse-num">45:5</span> <span class="verse-body">nolite pavere nec vobis durum esse videatur quod vendidistis me in his regionibus pro salute enim vestra misit me Deus ante vos in Aegyptum</span></p>
<p id="titus-45-6"><span class="verse-num">45:6</span> <span class="verse-body">biennium est quod fames esse coepit in terra et adhuc quinque anni restant quibus nec arari poterit nec meti</span></p>
<p id="titus-45-7"><span class="verse-num">45:7</span> <span class="verse-body">praemisitque me Deus ut reservemini super terram et escas ad vivendum habere possitis</span></p>
<p id="titus-45-8"><span class="verse-num">45:8</span> <span class="verse-body">non vestro consilio sed Dei huc voluntate missus sum qui fecit me quasi patrem Pharaonis et dominum universae domus eius ac principem in omni terra Aegypti</span></p>
<p id="titus-45-9"><span class="verse-num">45:9</span> <span class="verse-body">festinate et ascendite ad patrem meum et dicetis ei haec mandat filius tuus Ioseph Deus me fecit dominum universae terrae Aegypti descende ad me ne moreris</span></p>
<p id="titus-45-10"><span class="verse-num">45:10</span> <span class="verse-body">et habita in terra Gessen erisque iuxta me tu et filii tui et filii filiorum tuorum oves tuae et armenta tua et universa quae possides</span></p>
<p id="titus-45-11"><span class="verse-num">45:11</span> <span class="verse-body">ibique te pascam adhuc enim quinque anni residui sunt famis ne et tu pereas et domus tua et omnia quae possides</span></p>
<p id="titus-45-12"><span class="verse-num">45:12</span> <span class="verse-body">en oculi vestri et oculi fratris mei Beniamin vident quod os meum loquatur ad vos</span></p>
<p id="titus-45-13"><span class="verse-num">45:13</span> <span class="verse-body">nuntiate patri meo universam gloriam meam et cuncta quae vidistis in Aegypto festinate et adducite eum ad me</span></p>
<p id="titus-45-14"><span class="verse-num">45:14</span> <span class="verse-body">cumque amplexatus recidisset in collum Beniamin fratris sui flevit illo quoque flente similiter super collum eius</span></p>
<p id="titus-45-15"><span class="verse-num">45:15</span> <span class="verse-body">osculatusque est Ioseph omnes fratres suos et ploravit super singulos post quae ausi sunt loqui ad eum</span></p>
<p id="titus-45-16"><span class="verse-num">45:16</span> <span class="verse-body">auditumque est et celebri sermone vulgatum in aula regis venerunt fratres Ioseph et gavisus est Pharao atque omnis familia eius</span></p>
<p id="titus-45-17"><span class="verse-num">45:17</span> <span class="verse-body">dixitque ad Ioseph ut imperaret fratribus suis dicens onerantes iumenta ite in terram Chanaan</span></p>
<p id="titus-45-18"><span class="verse-num">45:18</span> <span class="verse-body">et tollite inde patrem vestrum et cognationem et venite ad me et ego dabo vobis omnia bona Aegypti ut comedatis medullam terrae</span></p>
<p id="titus-45-19"><span class="verse-num">45:19</span> <span class="verse-body">praecipe etiam ut tollant plaustra de terra Aegypti ad subvectionem parvulorum suorum et coniugum ac dicito tollite patrem vestrum et properate quantocius venientes</span></p>
<p id="titus-45-20"><span class="verse-num">45:20</span> <span class="verse-body">ne dimittatis quicquam de supellectili vestra quia omnes opes Aegypti vestrae erunt</span></p>
<p id="titus-45-21"><span class="verse-num">45:21</span> <span class="verse-body">fecerunt filii Israhel ut eis mandatum fuerat quibus dedit Ioseph plaustra secundum Pharaonis imperium et cibaria in itinere</span></p>
<p id="titus-45-22"><span class="verse-num">45:22</span> <span class="verse-body">singulisque proferri iussit binas stolas Beniamin vero dedit trecentos argenteos cum quinque stolis optimis</span></p>
<p id="titus-45-23"><span class="verse-num">45:23</span> <span class="verse-body">tantundem pecuniae et vestium mittens patri suo addens eis asinos decem qui subveherent ex omnibus divitiis Aegypti et totidem asinas triticum in itinere panesque portantes</span></p>
<p id="titus-45-24"><span class="verse-num">45:24</span> <span class="verse-body">dimisit ergo fratres suos et proficiscentibus ait ne irascamini in via</span></p>
<p id="titus-45-25"><span class="verse-num">45:25</span> <span class="verse-body">qui ascendentes ex Aegypto venerunt in terram Chanaan ad patrem suum Iacob</span></p>
<p id="titus-45-26"><span class="verse-num">45:26</span> <span class="verse-body">et nuntiaverunt ei dicentes Ioseph vivit et ipse dominatur in omni terra Aegypti quo audito quasi de gravi somno evigilans tamen non credebat eis</span></p>
<p id="titus-45-27"><span class="verse-num">45:27</span> <span class="verse-body">illi contra referebant omnem ordinem rei cumque vidisset plaustra et universa quae miserat revixit spiritus eius</span></p>
<p id="titus-45-28"><span class="verse-num">45:28</span> <span class="verse-body">et ait sufficit mihi si adhuc Ioseph filius meus vivit vadam et videbo illum antequam moriar</span></p>
<h2 id="titus-ch-46">Chapter 46</h2>
<p class="verses"><a href="#titus-46-1">1</a> <a href="#titus-46-2">2</a> <a href="#titus-46-3">3</a> <a href="#titus-46-4">4</a> <a href="#titus-46-5">5</a> <a href="#titus-46-6">6</a> <a href="#titus-46-7">7</a> <a href="#titus-46-8">8</a> <a href="#titus-46-9">9</a> <a href="#titus-46-10">10</a> <a href="#titus-46-11">11</a> <a href="#titus-46-12">12</a> <a href="#titus-46-13">13</a> <a href="#titus-46-14">14</a> <a href="#titus-46-15">15</a> <a href="#titus-46-16">16</a> <a href="#titus-46-17">17</a> <a href="#titus-46-18">18</a> <a href="#titus-46-19">19</a> <a href="#titus-46-20">20</a> <a href="#titus-46-21">21</a> <a href="#titus-46-22">22</a> <a href="#titus-46-23">23</a> <a href="#titus-46-24">24</a> <a href="#titus-46-25">25</a> <a href="#titus-46-26">26</a> <a href="#titus-46-27">27</a> <a href="#titus-46-28">28</a> <a href="#titus-46-29">29</a> <a href="#titus-46-30">30</a> <a href="#titus-46-31">31</a> <a href="#titus-46-32">32</a> <a href="#titus-46-33">33</a> <a href="#titus-46-34">34</a></p>
<p id="titus-46-1"><span class="verse-num">46:1</span> <span class="verse-body">profectusque Israhel cum omnibus quae habebat venit ad puteum Iuramenti et mactatis ibi victimis Deo patris sui Isaac</span></p>
<p id="titus-46-2"><span class="verse-num">46:2</span> <span class="verse-body">audivit eum per visionem nocte vocantem se et dicentem sibi Iacob Iacob cui respondit ecce adsum</span></p>
<p id="titus-46-3"><span class="verse-num">46:3</span> <span class="verse-body">ait illi Deus ego sum Fortissimus Deus patris tui noli timere et descende in Aegyptum quia in gentem magnam faciam te ibi</span></p>
<p id="titus-46-4"><span class="verse-num">46:4</span> <span class="verse-body">ego descendam tecum illuc et ego inde adducam te revertentem Ioseph quoque ponet manum suam super oculos tuos</span></p>
<p id="titus-46-5"><span class="verse-num">46:5</span> <span class="verse-body">surrexit Iacob a puteo Iuramenti tuleruntque eum filii cum parvulis et uxoribus suis in plaustris quae miserat Pharao ad portandum senem</span></p>
<p id="titus-46-6"><span class="verse-num">46:6</span> <span class="verse-body">et omnia quae possederat in terra Chanaan venitque in Aegyptum cum omni semine suo</span></p>
<p id="titus-46-7"><span class="verse-num">46:7</span> <span class="verse-body">filii eius et nepotes filiae et cuncta simul progenies</span></p>
<p id="titus-46-8"><span class="verse-num">46:8</span> <span class="verse-body">haec sunt autem nomina filiorum Israhel qui ingressi sunt in Aegyptum ipse cum liberis suis primogenitus Ruben</span></p>
<p id="titus-46-9"><span class="verse-num">46:9</span> <span class="verse-body">filii Ruben Enoch et Phallu et Esrom et Charmi</span></p>
<p id="titus-46-10"><span class="verse-num">46:10</span> <span class="verse-body">filii Symeon Iemuhel et Iamin et Ahod et Iachin et Saher et Saul filius Chananitidis</span></p>
<p id="titus-46-11"><span class="verse-num">46:11</span> <span class="verse-body">filii Levi Gerson Caath et Merari</span></p>
<p id="titus-46-12"><span class="verse-num">46:12</span> <span class="verse-body">filii Iuda Her et Onan et Sela et Phares et Zara mortui sunt autem Her et Onan in terra Chanaan natique sunt filii Phares Esrom et Amul</span></p>
<p id="titus-46-13"><span class="verse-num">46:13</span> <span class="verse-body">filii Isachar Thola et Phua et Iob et Semron</span></p>
<p id="titus-46-14"><span class="verse-num">46:14</span> <span class="verse-body">filii Zabulon Sared et Helon et Iahelel</span></p>
<p id="titus-46-15"><span class="verse-num">46:15</span> <span class="verse-body">hii filii Liae quos genuit in Mesopotamiam Syriae cum Dina filia sua omnes animae filiorum eius et filiarum triginta tres</span></p>
<p id="titus-46-16"><span class="verse-num">46:16</span> <span class="verse-body">filii Gad Sephion et Haggi Suni et Esebon Heri et Arodi et Areli</span></p>
<p id="titus-46-17"><span class="verse-num">46:17</span> <span class="verse-body">filii Aser Iamne et Iesua et Iesui et Beria Sara quoque soror eorum filii Beria Heber et Melchihel</span></p>
<p id="titus-46-18"><span class="verse-num">46:18</span> <span class="verse-body">hii filii Zelphae quam dedit Laban Liae filiae suae et hos genuit Iacob sedecim animas</span></p>
<p id="titus-46-19"><span class="verse-num">46:19</span> <span class="verse-body">filii Rahel uxoris Iacob Ioseph et Beniamin</span></p>
<p id="titus-46-20"><span class="verse-num">46:20</span> <span class="verse-body">natique sunt Ioseph filii in terra Aegypti quos genuit ei Aseneth filia Putiphare sacerdotis Heliopoleos Manasses et Ephraim</span></p>
<p id="titus-46-21"><span class="verse-num">46:21</span> <span class="verse-body">filii Beniamin Bela et Bechor et Asbel Gera et Naaman et Ehi et Ros Mophim et Opphim et Ared</span></p>
<p id="titus-46-22"><span class="verse-num">46:22</span> <span class="verse-body">hii filii Rahel quos genuit Iacob omnes animae quattuordecim</span></p>
<p id="titus-46-23"><span class="verse-num">46:23</span> <span class="verse-body">filii Dan Usim</span></p>
<p id="titus-46-24"><span class="verse-num">46:24</span> <span class="verse-body">filii Nepthalim Iasihel et Guni et Hieser et Sallem</span></p>
<p id="titus-46-25"><span class="verse-num">46:25</span> <span class="verse-body">hii filii Balae quam dedit Laban Raheli filiae suae et hos genuit Iacob omnes animae septem</span></p>
<p id="titus-46-26"><span class="verse-num">46:26</span> <span class="verse-body">cunctae animae quae ingressae sunt cum Iacob in Aegyptum et egressae de femore illius absque uxoribus filiorum sexaginta sex</span></p>
<p id="titus-46-27"><span class="verse-num">46:27</span> <span class="verse-body">filii autem Ioseph qui nati sunt ei in terra Aegypti animae duae omnis anima domus Iacob quae ingressa est Aegyptum fuere septuaginta</span></p>
<p id="titus-46-28"><span class="verse-num">46:28</span> <span class="verse-body">misit autem Iudam ante se ad Ioseph ut nuntiaret ei et ille occurreret in Gessen</span></p>
<p id="titus-46-29"><span class="verse-num">46:29</span> <span class="verse-body">quo cum pervenisset iuncto Ioseph curru suo ascendit obviam patri ad eundem locum vidensque eum inruit super collum eius et inter amplexus flevit</span></p>
<p id="titus-46-30"><span class="verse-num">46:30</span> <span class="verse-body">dixitque pater ad Ioseph iam laetus moriar quia vidi faciem tuam et superstitem te relinquo</span></p>
<p id="titus-46-31"><span class="verse-num">46:31</span> <span class="verse-body">et ille locutus est ad fratres et ad omnem domum patris sui ascendam et nuntiabo Pharaoni dicamque ei fratres mei et domus patris mei qui erant in terra Chanaan venerunt ad me</span></p>
<p id="titus-46-32"><span class="verse-num">46:32</span> <span class="verse-body">et sunt viri pastores ovium curamque habent alendorum gregum pecora sua et armenta et omnia quae habere potuerunt adduxerunt secum</span></p>
<p id="titus-46-33"><span class="verse-num">46:33</span> <span class="verse-body">cumque vocaverit vos et dixerit quod est opus vestrum</span></p>
<p id="titus-46-34"><span class="verse-num">46:34</span> <span class="verse-body">respondebitis viri pastores sumus servi tui ab infantia nostra usque in praesens et nos et patres nostri haec autem dicetis ut habitare possitis in terra Gessen quia detestantur Aegyptii omnes pastores ovium</span></p>
<h2 id="titus-ch-47">Chapter 47</h2>
<p class="verses"><a href="#titus-47-1">1</a> <a href="#titus-47-2">2</a> <a href="#titus-47-3">3</a> <a href="#titus-47-4">4</a> <a href="#titus-47-5">5</a> <a href="#titus-47-6">6</a> <a href="#titus-47-7">7</a> <a href="#titus-47-8">8</a> <a href="#titus-47-9">9</a> <a href="#titus-47-10">10</a> <a href="#titus-47-11">11</a> <a href="#titus-47-12">12</a> <a href="#titus-47-13">13</a> <a href="#titus-47-14">14</a> <a href="#titus-47-15">15</a> <a href="#titus-47-16">16</a> <a href="#titus-47-17">17</a> <a href="#titus-47-18">18</a> <a href="#titus-47-19">19</a> <a href="#titus-47-20">20</a> <a href="#titus-47-21">21</a> <a href="#titus-47-22">22</a> <a href="#titus-47-23">23</a> <a href="#titus-47-24">24</a> <a href="#titus-47-25">25</a> <a href="#titus-47-26">26</a> <a href="#titus-47-27">27</a> <a href="#titus-47-28">28</a> <a href="#titus-47-29">29</a> <a href="#titus-47-30">30</a> <a href="#titus-47-31">31</a></p>
<p id="titus-47-1"><span class="verse-num">47:1</span> <span class="verse-body">ingressus ergo Ioseph nuntiavit Pharaoni dicens pater meus et fratres oves eorum et armenta et cuncta quae possident venerunt de terra Chanaan et ecce consistunt in terra Gessen</span></p>
<p id="titus-47-2"><span class="verse-num">47:2</span> <span class="verse-body">extremos quoque fratrum suorum quinque viros statuit coram rege</span></p>
<p id="titus-47-3"><span class="verse-num">47:3</span> <span class="verse-body">quos ille interrogavit quid habetis operis responderunt pastores ovium sumus servi tui et nos et patres nostri</span></p>
<p id="titus-47-4"><span class="verse-num">47:4</span> <span class="verse-body">ad peregrinandum in terra tua venimus quoniam non est herba gregibus servorum tuorum ingravescente fame in regione Chanaan petimusque ut esse nos iubeas servos tuos in terra Gessen</span></p>
<p id="titus-47-5"><span class="verse-num">47:5</span> <span class="verse-body">dixit itaque rex ad Ioseph pater tuus et fratres tui venerunt ad te</span></p>
<p id="titus-47-6"><span class="verse-num">47:6</span> <span class="verse-body">terra Aegypti in conspectu tuo est in optimo loco fac habitare eos et trade eis terram Gessen quod si nosti esse in eis viros industrios constitue illos magistros pecorum meorum</span></p>
<p id="titus-47-7"><span class="verse-num">47:7</span> <span class="verse-body">post haec introduxit Ioseph patrem suum ad regem et statuit eum coram eo qui benedicens illi</span></p>
<p id="titus-47-8"><span class="verse-num">47:8</span> <span class="verse-body">et interrogatus ab eo quot sunt dies annorum vitae tuae</span></p>
<p id="titus-47-9"><span class="verse-num">47:9</span> <span class="verse-body">respondit dies peregrinationis vitae meae centum triginta annorum sunt parvi et mali et non pervenerunt usque ad dies patrum meorum quibus peregrinati sunt</span></p>
<p id="titus-47-10"><span class="verse-num">47:10</span> <span class="verse-body">et benedicto rege egressus est foras</span></p>
<p id="titus-47-11"><span class="verse-num">47:11</span> <span class="verse-body">Ioseph vero patri et fratribus suis dedit possessionem in Aegypto in optimo loco terrae solo Ramesses ut praeceperat Pharao</span></p>
<p id="titus-47-12"><span class="verse-num">47:12</span> <span class="verse-body">et alebat eos omnemque domum patris sui praebens cibaria singulis</span></p>
<p id="titus-47-13"><span class="verse-num">47:13</span> <span class="verse-body">in toto enim orbe panis deerat et oppresserat fames terram maxime Aegypti et Chanaan</span></p>
<p id="titus-47-14"><span class="verse-num">47:14</span> <span class="verse-body">e quibus omnem pecuniam congregavit pro venditione frumenti et intulit eam in aerarium regis</span></p>
<p id="titus-47-15"><span class="verse-num">47:15</span> <span class="verse-body">cumque defecisset emptoris pretium venit cuncta Aegyptus ad Ioseph dicens da nobis panes quare morimur coram te deficiente pecunia</span></p>
<p id="titus-47-16"><span class="verse-num">47:16</span> <span class="verse-body">quibus ille respondit adducite pecora vestra et dabo vobis pro eis cibos si pretium non habetis</span></p>
<p id="titus-47-17"><span class="verse-num">47:17</span> <span class="verse-body">quae cum adduxissent dedit eis alimenta pro equis et ovibus et bubus et asinis sustentavitque eos illo anno pro commutatione pecorum</span></p>
<p id="titus-47-18"><span class="verse-num">47:18</span> <span class="verse-body">veneruntque anno secundo et dixerunt ei non celamus dominum nostrum quod deficiente pecunia pecora simul defecerint nec clam te est quod absque corporibus et terra nihil habeamus</span></p>
<p id="titus-47-19"><span class="verse-num">47:19</span> <span class="verse-body">cur ergo morimur te vidente et nos et terra nostra tui erimus eme nos in servitutem regiam et praebe semina ne pereunte cultore redigatur terra in solitudinem</span></p>
<p id="titus-47-20"><span class="verse-num">47:20</span> <span class="verse-body">emit igitur Ioseph omnem terram Aegypti vendentibus singulis possessiones suas prae magnitudine famis subiecitque eam Pharaoni</span></p>
<p id="titus-47-21"><span class="verse-num">47:21</span> <span class="verse-body">et cunctos populos eius a novissimis terminis Aegypti usque ad extremos fines eius</span></p>
<p id="titus-47-22"><span class="verse-num">47:22</span> <span class="verse-body">praeter terram sacerdotum quae a rege tradita fuerat eis quibus et statuta cibaria ex horreis publicis praebebantur et idcirco non sunt conpulsi vendere possessiones suas</span></p>
<p id="titus-47-23"><span class="verse-num">47:23</span> <span class="verse-body">dixit ergo Ioseph ad populos en ut cernitis et vos et terram vestram Pharao possidet accipite semina et serite agros</span></p>
<p id="titus-47-24"><span class="verse-num">47:24</span> <span class="verse-body">ut fruges habere possitis quintam partem regi dabitis quattuor reliquas permitto vobis in sementem et in cibos famulis et liberis vestris</span></p>
<p id="titus-47-25"><span class="verse-num">47:25</span> <span class="verse-body">qui responderunt salus nostra in manu tua est respiciat nos tantum dominus noster et laeti serviemus regi</span></p>
<p id="titus-47-26"><span class="verse-num">47:26</span> <span class="verse-body">ex eo tempore usque in praesentem diem in universa terra Aegypti regibus quinta pars solvitur et factum est quasi in legem absque terra sacerdotali quae libera ab hac condicione fuit</span></p>
<p id="titus-47-27"><span class="verse-num">47:27</span> <span class="verse-body">habitavit ergo Israhel in Aegypto id est in terra Gessen et possedit eam auctusque est et multiplicatus nimis</span></p>
<p id="titus-47-28"><span class="verse-num">47:28</span> <span class="verse-body">et vixit in ea decem et septem annis factique sunt omnes dies vitae illius centum quadraginta septem annorum</span></p>
<p id="titus-47-29"><span class="verse-num">47:29</span> <span class="verse-body">cumque adpropinquare cerneret mortis diem vocavit filium suum Ioseph et dixit ad eum si inveni gratiam in conspectu tuo pone manum sub femore meo et facies mihi misericordiam et veritatem ut non sepelias me in Aegypto</span></p>
<p id="titus-47-30"><span class="verse-num">47:30</span> <span class="verse-body">sed dormiam cum patribus meis et auferas me de hac terra condasque in sepulchro maiorum cui respondit Ioseph ego faciam quod iussisti</span></p>
<p id="titus-47-31"><span class="verse-num">47:31</span> <span class="verse-body">et ille iura ergo inquit mihi quo iurante adoravit Israhel Deum conversus ad lectuli caput</span></p>
<h2 id="titus-ch-48">Chapter 48</h2>
<p class="verses"><a href="#titus-48-1">1</a> <a href="#titus-48-2">2</a> <a href="#titus-48-3">3</a> <a href="#titus-48-4">4</a> <a href="#titus-48-5">5</a> <a href="#titus-48-6">6</a> <a href="#titus-48-7">7</a> <a href="#titus-48-8">8</a> <a href="#titus-48-9">9</a> <a href="#titus-48-10">10</a> <a href="#titus-48-11">11</a> <a href="#titus-48-12">12</a> <a href="#titus-48-13">13</a> <a href="#titus-48-14">14</a> <a href="#titus-48-15">15</a> <a href="#titus-48-16">16</a> <a href="#titus-48-17">17</a> <a href="#titus-48-18">18</a> <a href="#titus-48-19">19</a> <a href="#titus-48-20">20</a> <a href="#titus-48-21">21</a> <a href="#titus-48-22">22</a></p>
<p id="titus-48-1"><span class="verse-num">48:1</span> <span class="verse-body">his ita transactis nuntiatum est Ioseph quod aegrotaret pater eius qui adsumptis duobus filiis Manasse et Ephraim ire perrexit</span></p>
<p id="titus-48-2"><span class="verse-num">48:2</span> <span class="verse-body">dictumque est seni ecce filius tuus Ioseph venit ad te qui confortatus sedit in lectulo</span></p>
<p id="titus-48-3"><span class="verse-num">48:3</span> <span class="verse-body">et ingresso ad se ait Deus omnipotens apparuit mihi in Luza quae est in terra Chanaan benedixitque mihi</span></p>
<p id="titus-48-4"><span class="verse-num">48:4</span> <span class="verse-body">et ait ego te augebo et multiplicabo et faciam in turbas populorum daboque tibi terram hanc et semini tuo post te in possessionem sempiternam</span></p>
<p id="titus-48-5"><span class="verse-num">48:5</span> <span class="verse-body">duo igitur filii tui qui nati sunt tibi in terra Aegypti antequam huc venirem ad te mei erunt Ephraim et Manasses sicut Ruben et Symeon reputabuntur mihi</span></p>
<p id="titus-48-6"><span class="verse-num">48:6</span> <span class="verse-body">reliquos autem quos genueris post eos tui erunt et nomine fratrum suorum vocabuntur in possessionibus suis</span></p>
<p id="titus-48-7"><span class="verse-num">48:7</span> <span class="verse-body">mihi enim quando veniebam de Mesopotamiam mortua est Rahel in terra Chanaan in ipso itinere eratque vernum tempus et ingrediebar Ephratam et sepelivi eam iuxta viam Ephratae quae alio nomine appellatur Bethleem</span></p>
<p id="titus-48-8"><span class="verse-num">48:8</span> <span class="verse-body">videns autem filios eius dixit ad eum qui sunt isti</span></p>
<p id="titus-48-9"><span class="verse-num">48:9</span> <span class="verse-body">respondit filii mei sunt quos dedit mihi Deus in hoc loco adduc inquit eos ad me ut benedicam illis</span></p>
<p id="titus-48-10"><span class="verse-num">48:10</span> <span class="verse-body">oculi enim Israhel caligabant prae nimia senectute et clare videre non poterat adplicitosque ad se deosculatus et circumplexus</span></p>
<p id="titus-48-11"><span class="verse-num">48:11</span> <span class="verse-body">dixit ad filium non sum fraudatus aspectu tuo insuper ostendit mihi Deus semen tuum</span></p>
<p id="titus-48-12"><span class="verse-num">48:12</span> <span class="verse-body">cumque tulisset eos Ioseph de gremio patris adoravit pronus in terram</span></p>
<p id="titus-48-13"><span class="verse-num">48:13</span> <span class="verse-body">et posuit Ephraim ad dexteram suam id est ad sinistram Israhel Manassen vero in sinistra sua ad dexteram scilicet patris adplicuitque ambos ad eum</span></p>
<p id="titus-48-14"><span class="verse-num">48:14</span> <span class="verse-body">qui extendens manum dextram posuit super caput Ephraim iunioris fratris sinistram autem super caput Manasse qui maior natu erat commutans manus</span></p>
<p id="titus-48-15"><span class="verse-num">48:15</span> <span class="verse-body">benedixitque Ioseph filio suo et ait Deus in cuius conspectu ambulaverunt patres mei Abraham et Isaac Deus qui pascit me ab adulescentia mea usque in praesentem diem</span></p>
<p id="titus-48-16"><span class="verse-num">48:16</span> <span class="verse-body">angelus qui eruit me de cunctis malis benedicat pueris et invocetur super eos nomen meum nomina quoque patrum meorum Abraham et Isaac et crescant in multitudinem super terram</span></p>
<p id="titus-48-17"><span class="verse-num">48:17</span> <span class="verse-body">videns autem Ioseph quod posuisset pater suus dexteram manum super caput Ephraim graviter accepit et adprehensam patris manum levare conatus est de capite Ephraim et transferre super caput Manasse</span></p>
<p id="titus-48-18"><span class="verse-num">48:18</span> <span class="verse-body">dixitque ad patrem non ita convenit pater quia hic est primogenitus pone dexteram tuam super caput eius</span></p>
<p id="titus-48-19"><span class="verse-num">48:19</span> <span class="verse-body">qui rennuens ait scio fili mi scio et iste quidem erit in populos et multiplicabitur sed frater eius iunior maior illo erit et semen illius crescet in gentes</span></p>
<p id="titus-48-20"><span class="verse-num">48:20</span> <span class="verse-body">benedixitque eis in ipso tempore dicens in te benedicetur Israhel atque dicetur faciat tibi Deus sicut Ephraim et sicut Manasse constituitque Ephraim ante Manassen</span></p>
<p id="titus-48-21"><span class="verse-num">48:21</span> <span class="verse-body">et ait ad Ioseph filium suum en ego morior et erit Deus vobiscum reducetque vos ad terram patrum vestrorum</span></p>
<p id="titus-48-22"><span class="verse-num">48:22</span> <span class="verse-body">do tibi partem unam extra fratres tuos quam tuli de manu Amorrei in gladio et arcu meo</span></p>
<h2 id="titus-ch-49">Chapter 49</h2>
<p class="verses"><a href="#titus-49-1">1</a> <a href="#titus-49-2">2</a> <a href="#titus-49-3">3</a> <a href="#titus-49-4">4</a> <a href="#titus-49-5">5</a> <a href="#titus-49-6">6</a> <a href="#titus-49-7">7</a> <a href="#titus-49-8">8</a> <a href="#titus-49-9">9</a> <a href="#titus-49-10">10</a> <a href="#titus-49-11">11</a> <a href="#titus-49-12">12</a> <a href="#titus-49-13">13</a> <a href="#titus-49-14">14</a> <a href="#titus-49-15">15</a> <a href="#titus-49-16">16</a> <a href="#titus-49-17">17</a> <a href="#titus-49-18">18</a> <a href="#titus-49-19">19</a> <a href="#titus-49-20">20</a> <a href="#titus-49-21">21</a> <a href="#titus-49-22">22</a> <a href="#titus-49-23">23</a> <a href="#titus-49-24">24</a> <a href="#titus-49-25">25</a> <a href="#titus-49-26">26</a> <a href="#titus-49-27">27</a> <a href="#titus-49-28">28</a> <a href="#titus-49-29">29</a> <a href="#titus-49-30">30</a> <a href="#titus-49-31">31</a> <a href="#titus-49-32">32</a></p>
<p id="titus-49-1"><span class="verse-num">49:1</span> <span class="verse-body">vocavit autem Iacob filios suos et ait eis congregamini ut adnuntiem quae ventura sunt vobis diebus novissimis</span></p>
<p id="titus-49-2"><span class="verse-num">49:2</span> <span class="verse-body">congregamini et audite filii Iacob audite Israhel patrem vestrum</span></p>
<p id="titus-49-3"><span class="verse-num">49:3</span> <span class="verse-body">Ruben primogenitus meus tu fortitudo mea et principium doloris mei prior in donis maior imperio</span></p>
<p id="titus-49-4"><span class="verse-num">49:4</span> <span class="verse-body">effusus es sicut aqua non crescas quia ascendisti cubile patris tui et maculasti stratum eius</span></p>
<p id="titus-49-5"><span class="verse-num">49:5</span> <span class="verse-body">Symeon et Levi fratres vasa iniquitatis bellantia</span></p>
<p id="titus-49-6"><span class="verse-num">49:6</span> <span class="verse-body">in consilio eorum ne veniat anima mea et in coetu illorum non sit gloria mea quia in furore suo occiderunt virum et in voluntate sua suffoderunt murum</span></p>
<p id="titus-49-7"><span class="verse-num">49:7</span> <span class="verse-body">maledictus furor eorum quia pertinax et indignatio illorum quia dura dividam eos in Iacob et dispergam illos in Israhel</span></p>
<p id="titus-49-8"><span class="verse-num">49:8</span> <span class="verse-body">Iuda te laudabunt fratres tui manus tua in cervicibus inimicorum tuorum adorabunt te filii patris tui</span></p>
<p id="titus-49-9"><span class="verse-num">49:9</span> <span class="verse-body">catulus leonis Iuda a praeda fili mi ascendisti requiescens accubuisti ut leo et quasi leaena quis suscitabit eum</span></p>
<p id="titus-49-10"><span class="verse-num">49:10</span> <span class="verse-body">non auferetur sceptrum de Iuda et dux de femoribus eius donec veniat qui mittendus est et ipse erit expectatio gentium</span></p>
<p id="titus-49-11"><span class="verse-num">49:11</span> <span class="verse-body">ligans ad vineam pullum suum et ad vitem o fili mi asinam suam lavabit vino stolam suam et sanguine uvae pallium suum</span></p>
<p id="titus-49-12"><span class="verse-num">49:12</span> <span class="verse-body">pulchriores oculi eius vino et dentes lacte candidiores</span></p>
<p id="titus-49-13"><span class="verse-num">49:13</span> <span class="verse-body">Zabulon in litore maris habitabit et in statione navium pertingens usque ad Sidonem</span></p>
<p id="titus-49-14"><span class="verse-num">49:14</span> <span class="verse-body">Isachar asinus fortis accubans inter terminos</span></p>
<p id="titus-49-15"><span class="verse-num">49:15</span> <span class="verse-body">vidit requiem quod esset bona et terram quod optima et subposuit umerum suum ad portandum factusque est tributis serviens</span></p>
<p id="titus-49-16"><span class="verse-num">49:16</span> <span class="verse-body">Dan iudicabit populum suum sicut et alia tribus Israhel</span></p>
<p id="titus-49-17"><span class="verse-num">49:17</span> <span class="verse-body">fiat Dan coluber in via cerastes in semita mordens ungulas equi ut cadat ascensor eius retro</span></p>
<p id="titus-49-18"><span class="verse-num">49:18</span> <span class="verse-body">salutare tuum expectabo Domine</span></p>
<p id="titus-49-19"><span class="verse-num">49:19</span> <span class="verse-body">Gad accinctus proeliabitur ante eum et ipse accingetur retrorsum</span></p>
<p id="titus-49-20"><span class="verse-num">49:20</span> <span class="verse-body">Aser pinguis panis eius et praebebit delicias regibus</span></p>
<p id="titus-49-21"><span class="verse-num">49:21</span> <span class="verse-body">Nepthalim cervus emissus et dans eloquia pulchritudinis</span></p>
<p id="titus-49-22"><span class="verse-num">49:22</span> <span class="verse-body">filius adcrescens Ioseph filius adcrescens et decorus aspectu filiae discurrerunt super murum</span></p>
<p id="titus-49-23"><span class="verse-num">49:23</span> <span class="verse-body">sed exasperaverunt eum et iurgati sunt invideruntque illi habentes iacula</span></p>
<p id="titus-49-24"><span class="verse-num">49:24</span> <span class="verse-body">sedit in forti arcus eius et dissoluta sunt vincula brachiorum et manuum illius per manus potentis Iacob inde pastor egressus est lapis Israhel</span></p>
<p id="titus-49-25"><span class="verse-num">49:25</span> <span class="verse-body">Deus patris tui erit adiutor tuus et Omnipotens benedicet tibi benedictionibus caeli desuper benedictionibus abyssi iacentis deorsum benedictionibus uberum et vulvae</span></p>
<p id="titus-49-26"><span class="verse-num">49:26</span> <span class="verse-body">benedictiones patris tui confortatae sunt benedictionibus patrum eius donec veniret desiderium collium aeternorum fiant in capite Ioseph et in vertice nazarei inter fratres suos</span></p>
<p id="titus-49-27"><span class="verse-num">49:27</span> <span class="verse-body">Beniamin lupus rapax mane comedet praedam et vespere dividet spolia</span></p>
<p id="titus-49-28"><span class="verse-num">49:28</span> <span class="verse-body">omnes hii in tribubus Israhel duodecim haec locutus est eis pater suus benedixitque singulis benedictionibus propriis</span></p>
<p id="titus-49-29"><span class="verse-num">49:29</span> <span class="verse-body">et praecepit eis dicens ego congregor ad populum meum sepelite me cum patribus meis in spelunca duplici quae est in agro Ephron Hetthei</span></p>
<p id="titus-49-30"><span class="verse-num">49:30</span> <span class="verse-body">contra Mambre in terra Chanaan quam emit Abraham cum agro ab Ephron Hettheo in possessionem sepulchri</span></p>
<p id="titus-49-31"><span class="verse-num">49:31</span> <span class="verse-body">ibi sepelierunt eum et Sarram uxorem eius ibi sepultus est Isaac cum Rebecca coniuge ibi et Lia condita iacet</span></p>
<p id="titus-49-32"><span class="verse-num">49:32</span> <span class="verse-body">finitisque mandatis quibus filios instruebat collegit pedes suos super lectulum et obiit adpositusque est ad populum suum</span></p>
<h2 id="titus-ch-50">Chapter 50</h2>
<p class="verses"><a href="#titus-50-1">1</a> <a href="#titus-50-2">2</a> <a href="#titus-50-3">3</a> <a href="#titus-50-4">4</a> <a href="#titus-50-5">5</a> <a href="#titus-50-6">6</a> <a href="#titus-50-7">7</a> <a href="#titus-50-8">8</a> <a href="#titus-50-9">9</a> <a href="#titus-50-10">10</a> <a href="#titus-50-11">11</a> <a href="#titus-50-12">12</a> <a href="#titus-50-13">13</a> <a href="#titus-50-14">14</a> <a href="#titus-50-15">15</a> <a href="#titus-50-16">16</a> <a href="#titus-50-17">17</a> <a href="#titus-50-18">18</a> <a href="#titus-50-19">19</a> <a href="#titus-50-20">20</a> <a href="#titus-50-21">21</a> <a href="#titus-50-22">22</a> <a href="#titus-50-23">23</a> <a href="#titus-50-24">24</a></p>
<p id="titus-50-1"><span class="verse-num">50:1</span> <span class="verse-body">quod cernens Ioseph ruit super faciem patris flens et deosculans eum</span></p>
<p id="titus-50-2"><span class="verse-num">50:2</span> <span class="verse-body">praecepitque servis suis medicis ut aromatibus condirent patrem</span></p>
<p id="titus-50-3"><span class="verse-num">50:3</span> <span class="verse-body">quibus iussa explentibus transierunt quadraginta dies iste quippe mos erat cadaverum conditorum flevitque eum Aegyptus septuaginta diebus</span></p>
<p id="titus-50-4"><span class="verse-num">50:4</span> <span class="verse-body">et expleto planctus tempore locutus est Ioseph ad familiam Pharaonis si inveni gratiam in conspectu vestro loquimini in auribus Pharaonis</span></p>
<p id="titus-50-5"><span class="verse-num">50:5</span> <span class="verse-body">eo quod pater meus adiuraverit me dicens en morior in sepulchro meo quod fodi mihi in terra Chanaan sepelies me ascendam igitur et sepeliam patrem meum ac revertar</span></p>
<p id="titus-50-6"><span class="verse-num">50:6</span> <span class="verse-body">dixitque ei Pharao ascende et sepeli patrem tuum sicut adiuratus es</span></p>
<p id="titus-50-7"><span class="verse-num">50:7</span> <span class="verse-body">quo ascendente ierunt cum eo omnes senes domus Pharaonis cunctique maiores natu terrae Aegypti</span></p>
<p id="titus-50-8"><span class="verse-num">50:8</span> <span class="verse-body">domus Ioseph cum fratribus suis absque parvulis et gregibus atque armentis quae dereliquerant in terra Gessen</span></p>
<p id="titus-50-9"><span class="verse-num">50:9</span> <span class="verse-body">habuit quoque in comitatu currus et equites et facta est turba non modica</span></p>
<p id="titus-50-10"><span class="verse-num">50:10</span> <span class="verse-body">veneruntque ad aream Atad quae sita est trans Iordanem ubi celebrantes exequias planctu magno atque vehementi impleverunt septem dies</span></p>
<p id="titus-50-11"><span class="verse-num">50:11</span> <span class="verse-body">quod cum vidissent habitatores terrae Chanaan dixerunt planctus magnus est iste Aegyptiis et idcirco appellaverunt nomen loci illius Planctus Aegypti</span></p>
<p id="titus-50-12"><span class="verse-num">50:12</span> <span class="verse-body">fecerunt ergo filii Iacob sicut praeceperat eis</span></p>
<p id="titus-50-13"><span class="verse-num">50:13</span> <span class="verse-body">et portantes eum in terram Chanaan sepelierunt in spelunca duplici quam emerat Abraham cum agro in possessionem sepulchri ab Ephron Hettheo contra faciem Mambre</span></p>
<p id="titus-50-14"><span class="verse-num">50:14</span> <span class="verse-body">reversusque est Ioseph in Aegyptum cum fratribus suis et omni comitatu sepulto patre</span></p>
<p id="titus-50-15"><span class="verse-num">50:15</span> <span class="verse-body">quo mortuo timentes fratres eius et mutuo conloquentes ne forte memor sit iniuriae quam passus est et reddat nobis malum omne quod fecimus</span></p>
<p id="titus-50-16"><span class="verse-num">50:16</span> <span class="verse-body">mandaverunt ei pater tuus praecepit nobis antequam moreretur</span></p>
<p id="titus-50-17"><span class="verse-num">50:17</span> <span class="verse-body">ut haec tibi verbis illius diceremus obsecro ut obliviscaris sceleris fratrum tuorum et peccati atque malitiae quam exercuerunt in te nos quoque oramus ut servis Dei patris tui dimittas iniquitatem hanc quibus auditis flevit Ioseph</span></p>
<p id="titus-50-18"><span class="verse-num">50:18</span> <span class="verse-body">veneruntque ad eum fratres sui et proni in terram dixerunt servi tui sumus</span></p>
<p id="titus-50-19"><span class="verse-num">50:19</span> <span class="verse-body">quibus ille respondit nolite timere num Dei possumus rennuere voluntatem</span></p>
<p id="titus-50-20"><span class="verse-num">50:20</span> <span class="verse-body">vos cogitastis de me malum et Deus vertit illud in bonum ut exaltaret me sicut inpraesentiarum cernitis et salvos faceret multos populos</span></p>
<p id="titus-50-21"><span class="verse-num">50:21</span> <span class="verse-body">nolite metuere ego pascam vos et parvulos vestros consolatusque est eos et blande ac leniter est locutus</span></p>
<p id="titus-50-22"><span class="verse-num">50:22</span> <span class="verse-body">et habitavit in Aegypto cum omni domo patris sui vixitque centum decem annis et vidit Ephraim filios usque ad tertiam generationem filii quoque Machir filii Manasse nati sunt in genibus Ioseph</span></p>
<p id="titus-50-23"><span class="verse-num">50:23</span> <span class="verse-body">quibus transactis locutus est fratribus suis post mortem meam Deus visitabit vos et ascendere faciet de terra ista ad terram quam iuravit Abraham Isaac et Iacob</span></p>
<p id="titus-50-24"><span class="verse-num">50:24</span> <span class="verse-body">cumque adiurasset eos atque dixisset Deus visitabit vos asportate vobiscum ossa mea de loco isto</span></p>
