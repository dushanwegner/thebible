<h1>Leviticus</h1>
<p class="chapters"><a href="#leviticus-ch-1">1</a> <a href="#leviticus-ch-2">2</a> <a href="#leviticus-ch-3">3</a> <a href="#leviticus-ch-4">4</a> <a href="#leviticus-ch-5">5</a> <a href="#leviticus-ch-6">6</a> <a href="#leviticus-ch-7">7</a> <a href="#leviticus-ch-8">8</a> <a href="#leviticus-ch-9">9</a> <a href="#leviticus-ch-10">10</a> <a href="#leviticus-ch-11">11</a> <a href="#leviticus-ch-12">12</a> <a href="#leviticus-ch-13">13</a> <a href="#leviticus-ch-14">14</a> <a href="#leviticus-ch-15">15</a> <a href="#leviticus-ch-16">16</a> <a href="#leviticus-ch-17">17</a> <a href="#leviticus-ch-18">18</a> <a href="#leviticus-ch-19">19</a> <a href="#leviticus-ch-20">20</a> <a href="#leviticus-ch-21">21</a> <a href="#leviticus-ch-22">22</a> <a href="#leviticus-ch-23">23</a> <a href="#leviticus-ch-24">24</a> <a href="#leviticus-ch-25">25</a> <a href="#leviticus-ch-26">26</a> <a href="#leviticus-ch-27">27</a></p>
<h2 id="leviticus-ch-1">Chapter 1</h2>
<p class="verses"><a href="#leviticus-1-1">1</a> <a href="#leviticus-1-2">2</a> <a href="#leviticus-1-3">3</a> <a href="#leviticus-1-4">4</a> <a href="#leviticus-1-5">5</a> <a href="#leviticus-1-6">6</a> <a href="#leviticus-1-7">7</a> <a href="#leviticus-1-8">8</a> <a href="#leviticus-1-9">9</a> <a href="#leviticus-1-10">10</a> <a href="#leviticus-1-11">11</a> <a href="#leviticus-1-12">12</a> <a href="#leviticus-1-13">13</a> <a href="#leviticus-1-14">14</a> <a href="#leviticus-1-15">15</a> <a href="#leviticus-1-16">16</a> <a href="#leviticus-1-17">17</a></p>
<p id="leviticus-1-1"><span class="verse-num">1:1</span> <span class="verse-body">vocavit autem Mosen et locutus est ei Dominus de tabernaculo testimonii dicens</span></p>
<p id="leviticus-1-2"><span class="verse-num">1:2</span> <span class="verse-body">loquere filiis Israhel et dices ad eos homo qui obtulerit ex vobis hostiam Domino de pecoribus id est de bubus et ovibus offerens victimas</span></p>
<p id="leviticus-1-3"><span class="verse-num">1:3</span> <span class="verse-body">si holocaustum fuerit eius oblatio ac de armento masculum inmaculatum offeret ad ostium tabernaculi testimonii ad placandum sibi Dominum</span></p>
<p id="leviticus-1-4"><span class="verse-num">1:4</span> <span class="verse-body">ponetque manus super caput hostiae et acceptabilis erit atque in expiationem eius proficiens</span></p>
<p id="leviticus-1-5"><span class="verse-num">1:5</span> <span class="verse-body">immolabitque vitulum coram Domino et offerent filii Aaron sacerdotes sanguinem eius fundentes super altaris circuitum quod est ante ostium tabernaculi</span></p>
<p id="leviticus-1-6"><span class="verse-num">1:6</span> <span class="verse-body">detractaque pelle hostiae artus in frusta concident</span></p>
<p id="leviticus-1-7"><span class="verse-num">1:7</span> <span class="verse-body">et subicient in altari ignem strue lignorum ante conposita</span></p>
<p id="leviticus-1-8"><span class="verse-num">1:8</span> <span class="verse-body">et membra quae caesa sunt desuper ordinantes caput videlicet et cuncta quae adherent iecori</span></p>
<p id="leviticus-1-9"><span class="verse-num">1:9</span> <span class="verse-body">intestinis et pedibus lotis aqua adolebitque ea sacerdos super altare in holocaustum et suavem odorem Domino</span></p>
<p id="leviticus-1-10"><span class="verse-num">1:10</span> <span class="verse-body">quod si de pecoribus oblatio est de ovibus sive de capris holocaustum anniculum et absque macula offeret</span></p>
<p id="leviticus-1-11"><span class="verse-num">1:11</span> <span class="verse-body">immolabitque ad latus altaris quod respicit ad aquilonem coram Domino sanguinem vero illius fundent super altare filii Aaron per circuitum</span></p>
<p id="leviticus-1-12"><span class="verse-num">1:12</span> <span class="verse-body">dividentque membra caput et omnia quae adherent iecori et inponent super ligna quibus subiciendus est ignis</span></p>
<p id="leviticus-1-13"><span class="verse-num">1:13</span> <span class="verse-body">intestina vero et pedes lavabunt aqua et oblata omnia adolebit sacerdos super altare in holocaustum et odorem suavissimum Domino</span></p>
<p id="leviticus-1-14"><span class="verse-num">1:14</span> <span class="verse-body">sin autem de avibus holocausti oblatio fuerit Domino de turturibus et pullis columbae</span></p>
<p id="leviticus-1-15"><span class="verse-num">1:15</span> <span class="verse-body">offeret eam sacerdos ad altare et retorto ad collum capite ac rupto vulneris loco decurrere faciet sanguinem super crepidinem altaris</span></p>
<p id="leviticus-1-16"><span class="verse-num">1:16</span> <span class="verse-body">vesiculam vero gutturis et plumas proiciet propter altare ad orientalem plagam in loco in quo cineres effundi solent</span></p>
<p id="leviticus-1-17"><span class="verse-num">1:17</span> <span class="verse-body">confringetque ascellas eius et non secabit nec ferro dividet eam et adolebit super altare lignis igne subposito holocaustum est et oblatio suavissimi odoris Domino</span></p>
<h2 id="leviticus-ch-2">Chapter 2</h2>
<p class="verses"><a href="#leviticus-2-1">1</a> <a href="#leviticus-2-2">2</a> <a href="#leviticus-2-3">3</a> <a href="#leviticus-2-4">4</a> <a href="#leviticus-2-5">5</a> <a href="#leviticus-2-6">6</a> <a href="#leviticus-2-7">7</a> <a href="#leviticus-2-8">8</a> <a href="#leviticus-2-9">9</a> <a href="#leviticus-2-10">10</a> <a href="#leviticus-2-11">11</a> <a href="#leviticus-2-12">12</a> <a href="#leviticus-2-13">13</a> <a href="#leviticus-2-14">14</a> <a href="#leviticus-2-15">15</a> <a href="#leviticus-2-16">16</a></p>
<p id="leviticus-2-1"><span class="verse-num">2:1</span> <span class="verse-body">anima cum obtulerit oblationem sacrificii Domino simila erit eius oblatio fundetque super eam oleum et ponet tus</span></p>
<p id="leviticus-2-2"><span class="verse-num">2:2</span> <span class="verse-body">ac deferet ad filios Aaron sacerdotes quorum unus tollet pugillum plenum similae et olei ac totum tus et ponet memoriale super altare in odorem suavissimum Domino</span></p>
<p id="leviticus-2-3"><span class="verse-num">2:3</span> <span class="verse-body">quod autem reliquum fuerit de sacrificio erit Aaron et filiorum eius sanctum sanctorum de oblationibus Domini</span></p>
<p id="leviticus-2-4"><span class="verse-num">2:4</span> <span class="verse-body">cum autem obtuleris sacrificium coctum in clibano de simila panes scilicet absque fermento conspersos oleo et lagana azyma oleo lita</span></p>
<p id="leviticus-2-5"><span class="verse-num">2:5</span> <span class="verse-body">si oblatio tua fuerit de sartagine similae conspersae oleo et absque fermento</span></p>
<p id="leviticus-2-6"><span class="verse-num">2:6</span> <span class="verse-body">divides eam minutatim et fundes supra oleum</span></p>
<p id="leviticus-2-7"><span class="verse-num">2:7</span> <span class="verse-body">sin autem de craticula sacrificium aeque simila oleo conspergetur</span></p>
<p id="leviticus-2-8"><span class="verse-num">2:8</span> <span class="verse-body">quam offeres Domino tradens manibus sacerdotis</span></p>
<p id="leviticus-2-9"><span class="verse-num">2:9</span> <span class="verse-body">qui cum obtulerit eam tollet memoriale de sacrificio et adolebit super altare in odorem suavitatis Domino</span></p>
<p id="leviticus-2-10"><span class="verse-num">2:10</span> <span class="verse-body">quicquid autem reliquum est erit Aaron et filiorum eius sanctum sanctorum de oblationibus Domini</span></p>
<p id="leviticus-2-11"><span class="verse-num">2:11</span> <span class="verse-body">omnis oblatio quae offertur Domino absque fermento fiet nec quicquam fermenti ac mellis adolebitur in sacrificio Domini</span></p>
<p id="leviticus-2-12"><span class="verse-num">2:12</span> <span class="verse-body">primitias tantum eorum offeretis et munera super altare vero non ponentur in odorem suavitatis</span></p>
<p id="leviticus-2-13"><span class="verse-num">2:13</span> <span class="verse-body">quicquid obtuleris sacrificii sale condies nec auferes sal foederis Dei tui de sacrificio tuo in omni oblatione offeres sal</span></p>
<p id="leviticus-2-14"><span class="verse-num">2:14</span> <span class="verse-body">sin autem obtuleris munus primarum frugum tuarum Domino de spicis adhuc virentibus torres eas igni et confringes in morem farris et sic offeres primitias tuas Domino</span></p>
<p id="leviticus-2-15"><span class="verse-num">2:15</span> <span class="verse-body">fundens supra oleum et tus inponens quia oblatio Domini est</span></p>
<p id="leviticus-2-16"><span class="verse-num">2:16</span> <span class="verse-body">de qua adolebit sacerdos in memoriam muneris partem farris fracti et olei ac totum tus</span></p>
<h2 id="leviticus-ch-3">Chapter 3</h2>
<p class="verses"><a href="#leviticus-3-1">1</a> <a href="#leviticus-3-2">2</a> <a href="#leviticus-3-3">3</a> <a href="#leviticus-3-4">4</a> <a href="#leviticus-3-5">5</a> <a href="#leviticus-3-6">6</a> <a href="#leviticus-3-7">7</a> <a href="#leviticus-3-8">8</a> <a href="#leviticus-3-9">9</a> <a href="#leviticus-3-10">10</a> <a href="#leviticus-3-11">11</a> <a href="#leviticus-3-12">12</a> <a href="#leviticus-3-13">13</a> <a href="#leviticus-3-14">14</a> <a href="#leviticus-3-15">15</a> <a href="#leviticus-3-16">16</a> <a href="#leviticus-3-17">17</a></p>
<p id="leviticus-3-1"><span class="verse-num">3:1</span> <span class="verse-body">quod si hostia pacificorum fuerit eius oblatio et de bubus voluerit offerre marem sive feminam inmaculata offeret coram Domino</span></p>
<p id="leviticus-3-2"><span class="verse-num">3:2</span> <span class="verse-body">ponetque manum super caput victimae suae quae immolabitur in introitu tabernaculi fundentque filii Aaron sacerdotes sanguinem per circuitum altaris</span></p>
<p id="leviticus-3-3"><span class="verse-num">3:3</span> <span class="verse-body">et offerent de hostia pacificorum in oblationem Domini adipem qui operit vitalia et quicquid pinguedinis intrinsecus est</span></p>
<p id="leviticus-3-4"><span class="verse-num">3:4</span> <span class="verse-body">duos renes cum adipe quo teguntur ilia et reticulum iecoris cum renunculis</span></p>
<p id="leviticus-3-5"><span class="verse-num">3:5</span> <span class="verse-body">adolebuntque ea super altare in holocaustum lignis igne subposito in oblationem suavissimi odoris Domino</span></p>
<p id="leviticus-3-6"><span class="verse-num">3:6</span> <span class="verse-body">si vero de ovibus fuerit eius oblatio et pacificorum hostia sive masculum sive feminam obtulerit inmaculata erunt</span></p>
<p id="leviticus-3-7"><span class="verse-num">3:7</span> <span class="verse-body">si agnum obtulerit coram Domino</span></p>
<p id="leviticus-3-8"><span class="verse-num">3:8</span> <span class="verse-body">ponet manum super caput victimae suae quae immolabitur in vestibulo tabernaculi testimonii fundentque filii Aaron sanguinem eius per altaris circuitum</span></p>
<p id="leviticus-3-9"><span class="verse-num">3:9</span> <span class="verse-body">et offerent de pacificorum hostia sacrificium Domino adipem et caudam totam</span></p>
<p id="leviticus-3-10"><span class="verse-num">3:10</span> <span class="verse-body">cum renibus et pinguedinem quae operit ventrem atque universa vitalia et utrumque renunculum cum adipe qui est iuxta ilia reticulumque iecoris cum renunculis</span></p>
<p id="leviticus-3-11"><span class="verse-num">3:11</span> <span class="verse-body">et adolebit ea sacerdos super altare in pabulum ignis et oblationis Domini</span></p>
<p id="leviticus-3-12"><span class="verse-num">3:12</span> <span class="verse-body">si capra fuerit eius oblatio et obtulerit eam Domino</span></p>
<p id="leviticus-3-13"><span class="verse-num">3:13</span> <span class="verse-body">ponet manum suam super caput eius immolabitque eam in introitu tabernaculi testimonii et fundent filii Aaron sanguinem eius per altaris circuitum</span></p>
<p id="leviticus-3-14"><span class="verse-num">3:14</span> <span class="verse-body">tollentque ex ea in pastum ignis dominici adipem qui operit ventrem et qui tegit universa vitalia</span></p>
<p id="leviticus-3-15"><span class="verse-num">3:15</span> <span class="verse-body">duos renunculos cum reticulo qui est super eos iuxta ilia et arvinam iecoris cum renunculis</span></p>
<p id="leviticus-3-16"><span class="verse-num">3:16</span> <span class="verse-body">adolebitque ea sacerdos super altare in alimoniam ignis et suavissimi odoris omnis adeps Domini erit</span></p>
<p id="leviticus-3-17"><span class="verse-num">3:17</span> <span class="verse-body">iure perpetuo in generationibus et cunctis habitaculis vestris nec adipes nec sanguinem omnino comedetis</span></p>
<h2 id="leviticus-ch-4">Chapter 4</h2>
<p class="verses"><a href="#leviticus-4-1">1</a> <a href="#leviticus-4-2">2</a> <a href="#leviticus-4-3">3</a> <a href="#leviticus-4-4">4</a> <a href="#leviticus-4-5">5</a> <a href="#leviticus-4-6">6</a> <a href="#leviticus-4-7">7</a> <a href="#leviticus-4-8">8</a> <a href="#leviticus-4-9">9</a> <a href="#leviticus-4-10">10</a> <a href="#leviticus-4-11">11</a> <a href="#leviticus-4-12">12</a> <a href="#leviticus-4-13">13</a> <a href="#leviticus-4-14">14</a> <a href="#leviticus-4-15">15</a> <a href="#leviticus-4-16">16</a> <a href="#leviticus-4-17">17</a> <a href="#leviticus-4-18">18</a> <a href="#leviticus-4-19">19</a> <a href="#leviticus-4-20">20</a> <a href="#leviticus-4-21">21</a> <a href="#leviticus-4-22">22</a> <a href="#leviticus-4-23">23</a> <a href="#leviticus-4-24">24</a> <a href="#leviticus-4-25">25</a> <a href="#leviticus-4-26">26</a> <a href="#leviticus-4-27">27</a> <a href="#leviticus-4-28">28</a> <a href="#leviticus-4-29">29</a> <a href="#leviticus-4-30">30</a> <a href="#leviticus-4-31">31</a> <a href="#leviticus-4-32">32</a> <a href="#leviticus-4-33">33</a> <a href="#leviticus-4-34">34</a> <a href="#leviticus-4-35">35</a></p>
<p id="leviticus-4-1"><span class="verse-num">4:1</span> <span class="verse-body">locutusque est Dominus ad Mosen dicens</span></p>
<p id="leviticus-4-2"><span class="verse-num">4:2</span> <span class="verse-body">loquere filiis Israhel anima cum peccaverit per ignorantiam et de universis mandatis Domini quae praecepit ut non fierent quippiam fecerit</span></p>
<p id="leviticus-4-3"><span class="verse-num">4:3</span> <span class="verse-body">si sacerdos qui est unctus peccaverit delinquere faciens populum offeret pro peccato suo vitulum inmaculatum Domino</span></p>
<p id="leviticus-4-4"><span class="verse-num">4:4</span> <span class="verse-body">et adducet illum ad ostium tabernaculi testimonii coram Domino ponetque manum super caput eius et immolabit eum Domino</span></p>
<p id="leviticus-4-5"><span class="verse-num">4:5</span> <span class="verse-body">hauriet quoque de sanguine vituli inferens illud in tabernaculum testimonii</span></p>
<p id="leviticus-4-6"><span class="verse-num">4:6</span> <span class="verse-body">cumque intinxerit digitum in sanguinem asperget eo septies coram Domino contra velum sanctuarii</span></p>
<p id="leviticus-4-7"><span class="verse-num">4:7</span> <span class="verse-body">ponetque de eodem sanguine super cornua altaris thymiamatis gratissimi Domino quod est in tabernaculo testimonii omnem autem reliquum sanguinem fundet in basim altaris holocausti in introitu tabernaculi</span></p>
<p id="leviticus-4-8"><span class="verse-num">4:8</span> <span class="verse-body">et adipem vituli auferet pro peccato tam eum qui operit vitalia quam omnia quae intrinsecus sunt</span></p>
<p id="leviticus-4-9"><span class="verse-num">4:9</span> <span class="verse-body">duos renunculos et reticulum quod est super eos iuxta ilia et adipem iecoris cum renunculis</span></p>
<p id="leviticus-4-10"><span class="verse-num">4:10</span> <span class="verse-body">sicut aufertur de vitulo hostiae pacificorum et adolebit ea super altare holocausti</span></p>
<p id="leviticus-4-11"><span class="verse-num">4:11</span> <span class="verse-body">pellem vero et omnes carnes cum capite et pedibus et intestinis et fimo</span></p>
<p id="leviticus-4-12"><span class="verse-num">4:12</span> <span class="verse-body">et reliquo corpore efferet extra castra in locum mundum ubi cineres effundi solent incendetque ea super lignorum struem quae in loco effusorum cinerum cremabuntur</span></p>
<p id="leviticus-4-13"><span class="verse-num">4:13</span> <span class="verse-body">quod si omnis turba Israhel ignoraverit et per inperitiam fecerit quod contra mandatum Domini est</span></p>
<p id="leviticus-4-14"><span class="verse-num">4:14</span> <span class="verse-body">et postea intellexerit peccatum suum offeret vitulum pro peccato adducetque eum ad ostium tabernaculi</span></p>
<p id="leviticus-4-15"><span class="verse-num">4:15</span> <span class="verse-body">et ponent seniores populi manus super caput eius coram Domino immolatoque vitulo in conspectu Domini</span></p>
<p id="leviticus-4-16"><span class="verse-num">4:16</span> <span class="verse-body">inferet sacerdos qui unctus est de sanguine eius in tabernaculum testimonii</span></p>
<p id="leviticus-4-17"><span class="verse-num">4:17</span> <span class="verse-body">tincto digito aspergens septies contra velum</span></p>
<p id="leviticus-4-18"><span class="verse-num">4:18</span> <span class="verse-body">ponetque de eodem sanguine in cornibus altaris quod est coram Domino in tabernaculo testimonii reliquum autem sanguinem fundet iuxta basim altaris holocaustorum quod est in ostio tabernaculi testimonii</span></p>
<p id="leviticus-4-19"><span class="verse-num">4:19</span> <span class="verse-body">omnemque eius adipem tollet et adolebit super altare</span></p>
<p id="leviticus-4-20"><span class="verse-num">4:20</span> <span class="verse-body">sic faciens et de hoc vitulo quomodo fecit et prius et rogante pro eis sacerdote propitius erit Dominus</span></p>
<p id="leviticus-4-21"><span class="verse-num">4:21</span> <span class="verse-body">ipsum autem vitulum efferet extra castra atque conburet sicut et priorem vitulum quia pro peccato est multitudinis</span></p>
<p id="leviticus-4-22"><span class="verse-num">4:22</span> <span class="verse-body">si peccaverit princeps et fecerit unum e pluribus per ignorantiam quod Domini lege prohibetur</span></p>
<p id="leviticus-4-23"><span class="verse-num">4:23</span> <span class="verse-body">et postea intellexerit peccatum suum offeret hostiam Domino hircum de capris inmaculatum</span></p>
<p id="leviticus-4-24"><span class="verse-num">4:24</span> <span class="verse-body">ponetque manum suam super caput eius cumque immolaverit eum in loco ubi solet mactari holocaustum coram Domino quia pro peccato est</span></p>
<p id="leviticus-4-25"><span class="verse-num">4:25</span> <span class="verse-body">tinguet sacerdos digitum in sanguine hostiae pro peccato tangens cornua altaris holocausti et reliquum fundens ad basim eius</span></p>
<p id="leviticus-4-26"><span class="verse-num">4:26</span> <span class="verse-body">adipem vero adolebit supra sicut in victimis pacificorum fieri solet rogabitque pro eo et pro peccato eius ac dimittetur ei</span></p>
<p id="leviticus-4-27"><span class="verse-num">4:27</span> <span class="verse-body">quod si peccaverit anima per ignorantiam de populo terrae ut faciat quicquam ex his quae Domini lege prohibentur atque delinquat</span></p>
<p id="leviticus-4-28"><span class="verse-num">4:28</span> <span class="verse-body">et cognoverit peccatum suum offeret capram inmaculatam</span></p>
<p id="leviticus-4-29"><span class="verse-num">4:29</span> <span class="verse-body">ponetque manum super caput hostiae quae pro peccato est et immolabit eam in loco holocausti</span></p>
<p id="leviticus-4-30"><span class="verse-num">4:30</span> <span class="verse-body">tolletque sacerdos de sanguine in digito suo et tangens cornua altaris holocausti reliquum fundet ad basim eius</span></p>
<p id="leviticus-4-31"><span class="verse-num">4:31</span> <span class="verse-body">omnem autem auferens adipem sicut auferri solet de victimis pacificorum adolebit super altare in odorem suavitatis Domino rogabitque pro eo et dimittetur ei</span></p>
<p id="leviticus-4-32"><span class="verse-num">4:32</span> <span class="verse-body">sin autem de pecoribus obtulerit victimam pro peccato ovem scilicet inmaculatam</span></p>
<p id="leviticus-4-33"><span class="verse-num">4:33</span> <span class="verse-body">ponet manum super caput eius et immolabit eam in loco ubi solent holocaustorum caedi hostiae</span></p>
<p id="leviticus-4-34"><span class="verse-num">4:34</span> <span class="verse-body">sumetque sacerdos de sanguine eius digito suo et tangens cornua altaris holocausti reliquum fundet ad basim eius</span></p>
<p id="leviticus-4-35"><span class="verse-num">4:35</span> <span class="verse-body">omnem quoque auferens adipem sicut auferri solet adeps arietis qui immolatur pro pacificis et cremabit super altare in incensum Domini rogabitque pro eo et pro peccato eius et dimittetur illi</span></p>
<h2 id="leviticus-ch-5">Chapter 5</h2>
<p class="verses"><a href="#leviticus-5-1">1</a> <a href="#leviticus-5-2">2</a> <a href="#leviticus-5-3">3</a> <a href="#leviticus-5-4">4</a> <a href="#leviticus-5-5">5</a> <a href="#leviticus-5-6">6</a> <a href="#leviticus-5-7">7</a> <a href="#leviticus-5-8">8</a> <a href="#leviticus-5-9">9</a> <a href="#leviticus-5-10">10</a> <a href="#leviticus-5-11">11</a> <a href="#leviticus-5-12">12</a> <a href="#leviticus-5-13">13</a> <a href="#leviticus-5-14">14</a> <a href="#leviticus-5-15">15</a> <a href="#leviticus-5-16">16</a> <a href="#leviticus-5-17">17</a> <a href="#leviticus-5-18">18</a> <a href="#leviticus-5-19">19</a></p>
<p id="leviticus-5-1"><span class="verse-num">5:1</span> <span class="verse-body">si peccaverit anima et audierit vocem iurantis testisque fuerit quod aut ipse vidit aut conscius est nisi indicaverit portabit iniquitatem suam</span></p>
<p id="leviticus-5-2"><span class="verse-num">5:2</span> <span class="verse-body">anima quae tetigerit aliquid inmundum sive quod occisum a bestia est aut per se mortuum vel quodlibet aliud reptile et oblita fuerit inmunditiae suae rea est et deliquit</span></p>
<p id="leviticus-5-3"><span class="verse-num">5:3</span> <span class="verse-body">et si tetigerit quicquam de inmunditia hominis iuxta omnem inpuritatem qua pollui solet oblitaque cognoverit postea subiacebit delicto</span></p>
<p id="leviticus-5-4"><span class="verse-num">5:4</span> <span class="verse-body">anima quae iuraverit et protulerit labiis suis ut vel male quid faceret vel bene et id ipsum iuramento et sermone firmaverit oblitaque postea intellexerit delictum suum</span></p>
<p id="leviticus-5-5"><span class="verse-num">5:5</span> <span class="verse-body">agat paenitentiam pro peccato</span></p>
<p id="leviticus-5-6"><span class="verse-num">5:6</span> <span class="verse-body">et offerat agnam de gregibus sive capram orabitque pro eo sacerdos et pro peccato eius</span></p>
<p id="leviticus-5-7"><span class="verse-num">5:7</span> <span class="verse-body">sin autem non potuerit offerre pecus offerat duos turtures vel duos pullos columbarum Domino unum pro peccato et alterum in holocaustum</span></p>
<p id="leviticus-5-8"><span class="verse-num">5:8</span> <span class="verse-body">dabitque eos sacerdoti qui primum offerens pro peccato retorquebit caput eius ad pinnulas ita ut collo hereat et non penitus abrumpatur</span></p>
<p id="leviticus-5-9"><span class="verse-num">5:9</span> <span class="verse-body">et asperget de sanguine eius parietem altaris quicquid autem reliquum fuerit faciet destillare ad fundamentum eius quia pro peccato est</span></p>
<p id="leviticus-5-10"><span class="verse-num">5:10</span> <span class="verse-body">alterum vero adolebit holocaustum ut fieri solet rogabitque pro eo sacerdos et pro peccato eius et dimittetur ei</span></p>
<p id="leviticus-5-11"><span class="verse-num">5:11</span> <span class="verse-body">quod si non quiverit manus eius offerre duos turtures vel duos pullos columbae offeret pro peccato similam partem oephi decimam non mittet in eam oleum nec turis aliquid inponet quia pro peccato est</span></p>
<p id="leviticus-5-12"><span class="verse-num">5:12</span> <span class="verse-body">tradetque eam sacerdoti qui plenum ex toto pugillum hauriens cremabit super altare in monumentum eius qui obtulit</span></p>
<p id="leviticus-5-13"><span class="verse-num">5:13</span> <span class="verse-body">rogans pro illo et expians reliquam vero partem ipse habebit in munere</span></p>
<p id="leviticus-5-14"><span class="verse-num">5:14</span> <span class="verse-body">locutus est Dominus ad Mosen dicens</span></p>
<p id="leviticus-5-15"><span class="verse-num">5:15</span> <span class="verse-body">anima si praevaricans caerimonias per errorem in his quae Domino sunt sanctificata peccaverit offeret pro delicto suo arietem inmaculatum de gregibus qui emi potest duobus siclis iuxta pondus sanctuarii</span></p>
<p id="leviticus-5-16"><span class="verse-num">5:16</span> <span class="verse-body">ipsumque quod intulit damni restituet et quintam partem ponet supra tradens sacerdoti qui rogabit pro eo offerens arietem et dimittetur ei</span></p>
<p id="leviticus-5-17"><span class="verse-num">5:17</span> <span class="verse-body">anima si peccaverit per ignorantiam feceritque unum ex his quae Domini lege prohibentur et peccati rea intellexerit iniquitatem suam</span></p>
<p id="leviticus-5-18"><span class="verse-num">5:18</span> <span class="verse-body">offeret arietem inmaculatum de gregibus sacerdoti iuxta mensuram aestimationemque peccati qui orabit pro eo quod nesciens fecerit et dimittetur ei</span></p>
<p id="leviticus-5-19"><span class="verse-num">5:19</span> <span class="verse-body">quia per errorem deliquit in Dominum</span></p>
<h2 id="leviticus-ch-6">Chapter 6</h2>
<p class="verses"><a href="#leviticus-6-1">1</a> <a href="#leviticus-6-2">2</a> <a href="#leviticus-6-3">3</a> <a href="#leviticus-6-4">4</a> <a href="#leviticus-6-5">5</a> <a href="#leviticus-6-6">6</a> <a href="#leviticus-6-7">7</a> <a href="#leviticus-6-8">8</a> <a href="#leviticus-6-9">9</a> <a href="#leviticus-6-10">10</a> <a href="#leviticus-6-11">11</a> <a href="#leviticus-6-12">12</a> <a href="#leviticus-6-13">13</a> <a href="#leviticus-6-14">14</a> <a href="#leviticus-6-15">15</a> <a href="#leviticus-6-16">16</a> <a href="#leviticus-6-17">17</a> <a href="#leviticus-6-18">18</a> <a href="#leviticus-6-19">19</a> <a href="#leviticus-6-20">20</a> <a href="#leviticus-6-21">21</a> <a href="#leviticus-6-22">22</a> <a href="#leviticus-6-23">23</a> <a href="#leviticus-6-24">24</a> <a href="#leviticus-6-25">25</a> <a href="#leviticus-6-26">26</a> <a href="#leviticus-6-27">27</a> <a href="#leviticus-6-28">28</a> <a href="#leviticus-6-29">29</a> <a href="#leviticus-6-30">30</a></p>
<p id="leviticus-6-1"><span class="verse-num">6:1</span> <span class="verse-body">locutus est Dominus ad Mosen dicens</span></p>
<p id="leviticus-6-2"><span class="verse-num">6:2</span> <span class="verse-body">anima quae peccaverit et contempto Domino negaverit depositum proximo suo quod fidei eius creditum fuerat vel vi aliquid extorserit aut calumniam fecerit</span></p>
<p id="leviticus-6-3"><span class="verse-num">6:3</span> <span class="verse-body">sive rem perditam invenerit et infitians insuper peierarit et quodlibet aliud ex pluribus fecerit in quibus peccare solent homines</span></p>
<p id="leviticus-6-4"><span class="verse-num">6:4</span> <span class="verse-body">convicta delicti reddet</span></p>
<p id="leviticus-6-5"><span class="verse-num">6:5</span> <span class="verse-body">omnia quae per fraudem voluit obtinere integra et quintam insuper partem domino cui damnum intulerat</span></p>
<p id="leviticus-6-6"><span class="verse-num">6:6</span> <span class="verse-body">pro peccato autem suo offeret arietem inmaculatum de grege et dabit eum sacerdoti iuxta aestimationem mensuramque delicti</span></p>
<p id="leviticus-6-7"><span class="verse-num">6:7</span> <span class="verse-body">qui rogabit pro eo coram Domino et dimittetur illi pro singulis quae faciendo peccaverit</span></p>
<p id="leviticus-6-8"><span class="verse-num">6:8</span> <span class="verse-body">locutus est Dominus ad Mosen dicens</span></p>
<p id="leviticus-6-9"><span class="verse-num">6:9</span> <span class="verse-body">praecipe Aaron et filiis eius haec est lex holocausti cremabitur in altari tota nocte usque mane ignis ex eodem altari erit</span></p>
<p id="leviticus-6-10"><span class="verse-num">6:10</span> <span class="verse-body">vestietur sacerdos tunica et feminalibus lineis tolletque cineres quos vorans ignis exusit et ponens iuxta altare</span></p>
<p id="leviticus-6-11"><span class="verse-num">6:11</span> <span class="verse-body">spoliabitur prioribus vestimentis indutusque aliis efferet eos extra castra et in loco mundissimo usque ad favillam consumi faciet</span></p>
<p id="leviticus-6-12"><span class="verse-num">6:12</span> <span class="verse-body">ignis autem in altari semper ardebit quem nutriet sacerdos subiciens ligna mane per singulos dies et inposito holocausto desuper adolebit adipes pacificorum</span></p>
<p id="leviticus-6-13"><span class="verse-num">6:13</span> <span class="verse-body">ignis est iste perpetuus qui numquam deficiet in altari</span></p>
<p id="leviticus-6-14"><span class="verse-num">6:14</span> <span class="verse-body">haec est lex sacrificii et libamentorum quae offerent filii Aaron coram Domino et coram altari</span></p>
<p id="leviticus-6-15"><span class="verse-num">6:15</span> <span class="verse-body">tollet sacerdos pugillum similae quae conspersa est oleo et totum tus quod super similam positum est adolebitque illud in altari in monumentum odoris suavissimi Domino</span></p>
<p id="leviticus-6-16"><span class="verse-num">6:16</span> <span class="verse-body">reliquam autem partem similae comedet Aaron cum filiis suis absque fermento et comedet in loco sancto atrii tabernaculi</span></p>
<p id="leviticus-6-17"><span class="verse-num">6:17</span> <span class="verse-body">ideo autem non fermentabitur quia pars eius in Domini offertur incensum sanctum sanctorum erit sicut pro peccato atque delicto</span></p>
<p id="leviticus-6-18"><span class="verse-num">6:18</span> <span class="verse-body">mares tantum stirpis Aaron comedent illud legitimum ac sempiternum est in generationibus vestris de sacrificiis Domini omnis qui tetigerit illa sanctificabitur</span></p>
<p id="leviticus-6-19"><span class="verse-num">6:19</span> <span class="verse-body">et locutus est Dominus ad Mosen dicens</span></p>
<p id="leviticus-6-20"><span class="verse-num">6:20</span> <span class="verse-body">haec est oblatio Aaron et filiorum eius quam offerre debent Domino in die unctionis suae decimam partem oephi offerent similae in sacrificio sempiterno medium eius mane et medium vespere</span></p>
<p id="leviticus-6-21"><span class="verse-num">6:21</span> <span class="verse-body">quae in sartagine oleo conspersa frigetur offeret autem eam calidam in odorem suavissimum Domino</span></p>
<p id="leviticus-6-22"><span class="verse-num">6:22</span> <span class="verse-body">sacerdos qui patri iure successerit et tota cremabitur in altari</span></p>
<p id="leviticus-6-23"><span class="verse-num">6:23</span> <span class="verse-body">omne enim sacrificium sacerdotum igne consumetur nec quisquam comedet ex eo</span></p>
<p id="leviticus-6-24"><span class="verse-num">6:24</span> <span class="verse-body">locutus est Dominus ad Mosen dicens</span></p>
<p id="leviticus-6-25"><span class="verse-num">6:25</span> <span class="verse-body">loquere Aaron et filiis eius ista est lex hostiae pro peccato in loco ubi offertur holocaustum immolabitur coram Domino sanctum sanctorum est</span></p>
<p id="leviticus-6-26"><span class="verse-num">6:26</span> <span class="verse-body">sacerdos qui offert comedet eam in loco sancto in atrio tabernaculi</span></p>
<p id="leviticus-6-27"><span class="verse-num">6:27</span> <span class="verse-body">quicquid tetigerit carnes eius sanctificabitur si de sanguine illius vestis fuerit aspersa lavabitur in loco sancto</span></p>
<p id="leviticus-6-28"><span class="verse-num">6:28</span> <span class="verse-body">vas autem fictile in quo cocta est confringetur quod si vas aeneum fuerit defricabitur et lavabitur aqua</span></p>
<p id="leviticus-6-29"><span class="verse-num">6:29</span> <span class="verse-body">omnis masculus de genere sacerdotali vescetur carnibus eius quia sanctum sanctorum est</span></p>
<p id="leviticus-6-30"><span class="verse-num">6:30</span> <span class="verse-body">hostia enim quae caeditur pro peccato cuius sanguis infertur in tabernaculum testimonii ad expiandum in sanctuario non comedetur sed conburetur igni</span></p>
<h2 id="leviticus-ch-7">Chapter 7</h2>
<p class="verses"><a href="#leviticus-7-1">1</a> <a href="#leviticus-7-2">2</a> <a href="#leviticus-7-3">3</a> <a href="#leviticus-7-4">4</a> <a href="#leviticus-7-5">5</a> <a href="#leviticus-7-6">6</a> <a href="#leviticus-7-7">7</a> <a href="#leviticus-7-8">8</a> <a href="#leviticus-7-9">9</a> <a href="#leviticus-7-10">10</a> <a href="#leviticus-7-11">11</a> <a href="#leviticus-7-12">12</a> <a href="#leviticus-7-13">13</a> <a href="#leviticus-7-14">14</a> <a href="#leviticus-7-15">15</a> <a href="#leviticus-7-16">16</a> <a href="#leviticus-7-17">17</a> <a href="#leviticus-7-18">18</a> <a href="#leviticus-7-19">19</a> <a href="#leviticus-7-20">20</a> <a href="#leviticus-7-21">21</a> <a href="#leviticus-7-22">22</a> <a href="#leviticus-7-23">23</a> <a href="#leviticus-7-24">24</a> <a href="#leviticus-7-25">25</a> <a href="#leviticus-7-26">26</a> <a href="#leviticus-7-27">27</a> <a href="#leviticus-7-28">28</a> <a href="#leviticus-7-29">29</a> <a href="#leviticus-7-30">30</a> <a href="#leviticus-7-31">31</a> <a href="#leviticus-7-32">32</a> <a href="#leviticus-7-33">33</a> <a href="#leviticus-7-34">34</a> <a href="#leviticus-7-35">35</a> <a href="#leviticus-7-36">36</a> <a href="#leviticus-7-37">37</a> <a href="#leviticus-7-38">38</a></p>
<p id="leviticus-7-1"><span class="verse-num">7:1</span> <span class="verse-body">haec quoque est lex hostiae pro delicto sancta sanctorum est</span></p>
<p id="leviticus-7-2"><span class="verse-num">7:2</span> <span class="verse-body">idcirco ubi immolatur holocaustum mactabitur et victima pro delicto sanguis eius per gyrum fundetur altaris</span></p>
<p id="leviticus-7-3"><span class="verse-num">7:3</span> <span class="verse-body">offerent ex ea caudam et adipem qui operit vitalia</span></p>
<p id="leviticus-7-4"><span class="verse-num">7:4</span> <span class="verse-body">duos renunculos et pinguedinem quae iuxta ilia est reticulumque iecoris cum renunculis</span></p>
<p id="leviticus-7-5"><span class="verse-num">7:5</span> <span class="verse-body">et adolebit ea sacerdos super altare incensum est Domini pro delicto</span></p>
<p id="leviticus-7-6"><span class="verse-num">7:6</span> <span class="verse-body">omnis masculus de sacerdotali genere in loco sancto vescetur his carnibus quia sanctum sanctorum est</span></p>
<p id="leviticus-7-7"><span class="verse-num">7:7</span> <span class="verse-body">sicut pro peccato offertur hostia ita et pro delicto utriusque hostiae lex una erit ad sacerdotem qui eam obtulerit pertinebit</span></p>
<p id="leviticus-7-8"><span class="verse-num">7:8</span> <span class="verse-body">sacerdos qui offert holocausti victimam habebit pellem eius</span></p>
<p id="leviticus-7-9"><span class="verse-num">7:9</span> <span class="verse-body">et omne sacrificium similae quod coquitur in clibano et quicquid in craticula vel in sartagine praeparatur eius erit sacerdotis a quo offertur</span></p>
<p id="leviticus-7-10"><span class="verse-num">7:10</span> <span class="verse-body">sive oleo conspersa sive arida fuerit cunctis filiis Aaron aequa mensura per singulos dividetur</span></p>
<p id="leviticus-7-11"><span class="verse-num">7:11</span> <span class="verse-body">haec est lex hostiae pacificorum quae offertur Domino</span></p>
<p id="leviticus-7-12"><span class="verse-num">7:12</span> <span class="verse-body">si pro gratiarum actione fuerit oblatio offerent panes absque fermento conspersos oleo et lagana azyma uncta oleo coctamque similam et collyridas olei admixtione conspersas</span></p>
<p id="leviticus-7-13"><span class="verse-num">7:13</span> <span class="verse-body">panes quoque fermentatos cum hostia gratiarum quae immolatur pro pacificis</span></p>
<p id="leviticus-7-14"><span class="verse-num">7:14</span> <span class="verse-body">ex quibus unus pro primitiis offeretur Domino et erit sacerdotis qui fundet hostiae sanguinem</span></p>
<p id="leviticus-7-15"><span class="verse-num">7:15</span> <span class="verse-body">cuius carnes eadem comedentur die nec remanebit ex eis quicquam usque mane</span></p>
<p id="leviticus-7-16"><span class="verse-num">7:16</span> <span class="verse-body">si voto vel sponte quisquam obtulerit hostiam eadem similiter edetur die sed et si quid in crastinum remanserit vesci licitum est</span></p>
<p id="leviticus-7-17"><span class="verse-num">7:17</span> <span class="verse-body">quicquid autem tertius invenerit dies ignis absumet</span></p>
<p id="leviticus-7-18"><span class="verse-num">7:18</span> <span class="verse-body">si quis de carnibus victimae pacificorum die tertio comederit irrita fiet oblatio nec proderit offerenti quin potius quaecumque anima tali se edulio contaminarit praevaricationis rea erit</span></p>
<p id="leviticus-7-19"><span class="verse-num">7:19</span> <span class="verse-body">caro quae aliquid tetigerit inmundum non comedetur sed conburetur igni qui fuerit mundus vescetur ea</span></p>
<p id="leviticus-7-20"><span class="verse-num">7:20</span> <span class="verse-body">anima polluta quae ederit de carnibus hostiae pacificorum quae oblata est Domino peribit de populis suis</span></p>
<p id="leviticus-7-21"><span class="verse-num">7:21</span> <span class="verse-body">et quae tetigerit inmunditiam hominis vel iumenti sive omnis rei quae polluere potest et comederit de huiuscemodi carnibus interibit de populis suis</span></p>
<p id="leviticus-7-22"><span class="verse-num">7:22</span> <span class="verse-body">locutusque est Dominus ad Mosen dicens</span></p>
<p id="leviticus-7-23"><span class="verse-num">7:23</span> <span class="verse-body">loquere filiis Israhel adipem bovis et ovis et caprae non comedetis</span></p>
<p id="leviticus-7-24"><span class="verse-num">7:24</span> <span class="verse-body">adipem cadaveris morticini et eius animalis quod a bestia captum est habebitis in usus varios</span></p>
<p id="leviticus-7-25"><span class="verse-num">7:25</span> <span class="verse-body">si quis adipem qui offerri debet in incensum Domini comederit peribit de populo suo</span></p>
<p id="leviticus-7-26"><span class="verse-num">7:26</span> <span class="verse-body">sanguinem quoque omnis animalis non sumetis in cibo tam de avibus quam de pecoribus</span></p>
<p id="leviticus-7-27"><span class="verse-num">7:27</span> <span class="verse-body">omnis anima quae ederit sanguinem peribit de populis suis</span></p>
<p id="leviticus-7-28"><span class="verse-num">7:28</span> <span class="verse-body">locutus est Dominus ad Mosen dicens</span></p>
<p id="leviticus-7-29"><span class="verse-num">7:29</span> <span class="verse-body">loquere filiis Israhel qui offert victimam pacificorum Domino offerat simul et sacrificium id est libamenta eius</span></p>
<p id="leviticus-7-30"><span class="verse-num">7:30</span> <span class="verse-body">tenebit manibus adipem hostiae et pectusculum cumque ambo oblata Domino consecrarit tradet sacerdoti</span></p>
<p id="leviticus-7-31"><span class="verse-num">7:31</span> <span class="verse-body">qui adolebit adipem super altare pectusculum autem erit Aaron et filiorum eius</span></p>
<p id="leviticus-7-32"><span class="verse-num">7:32</span> <span class="verse-body">armus quoque dexter de pacificorum hostiis cedet in primitias sacerdotis</span></p>
<p id="leviticus-7-33"><span class="verse-num">7:33</span> <span class="verse-body">qui obtulerit sanguinem et adipem filiorum Aaron ipse habebit et armum dextrum in portione sua</span></p>
<p id="leviticus-7-34"><span class="verse-num">7:34</span> <span class="verse-body">pectusculum enim elationis et armum separationis tuli a filiis Israhel de hostiis eorum pacificis et dedi Aaron sacerdoti ac filiis eius lege perpetua ab omni populo Israhel</span></p>
<p id="leviticus-7-35"><span class="verse-num">7:35</span> <span class="verse-body">haec est unctio Aaron et filiorum eius in caerimoniis Domini die qua obtulit eos Moses ut sacerdotio fungerentur</span></p>
<p id="leviticus-7-36"><span class="verse-num">7:36</span> <span class="verse-body">et quae praecepit dari eis Dominus a filiis Israhel religione perpetua in generationibus suis</span></p>
<p id="leviticus-7-37"><span class="verse-num">7:37</span> <span class="verse-body">ista est lex holocausti et sacrificii pro peccato atque delicto et pro consecratione et pacificorum victimis</span></p>
<p id="leviticus-7-38"><span class="verse-num">7:38</span> <span class="verse-body">quas constituit Dominus Mosi in monte Sinai quando mandavit filiis Israhel ut offerrent oblationes suas Domino in deserto Sinai</span></p>
<h2 id="leviticus-ch-8">Chapter 8</h2>
<p class="verses"><a href="#leviticus-8-1">1</a> <a href="#leviticus-8-2">2</a> <a href="#leviticus-8-3">3</a> <a href="#leviticus-8-4">4</a> <a href="#leviticus-8-5">5</a> <a href="#leviticus-8-6">6</a> <a href="#leviticus-8-7">7</a> <a href="#leviticus-8-8">8</a> <a href="#leviticus-8-9">9</a> <a href="#leviticus-8-10">10</a> <a href="#leviticus-8-11">11</a> <a href="#leviticus-8-12">12</a> <a href="#leviticus-8-13">13</a> <a href="#leviticus-8-14">14</a> <a href="#leviticus-8-15">15</a> <a href="#leviticus-8-16">16</a> <a href="#leviticus-8-17">17</a> <a href="#leviticus-8-18">18</a> <a href="#leviticus-8-19">19</a> <a href="#leviticus-8-20">20</a> <a href="#leviticus-8-21">21</a> <a href="#leviticus-8-22">22</a> <a href="#leviticus-8-23">23</a> <a href="#leviticus-8-24">24</a> <a href="#leviticus-8-25">25</a> <a href="#leviticus-8-26">26</a> <a href="#leviticus-8-27">27</a> <a href="#leviticus-8-28">28</a> <a href="#leviticus-8-29">29</a> <a href="#leviticus-8-30">30</a> <a href="#leviticus-8-31">31</a> <a href="#leviticus-8-32">32</a> <a href="#leviticus-8-33">33</a> <a href="#leviticus-8-34">34</a> <a href="#leviticus-8-35">35</a> <a href="#leviticus-8-36">36</a></p>
<p id="leviticus-8-1"><span class="verse-num">8:1</span> <span class="verse-body">locutusque est Dominus ad Mosen dicens</span></p>
<p id="leviticus-8-2"><span class="verse-num">8:2</span> <span class="verse-body">tolle Aaron cum filiis suis vestes eorum et unctionis oleum vitulum pro peccato duos arietes canistrum cum azymis</span></p>
<p id="leviticus-8-3"><span class="verse-num">8:3</span> <span class="verse-body">et congregabis omnem coetum ad ostium tabernaculi</span></p>
<p id="leviticus-8-4"><span class="verse-num">8:4</span> <span class="verse-body">fecit Moses ut Dominus imperarat congregataque omni turba ante fores</span></p>
<p id="leviticus-8-5"><span class="verse-num">8:5</span> <span class="verse-body">ait iste est sermo quem iussit Dominus fieri</span></p>
<p id="leviticus-8-6"><span class="verse-num">8:6</span> <span class="verse-body">statimque obtulit Aaron et filios eius cumque lavisset eos</span></p>
<p id="leviticus-8-7"><span class="verse-num">8:7</span> <span class="verse-body">vestivit pontificem subucula linea accingens eum balteo et induens tunica hyacinthina et desuper umerale inposuit</span></p>
<p id="leviticus-8-8"><span class="verse-num">8:8</span> <span class="verse-body">quod adstringens cingulo aptavit rationali in quo erat doctrina et veritas</span></p>
<p id="leviticus-8-9"><span class="verse-num">8:9</span> <span class="verse-body">cidarim quoque texit caput et super eam contra frontem posuit lamminam auream consecratam in sanctificationem sicut praeceperat ei Dominus</span></p>
<p id="leviticus-8-10"><span class="verse-num">8:10</span> <span class="verse-body">tulit et unctionis oleum quo levit tabernaculum cum omni supellectili sua</span></p>
<p id="leviticus-8-11"><span class="verse-num">8:11</span> <span class="verse-body">cumque sanctificans aspersisset altare septem vicibus unxit illud et omnia vasa eius labrumque cum basi sua sanctificavit oleo</span></p>
<p id="leviticus-8-12"><span class="verse-num">8:12</span> <span class="verse-body">quod fundens super caput Aaron unxit eum et consecravit</span></p>
<p id="leviticus-8-13"><span class="verse-num">8:13</span> <span class="verse-body">filios quoque eius oblatos vestivit tunicis lineis et cinxit balteo inposuitque mitras ut iusserat Dominus</span></p>
<p id="leviticus-8-14"><span class="verse-num">8:14</span> <span class="verse-body">obtulit et vitulum pro peccato cumque super caput eius posuissent Aaron et filii eius manus suas</span></p>
<p id="leviticus-8-15"><span class="verse-num">8:15</span> <span class="verse-body">immolavit eum hauriens sanguinem et tincto digito tetigit cornua altaris per gyrum quo expiato et sanctificato fudit reliquum sanguinem ad fundamenta eius</span></p>
<p id="leviticus-8-16"><span class="verse-num">8:16</span> <span class="verse-body">adipem autem qui erat super vitalia et reticulum iecoris duosque renunculos cum arvinulis suis adolevit super altare</span></p>
<p id="leviticus-8-17"><span class="verse-num">8:17</span> <span class="verse-body">vitulum cum pelle carnibus et fimo cremans extra castra sicut praeceperat Dominus</span></p>
<p id="leviticus-8-18"><span class="verse-num">8:18</span> <span class="verse-body">obtulit et arietem in holocaustum super cuius caput cum inposuissent Aaron et filii eius manus suas</span></p>
<p id="leviticus-8-19"><span class="verse-num">8:19</span> <span class="verse-body">immolavit eum et fudit sanguinem eius per altaris circuitum</span></p>
<p id="leviticus-8-20"><span class="verse-num">8:20</span> <span class="verse-body">ipsumque arietem in frusta concidens caput eius et artus et adipem adolevit igni</span></p>
<p id="leviticus-8-21"><span class="verse-num">8:21</span> <span class="verse-body">lotis prius intestinis et pedibus totumque simul arietem incendit super altare eo quod esset holocaustum suavissimi odoris Domino sicut praeceperat ei</span></p>
<p id="leviticus-8-22"><span class="verse-num">8:22</span> <span class="verse-body">obtulit et arietem secundum in consecrationem sacerdotum posueruntque super caput illius Aaron et filii eius manus suas</span></p>
<p id="leviticus-8-23"><span class="verse-num">8:23</span> <span class="verse-body">quem cum immolasset Moses sumens de sanguine tetigit extremum auriculae dextrae Aaron et pollicem manus eius dextrae similiter et pedis</span></p>
<p id="leviticus-8-24"><span class="verse-num">8:24</span> <span class="verse-body">obtulit et filios Aaron cumque de sanguine arietis immolati tetigisset extremum auriculae singulorum dextrae et pollices manus ac pedis dextri reliquum fudit super altare per circuitum</span></p>
<p id="leviticus-8-25"><span class="verse-num">8:25</span> <span class="verse-body">adipem vero et caudam omnemque pinguedinem quae operit intestina reticulumque iecoris et duos renes cum adipibus suis et armo dextro separavit</span></p>
<p id="leviticus-8-26"><span class="verse-num">8:26</span> <span class="verse-body">tollens autem de canistro azymorum quod erat coram Domino panem absque fermento et collyridam conspersam oleo laganumque posuit super adipes et armum dextrum</span></p>
<p id="leviticus-8-27"><span class="verse-num">8:27</span> <span class="verse-body">tradens simul omnia Aaron et filiis eius qui postquam levaverunt ea coram Domino</span></p>
<p id="leviticus-8-28"><span class="verse-num">8:28</span> <span class="verse-body">rursum suscepta de manibus eorum adolevit super altare holocausti eo quod consecrationis esset oblatio in odorem suavitatis sacrificii Domini</span></p>
<p id="leviticus-8-29"><span class="verse-num">8:29</span> <span class="verse-body">tulit et pectusculum elevans illud coram Domino de ariete consecrationis in partem suam sicut praeceperat ei Dominus</span></p>
<p id="leviticus-8-30"><span class="verse-num">8:30</span> <span class="verse-body">adsumensque unguentum et sanguinem qui erat in altari aspersit super Aaron et vestimenta eius et super filios illius ac vestes eorum</span></p>
<p id="leviticus-8-31"><span class="verse-num">8:31</span> <span class="verse-body">cumque sanctificasset eos in vestitu suo praecepit eis dicens coquite carnes ante fores tabernaculi et ibi comedite eas panes quoque consecrationis edite qui positi sunt in canistro sicut praecepit mihi dicens Aaron et filii eius comedent eos</span></p>
<p id="leviticus-8-32"><span class="verse-num">8:32</span> <span class="verse-body">quicquid autem reliquum fuerit de carne et panibus ignis absumet</span></p>
<p id="leviticus-8-33"><span class="verse-num">8:33</span> <span class="verse-body">de ostio quoque tabernaculi non exibitis septem diebus usque ad diem quo conplebitur tempus consecrationis vestrae septem enim diebus finitur consecratio</span></p>
<p id="leviticus-8-34"><span class="verse-num">8:34</span> <span class="verse-body">sicut et inpraesentiarum factum est ut ritus sacrificii conpleretur</span></p>
<p id="leviticus-8-35"><span class="verse-num">8:35</span> <span class="verse-body">die ac nocte manebitis in tabernaculo observantes custodias Domini ne moriamini sic enim mihi praeceptum est</span></p>
<p id="leviticus-8-36"><span class="verse-num">8:36</span> <span class="verse-body">feceruntque Aaron et filii eius cuncta quae locutus est Dominus per manum Mosi</span></p>
<h2 id="leviticus-ch-9">Chapter 9</h2>
<p class="verses"><a href="#leviticus-9-1">1</a> <a href="#leviticus-9-2">2</a> <a href="#leviticus-9-3">3</a> <a href="#leviticus-9-4">4</a> <a href="#leviticus-9-5">5</a> <a href="#leviticus-9-6">6</a> <a href="#leviticus-9-7">7</a> <a href="#leviticus-9-8">8</a> <a href="#leviticus-9-9">9</a> <a href="#leviticus-9-10">10</a> <a href="#leviticus-9-11">11</a> <a href="#leviticus-9-12">12</a> <a href="#leviticus-9-13">13</a> <a href="#leviticus-9-14">14</a> <a href="#leviticus-9-15">15</a> <a href="#leviticus-9-16">16</a> <a href="#leviticus-9-17">17</a> <a href="#leviticus-9-18">18</a> <a href="#leviticus-9-19">19</a> <a href="#leviticus-9-20">20</a> <a href="#leviticus-9-21">21</a> <a href="#leviticus-9-22">22</a> <a href="#leviticus-9-23">23</a> <a href="#leviticus-9-24">24</a></p>
<p id="leviticus-9-1"><span class="verse-num">9:1</span> <span class="verse-body">facto autem octavo die vocavit Moses Aaron et filios eius ac maiores natu Israhel dixitque ad Aaron</span></p>
<p id="leviticus-9-2"><span class="verse-num">9:2</span> <span class="verse-body">tolle de armento vitulum pro peccato et arietem in holocaustum utrumque inmaculatos et offer illos coram Domino</span></p>
<p id="leviticus-9-3"><span class="verse-num">9:3</span> <span class="verse-body">et ad filios Israhel loqueris tollite hircum pro peccato et vitulum atque agnum anniculos et sine macula in holocaustum</span></p>
<p id="leviticus-9-4"><span class="verse-num">9:4</span> <span class="verse-body">bovem et arietem pro pacificis et immolate eos coram Domino in sacrificio singulorum similam oleo conspersam offerentes hodie enim Dominus apparebit vobis</span></p>
<p id="leviticus-9-5"><span class="verse-num">9:5</span> <span class="verse-body">tulerunt ergo cuncta quae iusserat Moses ad ostium tabernaculi ubi cum omnis staret multitudo</span></p>
<p id="leviticus-9-6"><span class="verse-num">9:6</span> <span class="verse-body">ait Moses iste est sermo quem praecepit Dominus facite et apparebit vobis gloria eius</span></p>
<p id="leviticus-9-7"><span class="verse-num">9:7</span> <span class="verse-body">dixit et ad Aaron accede ad altare et immola pro peccato tuo offer holocaustum et deprecare pro te et pro populo cumque mactaveris hostiam populi ora pro eo sicut praecepit Dominus</span></p>
<p id="leviticus-9-8"><span class="verse-num">9:8</span> <span class="verse-body">statimque Aaron accedens ad altare immolavit vitulum pro peccato suo</span></p>
<p id="leviticus-9-9"><span class="verse-num">9:9</span> <span class="verse-body">cuius sanguinem obtulerunt ei filii sui in quo tinguens digitum tetigit cornua altaris et fudit residuum ad basim eius</span></p>
<p id="leviticus-9-10"><span class="verse-num">9:10</span> <span class="verse-body">adipemque et renunculos ac reticulum iecoris quae sunt pro peccato adolevit super altare sicut praeceperat Dominus Mosi</span></p>
<p id="leviticus-9-11"><span class="verse-num">9:11</span> <span class="verse-body">carnes vero et pellem eius extra castra conbusit igni</span></p>
<p id="leviticus-9-12"><span class="verse-num">9:12</span> <span class="verse-body">immolavit et holocausti victimam obtuleruntque ei filii sui sanguinem eius quem fudit per altaris circuitum</span></p>
<p id="leviticus-9-13"><span class="verse-num">9:13</span> <span class="verse-body">ipsam etiam hostiam in frusta concisam cum capite et membris singulis obtulerunt quae omnia super altare cremavit igni</span></p>
<p id="leviticus-9-14"><span class="verse-num">9:14</span> <span class="verse-body">lotis prius aqua intestinis et pedibus</span></p>
<p id="leviticus-9-15"><span class="verse-num">9:15</span> <span class="verse-body">et pro peccato populi offerens mactavit hircum expiatoque altari</span></p>
<p id="leviticus-9-16"><span class="verse-num">9:16</span> <span class="verse-body">fecit holocaustum</span></p>
<p id="leviticus-9-17"><span class="verse-num">9:17</span> <span class="verse-body">addens in sacrificio libamenta quae pariter offeruntur et adolens ea super altare absque caerimoniis holocausti matutini</span></p>
<p id="leviticus-9-18"><span class="verse-num">9:18</span> <span class="verse-body">immolavit et bovem atque arietem hostias pacificas populi obtuleruntque ei filii sui sanguinem quem fudit super altare in circuitu</span></p>
<p id="leviticus-9-19"><span class="verse-num">9:19</span> <span class="verse-body">adipes autem bovis et caudam arietis renunculosque cum adipibus suis et reticulum iecoris</span></p>
<p id="leviticus-9-20"><span class="verse-num">9:20</span> <span class="verse-body">posuerunt super pectora cumque cremati essent adipes in altari</span></p>
<p id="leviticus-9-21"><span class="verse-num">9:21</span> <span class="verse-body">pectora eorum et armos dextros separavit Aaron elevans coram Domino sicut praeceperat Moses</span></p>
<p id="leviticus-9-22"><span class="verse-num">9:22</span> <span class="verse-body">et tendens manum contra populum benedixit eis sicque conpletis hostiis pro peccato et holocaustis et pacificis descendit</span></p>
<p id="leviticus-9-23"><span class="verse-num">9:23</span> <span class="verse-body">ingressi autem Moses et Aaron tabernaculum testimonii et deinceps egressi benedixerunt populo apparuitque gloria Domini omni multitudini</span></p>
<p id="leviticus-9-24"><span class="verse-num">9:24</span> <span class="verse-body">et ecce egressus ignis a Domino devoravit holocaustum et adipes qui erant super altare quod cum vidissent turbae laudaverunt Dominum ruentes in facies suas</span></p>
<h2 id="leviticus-ch-10">Chapter 10</h2>
<p class="verses"><a href="#leviticus-10-1">1</a> <a href="#leviticus-10-2">2</a> <a href="#leviticus-10-3">3</a> <a href="#leviticus-10-4">4</a> <a href="#leviticus-10-5">5</a> <a href="#leviticus-10-6">6</a> <a href="#leviticus-10-7">7</a> <a href="#leviticus-10-8">8</a> <a href="#leviticus-10-9">9</a> <a href="#leviticus-10-10">10</a> <a href="#leviticus-10-11">11</a> <a href="#leviticus-10-12">12</a> <a href="#leviticus-10-13">13</a> <a href="#leviticus-10-14">14</a> <a href="#leviticus-10-15">15</a> <a href="#leviticus-10-16">16</a> <a href="#leviticus-10-17">17</a> <a href="#leviticus-10-18">18</a> <a href="#leviticus-10-19">19</a> <a href="#leviticus-10-20">20</a></p>
<p id="leviticus-10-1"><span class="verse-num">10:1</span> <span class="verse-body">arreptisque Nadab et Abiu filii Aaron turibulis posuerunt ignem et incensum desuper offerentes coram Domino ignem alienum quod eis praeceptum non erat</span></p>
<p id="leviticus-10-2"><span class="verse-num">10:2</span> <span class="verse-body">egressusque ignis a Domino devoravit eos et mortui sunt coram Domino</span></p>
<p id="leviticus-10-3"><span class="verse-num">10:3</span> <span class="verse-body">dixitque Moses ad Aaron hoc est quod locutus est Dominus sanctificabor in his qui adpropinquant mihi et in conspectu omnis populi glorificabor quod audiens tacuit Aaron</span></p>
<p id="leviticus-10-4"><span class="verse-num">10:4</span> <span class="verse-body">vocatis autem Moses Misahel et Elsaphan filios Ozihel patrui Aaron ait ad eos ite et colligite fratres vestros de conspectu sanctuarii et asportate extra castra</span></p>
<p id="leviticus-10-5"><span class="verse-num">10:5</span> <span class="verse-body">confestimque pergentes tulerunt eos sicut iacebant vestitos lineis tunicis et eiecerunt foras ut sibi fuerat imperatum</span></p>
<p id="leviticus-10-6"><span class="verse-num">10:6</span> <span class="verse-body">locutus est Moses ad Aaron et ad Eleazar atque Ithamar filios eius capita vestra nolite nudare et vestimenta nolite scindere ne forte moriamini et super omnem coetum oriatur indignatio fratres vestri et omnis domus Israhel plangant incendium quod Dominus suscitavit</span></p>
<p id="leviticus-10-7"><span class="verse-num">10:7</span> <span class="verse-body">vos autem non egredimini fores tabernaculi alioquin peribitis oleum quippe sanctae unctionis est super vos qui fecerunt omnia iuxta praeceptum Mosi</span></p>
<p id="leviticus-10-8"><span class="verse-num">10:8</span> <span class="verse-body">dixit quoque Dominus ad Aaron</span></p>
<p id="leviticus-10-9"><span class="verse-num">10:9</span> <span class="verse-body">vinum et omne quod inebriare potest non bibetis tu et filii tui quando intratis tabernaculum testimonii ne moriamini quia praeceptum est sempiternum in generationes vestras</span></p>
<p id="leviticus-10-10"><span class="verse-num">10:10</span> <span class="verse-body">et ut habeatis scientiam discernendi inter sanctum et profanum inter pollutum et mundum</span></p>
<p id="leviticus-10-11"><span class="verse-num">10:11</span> <span class="verse-body">doceatisque filios Israhel omnia legitima mea quae locutus est Dominus ad eos per manum Mosi</span></p>
<p id="leviticus-10-12"><span class="verse-num">10:12</span> <span class="verse-body">locutusque est Moses ad Aaron et ad Eleazar atque Ithamar filios eius qui residui erant tollite sacrificium quod remansit de oblatione Domini et comedite illud absque fermento iuxta altare quia sanctum sanctorum est</span></p>
<p id="leviticus-10-13"><span class="verse-num">10:13</span> <span class="verse-body">comedetis autem in loco sancto quod datum est tibi et filiis tuis de oblationibus Domini sicut praeceptum est mihi</span></p>
<p id="leviticus-10-14"><span class="verse-num">10:14</span> <span class="verse-body">pectusculum quoque quod oblatum est et armum qui separatus est edetis in loco mundissimo tu et filii tui ac filiae tuae tecum tibi enim ac liberis tuis reposita sunt de hostiis salutaribus filiorum Israhel</span></p>
<p id="leviticus-10-15"><span class="verse-num">10:15</span> <span class="verse-body">eo quod armum et pectus et adipes qui cremantur in altari elevaverint coram Domino et pertineant ad te et ad filios tuos lege perpetua sicut praecepit Dominus</span></p>
<p id="leviticus-10-16"><span class="verse-num">10:16</span> <span class="verse-body">inter haec hircum qui oblatus fuerat pro peccato cum quaereret Moses exustum repperit iratusque contra Eleazar et Ithamar filios Aaron qui remanserant ait</span></p>
<p id="leviticus-10-17"><span class="verse-num">10:17</span> <span class="verse-body">cur non comedistis hostiam pro peccato in loco sancto quae sancta sanctorum est et data vobis ut portetis iniquitatem multitudinis et rogetis pro ea in conspectu Domini</span></p>
<p id="leviticus-10-18"><span class="verse-num">10:18</span> <span class="verse-body">praesertim cum de sanguine illius non sit inlatum intra sancta et comedere eam debueritis in sanctuario sicut praeceptum est mihi</span></p>
<p id="leviticus-10-19"><span class="verse-num">10:19</span> <span class="verse-body">respondit Aaron oblata est hodie victima pro peccato et holocaustum coram Domino mihi autem accidit quod vides quomodo potui comedere eam aut placere Domino in caerimoniis mente lugubri</span></p>
<p id="leviticus-10-20"><span class="verse-num">10:20</span> <span class="verse-body">quod cum audisset Moses recepit satisfactionem</span></p>
<h2 id="leviticus-ch-11">Chapter 11</h2>
<p class="verses"><a href="#leviticus-11-1">1</a> <a href="#leviticus-11-2">2</a> <a href="#leviticus-11-3">3</a> <a href="#leviticus-11-4">4</a> <a href="#leviticus-11-5">5</a> <a href="#leviticus-11-6">6</a> <a href="#leviticus-11-7">7</a> <a href="#leviticus-11-8">8</a> <a href="#leviticus-11-9">9</a> <a href="#leviticus-11-10">10</a> <a href="#leviticus-11-11">11</a> <a href="#leviticus-11-12">12</a> <a href="#leviticus-11-13">13</a> <a href="#leviticus-11-14">14</a> <a href="#leviticus-11-15">15</a> <a href="#leviticus-11-16">16</a> <a href="#leviticus-11-17">17</a> <a href="#leviticus-11-18">18</a> <a href="#leviticus-11-19">19</a> <a href="#leviticus-11-20">20</a> <a href="#leviticus-11-21">21</a> <a href="#leviticus-11-22">22</a> <a href="#leviticus-11-23">23</a> <a href="#leviticus-11-24">24</a> <a href="#leviticus-11-25">25</a> <a href="#leviticus-11-26">26</a> <a href="#leviticus-11-27">27</a> <a href="#leviticus-11-28">28</a> <a href="#leviticus-11-29">29</a> <a href="#leviticus-11-30">30</a> <a href="#leviticus-11-31">31</a> <a href="#leviticus-11-32">32</a> <a href="#leviticus-11-33">33</a> <a href="#leviticus-11-34">34</a> <a href="#leviticus-11-35">35</a> <a href="#leviticus-11-36">36</a> <a href="#leviticus-11-37">37</a> <a href="#leviticus-11-38">38</a> <a href="#leviticus-11-39">39</a> <a href="#leviticus-11-40">40</a> <a href="#leviticus-11-41">41</a> <a href="#leviticus-11-42">42</a> <a href="#leviticus-11-43">43</a> <a href="#leviticus-11-44">44</a> <a href="#leviticus-11-45">45</a> <a href="#leviticus-11-46">46</a> <a href="#leviticus-11-47">47</a></p>
<p id="leviticus-11-1"><span class="verse-num">11:1</span> <span class="verse-body">locutus est Dominus ad Mosen et Aaron dicens</span></p>
<p id="leviticus-11-2"><span class="verse-num">11:2</span> <span class="verse-body">dicite filiis Israhel haec sunt animalia quae comedere debetis de cunctis animantibus terrae</span></p>
<p id="leviticus-11-3"><span class="verse-num">11:3</span> <span class="verse-body">omne quod habet divisam ungulam et ruminat in pecoribus comedetis</span></p>
<p id="leviticus-11-4"><span class="verse-num">11:4</span> <span class="verse-body">quicquid autem ruminat quidem et habet ungulam sed non dividit eam sicut camelus et cetera non comedetis illud et inter inmunda reputabitis</span></p>
<p id="leviticus-11-5"><span class="verse-num">11:5</span> <span class="verse-body">chyrogryllius qui ruminat ungulamque non dividit inmundus est</span></p>
<p id="leviticus-11-6"><span class="verse-num">11:6</span> <span class="verse-body">lepus quoque nam et ipse ruminat sed ungulam non dividit</span></p>
<p id="leviticus-11-7"><span class="verse-num">11:7</span> <span class="verse-body">et sus qui cum ungulam dividat non ruminat</span></p>
<p id="leviticus-11-8"><span class="verse-num">11:8</span> <span class="verse-body">horum carnibus non vescemini nec cadavera contingetis quia inmunda sunt vobis</span></p>
<p id="leviticus-11-9"><span class="verse-num">11:9</span> <span class="verse-body">haec sunt quae gignuntur in aquis et vesci licitum est omne quod habet pinnulas et squamas tam in mari quam in fluminibus et stagnis comedetis</span></p>
<p id="leviticus-11-10"><span class="verse-num">11:10</span> <span class="verse-body">quicquid autem pinnulas et squamas non habet eorum quae in aquis moventur et vivunt abominabile vobis</span></p>
<p id="leviticus-11-11"><span class="verse-num">11:11</span> <span class="verse-body">et execrandum erit carnes eorum non comedetis et morticina vitabitis</span></p>
<p id="leviticus-11-12"><span class="verse-num">11:12</span> <span class="verse-body">cuncta quae non habent pinnulas et squamas in aquis polluta erunt</span></p>
<p id="leviticus-11-13"><span class="verse-num">11:13</span> <span class="verse-body">haec sunt quae de avibus comedere non debetis et vitanda sunt vobis aquilam et grypem et alietum</span></p>
<p id="leviticus-11-14"><span class="verse-num">11:14</span> <span class="verse-body">milvum ac vulturem iuxta genus suum</span></p>
<p id="leviticus-11-15"><span class="verse-num">11:15</span> <span class="verse-body">et omne corvini generis in similitudinem suam</span></p>
<p id="leviticus-11-16"><span class="verse-num">11:16</span> <span class="verse-body">strutionem et noctuam et larum et accipitrem iuxta genus suum</span></p>
<p id="leviticus-11-17"><span class="verse-num">11:17</span> <span class="verse-body">bubonem et mergulum et ibin</span></p>
<p id="leviticus-11-18"><span class="verse-num">11:18</span> <span class="verse-body">cycnum et onocrotalum et porphirionem</span></p>
<p id="leviticus-11-19"><span class="verse-num">11:19</span> <span class="verse-body">erodionem et charadrion iuxta genus suum opupam quoque et vespertilionem</span></p>
<p id="leviticus-11-20"><span class="verse-num">11:20</span> <span class="verse-body">omne de volucribus quod graditur super quattuor pedes abominabile erit vobis</span></p>
<p id="leviticus-11-21"><span class="verse-num">11:21</span> <span class="verse-body">quicquid autem ambulat quidem super quattuor pedes sed habet longiora retro crura per quae salit super terram</span></p>
<p id="leviticus-11-22"><span class="verse-num">11:22</span> <span class="verse-body">comedere debetis ut est brucus in genere suo et attacus atque ophiomachus ac lucusta singula iuxta genus suum</span></p>
<p id="leviticus-11-23"><span class="verse-num">11:23</span> <span class="verse-body">quicquid autem ex volucribus quattuor tantum habet pedes execrabile erit vobis</span></p>
<p id="leviticus-11-24"><span class="verse-num">11:24</span> <span class="verse-body">et quicumque morticina eorum tetigerit polluetur et erit inmundus usque ad vesperum</span></p>
<p id="leviticus-11-25"><span class="verse-num">11:25</span> <span class="verse-body">et si necesse fuerit ut portet quippiam horum mortuum lavabit vestimenta sua et inmundus erit usque ad solis occasum</span></p>
<p id="leviticus-11-26"><span class="verse-num">11:26</span> <span class="verse-body">omne animal quod habet quidem ungulam sed non dividit eam nec ruminat inmundum erit et quicquid tetigerit illud contaminabitur</span></p>
<p id="leviticus-11-27"><span class="verse-num">11:27</span> <span class="verse-body">quod ambulat super manus ex cunctis animantibus quae incedunt quadrupedia inmundum erit qui tetigerit morticina eorum polluetur usque ad vesperum</span></p>
<p id="leviticus-11-28"><span class="verse-num">11:28</span> <span class="verse-body">et qui portaverit huiuscemodi cadavera lavabit vestimenta sua et inmundus erit usque ad vesperum quia omnia haec inmunda sunt vobis</span></p>
<p id="leviticus-11-29"><span class="verse-num">11:29</span> <span class="verse-body">hoc quoque inter polluta reputabitur de his quae moventur in terra mustela et mus et corcodillus singula iuxta genus suum</span></p>
<p id="leviticus-11-30"><span class="verse-num">11:30</span> <span class="verse-body">migale et cameleon et stelio ac lacerta et talpa</span></p>
<p id="leviticus-11-31"><span class="verse-num">11:31</span> <span class="verse-body">omnia haec inmunda sunt qui tetigerit morticina eorum inmundus erit usque ad vesperum</span></p>
<p id="leviticus-11-32"><span class="verse-num">11:32</span> <span class="verse-body">et super quod ceciderit quicquam de morticinis eorum polluetur tam vas ligneum et vestimentum quam pelles et cilicia et in quocumque fit opus tinguentur aqua et polluta erunt usque ad vesperum et sic postea mundabuntur</span></p>
<p id="leviticus-11-33"><span class="verse-num">11:33</span> <span class="verse-body">vas autem fictile in quo horum quicquam intro ceciderit polluetur et idcirco frangendum est</span></p>
<p id="leviticus-11-34"><span class="verse-num">11:34</span> <span class="verse-body">omnis cibus quem comeditis si fusa fuerit super eum aqua inmundus erit et omne liquens quod bibitur de universo vase inmundum erit</span></p>
<p id="leviticus-11-35"><span class="verse-num">11:35</span> <span class="verse-body">et quicquid de morticinis istiusmodi ceciderit super illud inmundum erit sive clibani sive cytropodes destruentur et inmundi erunt</span></p>
<p id="leviticus-11-36"><span class="verse-num">11:36</span> <span class="verse-body">fontes vero et cisternae et omnis aquarum congregatio munda erit qui morticinum eorum tetigerit polluetur</span></p>
<p id="leviticus-11-37"><span class="verse-num">11:37</span> <span class="verse-body">si ceciderint super sementem non polluent eam</span></p>
<p id="leviticus-11-38"><span class="verse-num">11:38</span> <span class="verse-body">sin autem quispiam aqua sementem perfuderit et postea morticinis tacta fuerit ilico polluetur</span></p>
<p id="leviticus-11-39"><span class="verse-num">11:39</span> <span class="verse-body">si mortuum fuerit animal quod licet vobis comedere qui cadaver eius tetigerit inmundus erit usque ad vesperum</span></p>
<p id="leviticus-11-40"><span class="verse-num">11:40</span> <span class="verse-body">et qui comederit ex eo quippiam sive portaverit lavabit vestimenta sua et inmundus erit usque ad vesperum</span></p>
<p id="leviticus-11-41"><span class="verse-num">11:41</span> <span class="verse-body">omne quod reptat super terram abominabile erit nec adsumetur in cibum</span></p>
<p id="leviticus-11-42"><span class="verse-num">11:42</span> <span class="verse-body">quicquid super pectus quadrupes graditur et multos habet pedes sive per humum trahitur non comedetis quia abominabile est</span></p>
<p id="leviticus-11-43"><span class="verse-num">11:43</span> <span class="verse-body">nolite contaminare animas vestras nec tangatis quicquam eorum ne inmundi sitis</span></p>
<p id="leviticus-11-44"><span class="verse-num">11:44</span> <span class="verse-body">ego enim sum Dominus Deus vester sancti estote quoniam et ego sanctus sum ne polluatis animas vestras in omni reptili quod movetur super terram</span></p>
<p id="leviticus-11-45"><span class="verse-num">11:45</span> <span class="verse-body">ego sum Dominus qui eduxi vos de terra Aegypti ut essem vobis in Deum sancti eritis quia et ego sanctus sum</span></p>
<p id="leviticus-11-46"><span class="verse-num">11:46</span> <span class="verse-body">ista est lex animantium et volucrum et omnis animae viventis quae movetur in aqua et reptat in terra</span></p>
<p id="leviticus-11-47"><span class="verse-num">11:47</span> <span class="verse-body">ut differentias noveritis mundi et inmundi et sciatis quid comedere et quid respuere debeatis</span></p>
<h2 id="leviticus-ch-12">Chapter 12</h2>
<p class="verses"><a href="#leviticus-12-1">1</a> <a href="#leviticus-12-2">2</a> <a href="#leviticus-12-3">3</a> <a href="#leviticus-12-4">4</a> <a href="#leviticus-12-5">5</a> <a href="#leviticus-12-6">6</a> <a href="#leviticus-12-7">7</a> <a href="#leviticus-12-8">8</a></p>
<p id="leviticus-12-1"><span class="verse-num">12:1</span> <span class="verse-body">locutus est Dominus ad Mosen dicens</span></p>
<p id="leviticus-12-2"><span class="verse-num">12:2</span> <span class="verse-body">loquere filiis Israhel et dices ad eos mulier si suscepto semine pepererit masculum inmunda erit septem diebus iuxta dies separationis menstruae</span></p>
<p id="leviticus-12-3"><span class="verse-num">12:3</span> <span class="verse-body">et die octavo circumcidetur infantulus</span></p>
<p id="leviticus-12-4"><span class="verse-num">12:4</span> <span class="verse-body">ipsa vero triginta tribus diebus manebit in sanguine purificationis suae omne sanctum non tanget nec ingredietur sanctuarium donec impleantur dies purificationis eius</span></p>
<p id="leviticus-12-5"><span class="verse-num">12:5</span> <span class="verse-body">sin autem feminam pepererit inmunda erit duabus ebdomadibus iuxta ritum fluxus menstrui et sexaginta ac sex diebus manebit in sanguine purificationis suae</span></p>
<p id="leviticus-12-6"><span class="verse-num">12:6</span> <span class="verse-body">cumque expleti fuerint dies purificationis eius pro filio sive pro filia deferet agnum anniculum in holocaustum et pullum columbae sive turturem pro peccato ad ostium tabernaculi testimonii et tradet sacerdoti</span></p>
<p id="leviticus-12-7"><span class="verse-num">12:7</span> <span class="verse-body">qui offeret illa coram Domino et rogabit pro ea et sic mundabitur a profluvio sanguinis sui ista est lex parientis masculum ac feminam</span></p>
<p id="leviticus-12-8"><span class="verse-num">12:8</span> <span class="verse-body">quod si non invenerit manus eius nec potuerit offerre agnum sumet duos turtures vel duos pullos columbae unum in holocaustum et alterum pro peccato orabitque pro ea sacerdos et sic mundabitur</span></p>
<h2 id="leviticus-ch-13">Chapter 13</h2>
<p class="verses"><a href="#leviticus-13-1">1</a> <a href="#leviticus-13-2">2</a> <a href="#leviticus-13-3">3</a> <a href="#leviticus-13-4">4</a> <a href="#leviticus-13-5">5</a> <a href="#leviticus-13-6">6</a> <a href="#leviticus-13-7">7</a> <a href="#leviticus-13-8">8</a> <a href="#leviticus-13-9">9</a> <a href="#leviticus-13-10">10</a> <a href="#leviticus-13-11">11</a> <a href="#leviticus-13-12">12</a> <a href="#leviticus-13-13">13</a> <a href="#leviticus-13-14">14</a> <a href="#leviticus-13-15">15</a> <a href="#leviticus-13-16">16</a> <a href="#leviticus-13-17">17</a> <a href="#leviticus-13-18">18</a> <a href="#leviticus-13-19">19</a> <a href="#leviticus-13-20">20</a> <a href="#leviticus-13-21">21</a> <a href="#leviticus-13-22">22</a> <a href="#leviticus-13-23">23</a> <a href="#leviticus-13-24">24</a> <a href="#leviticus-13-25">25</a> <a href="#leviticus-13-26">26</a> <a href="#leviticus-13-27">27</a> <a href="#leviticus-13-28">28</a> <a href="#leviticus-13-29">29</a> <a href="#leviticus-13-30">30</a> <a href="#leviticus-13-31">31</a> <a href="#leviticus-13-32">32</a> <a href="#leviticus-13-33">33</a> <a href="#leviticus-13-34">34</a> <a href="#leviticus-13-35">35</a> <a href="#leviticus-13-36">36</a> <a href="#leviticus-13-37">37</a> <a href="#leviticus-13-38">38</a> <a href="#leviticus-13-39">39</a> <a href="#leviticus-13-40">40</a> <a href="#leviticus-13-41">41</a> <a href="#leviticus-13-42">42</a> <a href="#leviticus-13-43">43</a> <a href="#leviticus-13-44">44</a> <a href="#leviticus-13-45">45</a> <a href="#leviticus-13-46">46</a> <a href="#leviticus-13-47">47</a> <a href="#leviticus-13-48">48</a> <a href="#leviticus-13-49">49</a> <a href="#leviticus-13-50">50</a> <a href="#leviticus-13-51">51</a> <a href="#leviticus-13-52">52</a> <a href="#leviticus-13-53">53</a> <a href="#leviticus-13-54">54</a> <a href="#leviticus-13-55">55</a> <a href="#leviticus-13-56">56</a> <a href="#leviticus-13-57">57</a> <a href="#leviticus-13-58">58</a> <a href="#leviticus-13-59">59</a></p>
<p id="leviticus-13-1"><span class="verse-num">13:1</span> <span class="verse-body">locutus est Dominus ad Mosen et Aaron dicens</span></p>
<p id="leviticus-13-2"><span class="verse-num">13:2</span> <span class="verse-body">homo in cuius carne et cute ortus fuerit diversus color sive pustula aut quasi lucens quippiam id est plaga leprae adducetur ad Aaron sacerdotem vel ad unum quemlibet filiorum eius</span></p>
<p id="leviticus-13-3"><span class="verse-num">13:3</span> <span class="verse-body">qui cum viderit lepram in cute et pilos in album mutatos colorem ipsamque speciem leprae humiliorem cute et carne reliqua plaga leprae est et ad arbitrium eius separabitur</span></p>
<p id="leviticus-13-4"><span class="verse-num">13:4</span> <span class="verse-body">sin autem lucens candor fuerit in cute nec humilior carne reliqua et pili coloris pristini recludet eum sacerdos septem diebus</span></p>
<p id="leviticus-13-5"><span class="verse-num">13:5</span> <span class="verse-body">et considerabit die septimo et siquidem lepra ultra non creverit nec transierit in cute priores terminos rursum includet eum septem diebus aliis</span></p>
<p id="leviticus-13-6"><span class="verse-num">13:6</span> <span class="verse-body">et die septimo contemplabitur si obscurior fuerit lepra et non creverit in cute mundabit eum quia scabies est lavabitque homo vestimenta sua et mundus erit</span></p>
<p id="leviticus-13-7"><span class="verse-num">13:7</span> <span class="verse-body">quod si postquam a sacerdote visus est et redditus munditiae iterum lepra creverit adducetur ad eum</span></p>
<p id="leviticus-13-8"><span class="verse-num">13:8</span> <span class="verse-body">et inmunditiae condemnabitur</span></p>
<p id="leviticus-13-9"><span class="verse-num">13:9</span> <span class="verse-body">plaga leprae si fuerit in homine adducetur ad sacerdotem</span></p>
<p id="leviticus-13-10"><span class="verse-num">13:10</span> <span class="verse-body">et videbit eum cumque color albus in cute fuerit et capillorum mutarit aspectum ipsa quoque caro viva apparuerit</span></p>
<p id="leviticus-13-11"><span class="verse-num">13:11</span> <span class="verse-body">lepra vetustissima iudicabitur atque inolita cuti contaminabit itaque eum sacerdos et non recludet quia perspicue inmunditia est</span></p>
<p id="leviticus-13-12"><span class="verse-num">13:12</span> <span class="verse-body">sin autem effloruerit discurrens lepra in cute et operuerit omnem carnem a capite usque ad pedes quicquid sub aspectu oculorum cadit</span></p>
<p id="leviticus-13-13"><span class="verse-num">13:13</span> <span class="verse-body">considerabit eum sacerdos et teneri lepra mundissima iudicabit eo quod omnis in candorem versa sit et idcirco homo mundus erit</span></p>
<p id="leviticus-13-14"><span class="verse-num">13:14</span> <span class="verse-body">quando vero caro vivens in eo apparuerit</span></p>
<p id="leviticus-13-15"><span class="verse-num">13:15</span> <span class="verse-body">tunc sacerdotis iudicio polluetur et inter inmundos reputabitur caro enim viva si lepra aspergatur inmunda est</span></p>
<p id="leviticus-13-16"><span class="verse-num">13:16</span> <span class="verse-body">quod si rursum versa fuerit in alborem et totum hominem operuerit</span></p>
<p id="leviticus-13-17"><span class="verse-num">13:17</span> <span class="verse-body">considerabit eum sacerdos et mundum esse decernet</span></p>
<p id="leviticus-13-18"><span class="verse-num">13:18</span> <span class="verse-body">caro et cutis in qua ulcus natum est et sanatum</span></p>
<p id="leviticus-13-19"><span class="verse-num">13:19</span> <span class="verse-body">et in loco ulceris cicatrix apparuerit alba sive subrufa adducetur homo ad sacerdotem</span></p>
<p id="leviticus-13-20"><span class="verse-num">13:20</span> <span class="verse-body">qui cum viderit locum leprae humiliorem carne reliqua et pilos versos in candorem contaminabit eum plaga enim leprae orta est in ulcere</span></p>
<p id="leviticus-13-21"><span class="verse-num">13:21</span> <span class="verse-body">quod si pilus coloris est pristini et cicatrix subobscura et vicina carne non est humilior recludet eum septem diebus</span></p>
<p id="leviticus-13-22"><span class="verse-num">13:22</span> <span class="verse-body">et siquidem creverit adiudicabit eum leprae</span></p>
<p id="leviticus-13-23"><span class="verse-num">13:23</span> <span class="verse-body">sin autem steterit in loco suo ulceris est cicatrix et homo mundus erit</span></p>
<p id="leviticus-13-24"><span class="verse-num">13:24</span> <span class="verse-body">caro et cutis quam ignis exuserit et sanata albam sive rufam habuerit cicatricem</span></p>
<p id="leviticus-13-25"><span class="verse-num">13:25</span> <span class="verse-body">considerabit eam sacerdos et ecce versa est in alborem et locus eius reliqua cute humilior contaminabit eum quia plaga leprae in cicatrice orta est</span></p>
<p id="leviticus-13-26"><span class="verse-num">13:26</span> <span class="verse-body">quod si pilorum color non fuerit inmutatus nec humilior plaga carne reliqua et ipsa leprae species fuerit subobscura recludet eum septem diebus</span></p>
<p id="leviticus-13-27"><span class="verse-num">13:27</span> <span class="verse-body">et die septimo contemplabitur si creverit in cute lepra contaminabit eum</span></p>
<p id="leviticus-13-28"><span class="verse-num">13:28</span> <span class="verse-body">sin autem in loco suo candor steterit non satis clarus plaga conbustionis est et idcirco mundabitur quia cicatrix est conbusturae</span></p>
<p id="leviticus-13-29"><span class="verse-num">13:29</span> <span class="verse-body">vir sive mulier in cuius capite vel barba germinarit lepra videbit eos sacerdos</span></p>
<p id="leviticus-13-30"><span class="verse-num">13:30</span> <span class="verse-body">et siquidem humilior fuerit locus carne reliqua et capillus flavus solitoque subtilior contaminabit eos quia lepra capitis ac barbae est</span></p>
<p id="leviticus-13-31"><span class="verse-num">13:31</span> <span class="verse-body">sin autem viderit et locum maculae aequalem vicinae carni et capillum nigrum recludet eos septem diebus</span></p>
<p id="leviticus-13-32"><span class="verse-num">13:32</span> <span class="verse-body">et die septimo intuebitur si non creverit macula et capillus sui coloris est et locus plagae carni reliquae aequalis</span></p>
<p id="leviticus-13-33"><span class="verse-num">13:33</span> <span class="verse-body">radetur homo absque loco maculae et includetur septem diebus aliis</span></p>
<p id="leviticus-13-34"><span class="verse-num">13:34</span> <span class="verse-body">si die septimo visa fuerit stetisse plaga in loco suo nec humilior carne reliqua mundabit eum lotisque vestibus mundus erit</span></p>
<p id="leviticus-13-35"><span class="verse-num">13:35</span> <span class="verse-body">sin autem post emundationem rursus creverit macula in cute</span></p>
<p id="leviticus-13-36"><span class="verse-num">13:36</span> <span class="verse-body">non quaeret amplius utrum capillus in flavum colorem sit commutatus quia aperte inmundus est</span></p>
<p id="leviticus-13-37"><span class="verse-num">13:37</span> <span class="verse-body">porro si steterit macula et capilli nigri fuerint noverit hominem esse sanatum et confidenter eum pronuntiet mundum</span></p>
<p id="leviticus-13-38"><span class="verse-num">13:38</span> <span class="verse-body">vir et mulier in cuius cute candor apparuerit</span></p>
<p id="leviticus-13-39"><span class="verse-num">13:39</span> <span class="verse-body">intuebitur eos sacerdos si deprehenderit subobscurum alborem lucere in cute sciat non esse lepram sed maculam coloris candidi et hominem mundum</span></p>
<p id="leviticus-13-40"><span class="verse-num">13:40</span> <span class="verse-body">vir de cuius capite capilli fluunt calvus ac mundus est</span></p>
<p id="leviticus-13-41"><span class="verse-num">13:41</span> <span class="verse-body">et si a fronte ceciderint pili recalvaster et mundus est</span></p>
<p id="leviticus-13-42"><span class="verse-num">13:42</span> <span class="verse-body">sin autem in calvitio sive in recalvatione albus vel rufus color fuerit exortus</span></p>
<p id="leviticus-13-43"><span class="verse-num">13:43</span> <span class="verse-body">et hoc sacerdos viderit condemnabit eum haut dubiae leprae quae orta est in calvitio</span></p>
<p id="leviticus-13-44"><span class="verse-num">13:44</span> <span class="verse-body">quicumque ergo maculatus fuerit lepra et separatus ad arbitrium sacerdotis</span></p>
<p id="leviticus-13-45"><span class="verse-num">13:45</span> <span class="verse-body">habebit vestimenta dissuta caput nudum os veste contectum contaminatum ac sordidum se clamabit</span></p>
<p id="leviticus-13-46"><span class="verse-num">13:46</span> <span class="verse-body">omni tempore quo leprosus est et inmundus solus habitabit extra castra</span></p>
<p id="leviticus-13-47"><span class="verse-num">13:47</span> <span class="verse-body">vestis lanea sive linea quae lepram habuerit</span></p>
<p id="leviticus-13-48"><span class="verse-num">13:48</span> <span class="verse-body">in stamine atque subtemine aut certe pellis vel quicquid ex pelle confectum est</span></p>
<p id="leviticus-13-49"><span class="verse-num">13:49</span> <span class="verse-body">si alba aut rufa macula fuerit infecta lepra reputabitur ostendeturque sacerdoti</span></p>
<p id="leviticus-13-50"><span class="verse-num">13:50</span> <span class="verse-body">qui consideratam recludet septem diebus</span></p>
<p id="leviticus-13-51"><span class="verse-num">13:51</span> <span class="verse-body">et die septimo rursus aspiciens si crevisse deprehenderit lepra perseverans est pollutum iudicabit vestimentum et omne in quo fuerit inventa</span></p>
<p id="leviticus-13-52"><span class="verse-num">13:52</span> <span class="verse-body">et idcirco conburetur flammis</span></p>
<p id="leviticus-13-53"><span class="verse-num">13:53</span> <span class="verse-body">quod si eam viderit non crevisse</span></p>
<p id="leviticus-13-54"><span class="verse-num">13:54</span> <span class="verse-body">praecipiet et lavabunt id in quo lepra est recludetque illud septem diebus aliis</span></p>
<p id="leviticus-13-55"><span class="verse-num">13:55</span> <span class="verse-body">et cum viderit faciem quidem pristinam non reversam nec tamen crevisse lepram inmundum iudicabit et igne conburet eo quod infusa sit in superficie vestimenti vel per totum lepra</span></p>
<p id="leviticus-13-56"><span class="verse-num">13:56</span> <span class="verse-body">sin autem obscurior fuerit locus leprae postquam vestis est lota abrumpet eum et a solido dividet</span></p>
<p id="leviticus-13-57"><span class="verse-num">13:57</span> <span class="verse-body">quod si ultra apparuerit in his locis quae prius inmaculata erant lepra volatilis et vaga debet igne conburi</span></p>
<p id="leviticus-13-58"><span class="verse-num">13:58</span> <span class="verse-body">si cessaverit lavabit ea quae pura sunt secundo et munda erunt</span></p>
<p id="leviticus-13-59"><span class="verse-num">13:59</span> <span class="verse-body">ista est lex leprae vestimenti lanei et linei staminis atque subteminis omnisque supellectilis pelliciae quomodo mundari debeat vel contaminari</span></p>
<h2 id="leviticus-ch-14">Chapter 14</h2>
<p class="verses"><a href="#leviticus-14-1">1</a> <a href="#leviticus-14-2">2</a> <a href="#leviticus-14-3">3</a> <a href="#leviticus-14-4">4</a> <a href="#leviticus-14-5">5</a> <a href="#leviticus-14-6">6</a> <a href="#leviticus-14-7">7</a> <a href="#leviticus-14-8">8</a> <a href="#leviticus-14-9">9</a> <a href="#leviticus-14-10">10</a> <a href="#leviticus-14-11">11</a> <a href="#leviticus-14-12">12</a> <a href="#leviticus-14-13">13</a> <a href="#leviticus-14-14">14</a> <a href="#leviticus-14-15">15</a> <a href="#leviticus-14-16">16</a> <a href="#leviticus-14-17">17</a> <a href="#leviticus-14-18">18</a> <a href="#leviticus-14-19">19</a> <a href="#leviticus-14-20">20</a> <a href="#leviticus-14-21">21</a> <a href="#leviticus-14-22">22</a> <a href="#leviticus-14-23">23</a> <a href="#leviticus-14-24">24</a> <a href="#leviticus-14-25">25</a> <a href="#leviticus-14-26">26</a> <a href="#leviticus-14-27">27</a> <a href="#leviticus-14-28">28</a> <a href="#leviticus-14-29">29</a> <a href="#leviticus-14-30">30</a> <a href="#leviticus-14-31">31</a> <a href="#leviticus-14-32">32</a> <a href="#leviticus-14-33">33</a> <a href="#leviticus-14-34">34</a> <a href="#leviticus-14-35">35</a> <a href="#leviticus-14-36">36</a> <a href="#leviticus-14-37">37</a> <a href="#leviticus-14-38">38</a> <a href="#leviticus-14-39">39</a> <a href="#leviticus-14-40">40</a> <a href="#leviticus-14-41">41</a> <a href="#leviticus-14-42">42</a> <a href="#leviticus-14-43">43</a> <a href="#leviticus-14-44">44</a> <a href="#leviticus-14-45">45</a> <a href="#leviticus-14-46">46</a> <a href="#leviticus-14-47">47</a> <a href="#leviticus-14-48">48</a> <a href="#leviticus-14-49">49</a> <a href="#leviticus-14-50">50</a> <a href="#leviticus-14-51">51</a> <a href="#leviticus-14-52">52</a> <a href="#leviticus-14-53">53</a> <a href="#leviticus-14-54">54</a> <a href="#leviticus-14-55">55</a> <a href="#leviticus-14-56">56</a> <a href="#leviticus-14-57">57</a></p>
<p id="leviticus-14-1"><span class="verse-num">14:1</span> <span class="verse-body">locutusque est Dominus ad Mosen dicens</span></p>
<p id="leviticus-14-2"><span class="verse-num">14:2</span> <span class="verse-body">hic est ritus leprosi quando mundandus est adducetur ad sacerdotem</span></p>
<p id="leviticus-14-3"><span class="verse-num">14:3</span> <span class="verse-body">qui egressus e castris cum invenerit lepram esse mundatam</span></p>
<p id="leviticus-14-4"><span class="verse-num">14:4</span> <span class="verse-body">praecipiet ei qui purificatur ut offerat pro se duos passeres vivos quos vesci licitum est et lignum cedrinum vermiculumque et hysopum</span></p>
<p id="leviticus-14-5"><span class="verse-num">14:5</span> <span class="verse-body">et unum e passeribus immolari iubebit in vase fictili super aquas viventes</span></p>
<p id="leviticus-14-6"><span class="verse-num">14:6</span> <span class="verse-body">alium autem vivum cum ligno cedrino et cocco et hysopo tinguet in sanguine passeris immolati</span></p>
<p id="leviticus-14-7"><span class="verse-num">14:7</span> <span class="verse-body">quo asperget illum qui mundandus est septies ut iure purgetur et dimittet passerem vivum ut in agrum avolet</span></p>
<p id="leviticus-14-8"><span class="verse-num">14:8</span> <span class="verse-body">cumque laverit homo vestimenta sua radet omnes pilos corporis et lavabitur aqua purificatusque ingredietur castra ita dumtaxat ut maneat extra tabernaculum suum septem diebus</span></p>
<p id="leviticus-14-9"><span class="verse-num">14:9</span> <span class="verse-body">et die septimo radat capillos capitis barbamque et supercilia ac totius corporis pilos et lotis rursum vestibus et corpore</span></p>
<p id="leviticus-14-10"><span class="verse-num">14:10</span> <span class="verse-body">die octavo adsumet duos agnos inmaculatos et ovem anniculam absque macula et tres decimas similae in sacrificium quae conspersa sit oleo et seorsum olei sextarium</span></p>
<p id="leviticus-14-11"><span class="verse-num">14:11</span> <span class="verse-body">cumque sacerdos purificans hominem statuerit eum et haec omnia coram Domino in ostio tabernaculi testimonii</span></p>
<p id="leviticus-14-12"><span class="verse-num">14:12</span> <span class="verse-body">tollet agnum et offeret eum pro delicto oleique sextarium et oblatis ante Dominum omnibus</span></p>
<p id="leviticus-14-13"><span class="verse-num">14:13</span> <span class="verse-body">immolabit agnum ubi immolari solet hostia pro peccato et holocaustum id est in loco sancto sicut enim pro peccato ita et pro delicto ad sacerdotem pertinet hostia sancta sanctorum est</span></p>
<p id="leviticus-14-14"><span class="verse-num">14:14</span> <span class="verse-body">adsumensque sacerdos de sanguine hostiae quae immolata est pro delicto ponet super extremum auriculae dextrae eius qui mundatur et super pollices manus dextrae et pedis</span></p>
<p id="leviticus-14-15"><span class="verse-num">14:15</span> <span class="verse-body">et de olei sextario mittet in manum suam sinistram</span></p>
<p id="leviticus-14-16"><span class="verse-num">14:16</span> <span class="verse-body">tinguetque digitum dextrum in eo et asperget septies contra Dominum</span></p>
<p id="leviticus-14-17"><span class="verse-num">14:17</span> <span class="verse-body">quod autem reliquum est olei in leva manu fundet super extremum auriculae dextrae eius qui mundatur et super pollices manus ac pedis dextri et super sanguinem qui fusus est pro delicto</span></p>
<p id="leviticus-14-18"><span class="verse-num">14:18</span> <span class="verse-body">et super caput eius</span></p>
<p id="leviticus-14-19"><span class="verse-num">14:19</span> <span class="verse-body">rogabitque pro eo coram Domino et faciet sacrificium pro peccato tunc immolabit holocaustum</span></p>
<p id="leviticus-14-20"><span class="verse-num">14:20</span> <span class="verse-body">et ponet illud in altari cum libamentis suis et homo rite mundabitur</span></p>
<p id="leviticus-14-21"><span class="verse-num">14:21</span> <span class="verse-body">quod si pauper est et non potest manus eius invenire quae dicta sunt adsumet agnum pro delicto ad oblationem ut roget pro eo sacerdos decimamque partem similae conspersae oleo in sacrificium et olei sextarium</span></p>
<p id="leviticus-14-22"><span class="verse-num">14:22</span> <span class="verse-body">duosque turtures sive duos pullos columbae quorum sit unus pro peccato et alter in holocaustum</span></p>
<p id="leviticus-14-23"><span class="verse-num">14:23</span> <span class="verse-body">offeretque ea die octavo purificationis suae sacerdoti ad ostium tabernaculi testimonii coram Domino</span></p>
<p id="leviticus-14-24"><span class="verse-num">14:24</span> <span class="verse-body">qui suscipiens agnum pro delicto et sextarium olei levabit simul</span></p>
<p id="leviticus-14-25"><span class="verse-num">14:25</span> <span class="verse-body">immolatoque agno de sanguine eius ponet super extremum auriculae dextrae illius qui mundatur et super pollices manus eius ac pedis dextri</span></p>
<p id="leviticus-14-26"><span class="verse-num">14:26</span> <span class="verse-body">olei vero partem mittet in manum suam sinistram</span></p>
<p id="leviticus-14-27"><span class="verse-num">14:27</span> <span class="verse-body">in quo tinguens digitum dextrae manus asperget septies contra Dominum</span></p>
<p id="leviticus-14-28"><span class="verse-num">14:28</span> <span class="verse-body">tangetque extremum dextrae auriculae illius qui mundatur et pollices manus ac pedis dextri in loco sanguinis qui effusus est pro delicto</span></p>
<p id="leviticus-14-29"><span class="verse-num">14:29</span> <span class="verse-body">reliquam autem partem olei quae est in sinistra manu mittet super caput purificati ut placet pro eo Dominum</span></p>
<p id="leviticus-14-30"><span class="verse-num">14:30</span> <span class="verse-body">et turturem sive pullum columbae offeret</span></p>
<p id="leviticus-14-31"><span class="verse-num">14:31</span> <span class="verse-body">unum pro delicto et alterum in holocaustum cum libamentis suis</span></p>
<p id="leviticus-14-32"><span class="verse-num">14:32</span> <span class="verse-body">hoc est sacrificium leprosi qui habere non potest omnia in emundationem sui</span></p>
<p id="leviticus-14-33"><span class="verse-num">14:33</span> <span class="verse-body">locutus est Dominus ad Mosen et Aaron dicens</span></p>
<p id="leviticus-14-34"><span class="verse-num">14:34</span> <span class="verse-body">cum ingressi fueritis terram Chanaan quam ego dabo vobis in possessionem si fuerit plaga leprae in aedibus</span></p>
<p id="leviticus-14-35"><span class="verse-num">14:35</span> <span class="verse-body">ibit cuius est domus nuntians sacerdoti et dicet quasi plaga leprae videtur mihi esse in domo mea</span></p>
<p id="leviticus-14-36"><span class="verse-num">14:36</span> <span class="verse-body">at ille praecipiet ut efferant universa de domo priusquam ingrediatur eam et videat utrum lepra sit ne inmunda fiant omnia quae in domo sunt intrabitque postea ut consideret domus lepram</span></p>
<p id="leviticus-14-37"><span class="verse-num">14:37</span> <span class="verse-body">et cum viderit in parietibus illius quasi valliculas pallore sive rubore deformes et humiliores superficie reliqua</span></p>
<p id="leviticus-14-38"><span class="verse-num">14:38</span> <span class="verse-body">egredietur ostium domus et statim claudet eam septem diebus</span></p>
<p id="leviticus-14-39"><span class="verse-num">14:39</span> <span class="verse-body">reversusque die septimo considerabit eam si invenerit crevisse lepram</span></p>
<p id="leviticus-14-40"><span class="verse-num">14:40</span> <span class="verse-body">iubebit erui lapides in quibus lepra est et proici eos extra civitatem in loco inmundo</span></p>
<p id="leviticus-14-41"><span class="verse-num">14:41</span> <span class="verse-body">domum autem ipsam radi intrinsecus per circuitum et spargi pulverem rasurae extra urbem in loco inmundo</span></p>
<p id="leviticus-14-42"><span class="verse-num">14:42</span> <span class="verse-body">lapidesque alios reponi pro his qui ablati fuerint et luto alio liniri domum</span></p>
<p id="leviticus-14-43"><span class="verse-num">14:43</span> <span class="verse-body">sin autem postquam eruti sunt lapides et pulvis elatus et alia terra lita</span></p>
<p id="leviticus-14-44"><span class="verse-num">14:44</span> <span class="verse-body">ingressus sacerdos viderit reversam lepram et parietes aspersos maculis lepra est perseverans et inmunda domus</span></p>
<p id="leviticus-14-45"><span class="verse-num">14:45</span> <span class="verse-body">quam statim destruent et lapides eius ac ligna atque universum pulverem proicient extra oppidum in loco inmundo</span></p>
<p id="leviticus-14-46"><span class="verse-num">14:46</span> <span class="verse-body">qui intraverit domum quando clausa est inmundus erit usque ad vesperum</span></p>
<p id="leviticus-14-47"><span class="verse-num">14:47</span> <span class="verse-body">et qui dormierit in ea et comederit quippiam lavabit vestimenta sua</span></p>
<p id="leviticus-14-48"><span class="verse-num">14:48</span> <span class="verse-body">quod si introiens sacerdos viderit lepram non crevisse in domo postquam denuo lita est purificabit eam reddita sanitate</span></p>
<p id="leviticus-14-49"><span class="verse-num">14:49</span> <span class="verse-body">et in purificationem eius sumet duos passeres lignumque cedrinum et vermiculum atque hysopum</span></p>
<p id="leviticus-14-50"><span class="verse-num">14:50</span> <span class="verse-body">et immolato uno passere in vase fictili super aquas vivas</span></p>
<p id="leviticus-14-51"><span class="verse-num">14:51</span> <span class="verse-body">tollet lignum cedrinum et hysopum et coccum et passerem vivum et intinguet omnia in sanguine passeris immolati atque in aquis viventibus et asperget domum septies</span></p>
<p id="leviticus-14-52"><span class="verse-num">14:52</span> <span class="verse-body">purificabitque eam tam in sanguine passeris quam in aquis viventibus et in passere vivo lignoque cedrino et hysopo atque vermiculo</span></p>
<p id="leviticus-14-53"><span class="verse-num">14:53</span> <span class="verse-body">cumque dimiserit passerem avolare in agrum libere orabit pro domo et iure mundabitur</span></p>
<p id="leviticus-14-54"><span class="verse-num">14:54</span> <span class="verse-body">ista est lex omnis leprae et percussurae</span></p>
<p id="leviticus-14-55"><span class="verse-num">14:55</span> <span class="verse-body">leprae vestium et domorum</span></p>
<p id="leviticus-14-56"><span class="verse-num">14:56</span> <span class="verse-body">cicatricis et erumpentium papularum lucentis maculae et in varias species coloribus inmutatis</span></p>
<p id="leviticus-14-57"><span class="verse-num">14:57</span> <span class="verse-body">ut possit sciri quo tempore mundum quid vel inmundum sit</span></p>
<h2 id="leviticus-ch-15">Chapter 15</h2>
<p class="verses"><a href="#leviticus-15-1">1</a> <a href="#leviticus-15-2">2</a> <a href="#leviticus-15-3">3</a> <a href="#leviticus-15-4">4</a> <a href="#leviticus-15-5">5</a> <a href="#leviticus-15-6">6</a> <a href="#leviticus-15-7">7</a> <a href="#leviticus-15-8">8</a> <a href="#leviticus-15-9">9</a> <a href="#leviticus-15-10">10</a> <a href="#leviticus-15-11">11</a> <a href="#leviticus-15-12">12</a> <a href="#leviticus-15-13">13</a> <a href="#leviticus-15-14">14</a> <a href="#leviticus-15-15">15</a> <a href="#leviticus-15-16">16</a> <a href="#leviticus-15-17">17</a> <a href="#leviticus-15-18">18</a> <a href="#leviticus-15-19">19</a> <a href="#leviticus-15-20">20</a> <a href="#leviticus-15-21">21</a> <a href="#leviticus-15-22">22</a> <a href="#leviticus-15-23">23</a> <a href="#leviticus-15-24">24</a> <a href="#leviticus-15-25">25</a> <a href="#leviticus-15-26">26</a> <a href="#leviticus-15-27">27</a> <a href="#leviticus-15-28">28</a> <a href="#leviticus-15-29">29</a> <a href="#leviticus-15-30">30</a> <a href="#leviticus-15-31">31</a> <a href="#leviticus-15-32">32</a> <a href="#leviticus-15-33">33</a></p>
<p id="leviticus-15-1"><span class="verse-num">15:1</span> <span class="verse-body">locutusque est Dominus ad Mosen et Aaron dicens</span></p>
<p id="leviticus-15-2"><span class="verse-num">15:2</span> <span class="verse-body">loquimini filiis Israhel et dicite eis vir qui patitur fluxum seminis inmundus erit</span></p>
<p id="leviticus-15-3"><span class="verse-num">15:3</span> <span class="verse-body">et tunc iudicabitur huic vitio subiacere cum per momenta singula adheserit carni illius atque concreverit foedus humor</span></p>
<p id="leviticus-15-4"><span class="verse-num">15:4</span> <span class="verse-body">omne stratum in quo dormierit inmundum erit et ubicumque sederit</span></p>
<p id="leviticus-15-5"><span class="verse-num">15:5</span> <span class="verse-body">si quis hominum tetigerit lectum eius lavabit vestimenta sua et ipse lotus aqua inmundus erit usque ad vesperum</span></p>
<p id="leviticus-15-6"><span class="verse-num">15:6</span> <span class="verse-body">si sederit ubi ille sederat et ipse lavabit vestimenta sua et lotus aqua inmundus erit usque ad vesperum</span></p>
<p id="leviticus-15-7"><span class="verse-num">15:7</span> <span class="verse-body">qui tetigerit carnem eius lavabit vestimenta sua et ipse lotus aqua inmundus erit usque ad vesperum</span></p>
<p id="leviticus-15-8"><span class="verse-num">15:8</span> <span class="verse-body">si salivam huiuscemodi homo iecerit super eum qui mundus est lavabit vestem suam et lotus aqua inmundus erit usque ad vesperum</span></p>
<p id="leviticus-15-9"><span class="verse-num">15:9</span> <span class="verse-body">sagma super quo sederit inmundum erit</span></p>
<p id="leviticus-15-10"><span class="verse-num">15:10</span> <span class="verse-body">et quicquid sub eo fuerit qui fluxum seminis patitur pollutum erit usque ad vesperum qui portaverit horum aliquid lavabit vestem suam et ipse lotus aqua inmundus erit usque ad vesperum</span></p>
<p id="leviticus-15-11"><span class="verse-num">15:11</span> <span class="verse-body">omnis quem tetigerit qui talis est non lotis ante manibus lavabit vestimenta sua et lotus aqua inmundus erit usque ad vesperum</span></p>
<p id="leviticus-15-12"><span class="verse-num">15:12</span> <span class="verse-body">vas fictile quod tetigerit confringetur vas autem ligneum lavabitur aqua</span></p>
<p id="leviticus-15-13"><span class="verse-num">15:13</span> <span class="verse-body">si sanatus fuerit qui huiuscemodi sustinet passionem numerabit septem dies post emundationem sui et lotis vestibus ac toto corpore in aquis viventibus erit mundus</span></p>
<p id="leviticus-15-14"><span class="verse-num">15:14</span> <span class="verse-body">die autem octavo sumet duos turtures aut duos pullos columbae et veniet in conspectu Domini ad ostium tabernaculi testimonii dabitque eos sacerdoti</span></p>
<p id="leviticus-15-15"><span class="verse-num">15:15</span> <span class="verse-body">qui faciet unum pro peccato et alterum in holocaustum rogabitque pro eo coram Domino ut emundetur a fluxu seminis sui</span></p>
<p id="leviticus-15-16"><span class="verse-num">15:16</span> <span class="verse-body">vir de quo egreditur semen coitus lavabit aqua omne corpus suum et inmundus erit usque ad vesperum</span></p>
<p id="leviticus-15-17"><span class="verse-num">15:17</span> <span class="verse-body">vestem et pellem quam habuerit lavabit aqua et inmunda erit usque ad vesperum</span></p>
<p id="leviticus-15-18"><span class="verse-num">15:18</span> <span class="verse-body">mulier cum qua coierit lavabitur aqua et inmunda erit usque ad vesperum</span></p>
<p id="leviticus-15-19"><span class="verse-num">15:19</span> <span class="verse-body">mulier quae redeunte mense patitur fluxum sanguinis septem diebus separabitur</span></p>
<p id="leviticus-15-20"><span class="verse-num">15:20</span> <span class="verse-body">omnis qui tetigerit eam inmundus erit usque ad vesperum</span></p>
<p id="leviticus-15-21"><span class="verse-num">15:21</span> <span class="verse-body">et in quo dormierit vel sederit diebus separationis suae polluetur</span></p>
<p id="leviticus-15-22"><span class="verse-num">15:22</span> <span class="verse-body">qui tetigerit lectum eius lavabit vestimenta sua et ipse lotus aqua inmundus erit usque ad vesperum</span></p>
<p id="leviticus-15-23"><span class="verse-num">15:23</span> <span class="verse-body">omne vas super quo illa sederit quisquis adtigerit lavabit vestimenta sua et lotus aqua pollutus erit usque ad vesperum</span></p>
<p id="leviticus-15-24"><span class="verse-num">15:24</span> <span class="verse-body">si coierit cum ea vir tempore sanguinis menstrualis inmundus erit septem diebus et omne stratum in quo dormierit polluetur</span></p>
<p id="leviticus-15-25"><span class="verse-num">15:25</span> <span class="verse-body">mulier quae patitur multis diebus fluxum sanguinis non in tempore menstruali vel quae post menstruum sanguinem fluere non cessat quamdiu huic subiacet passioni inmunda erit quasi sit in tempore menstruo</span></p>
<p id="leviticus-15-26"><span class="verse-num">15:26</span> <span class="verse-body">omne stratum in quo dormierit et vas in quo sederit pollutum erit</span></p>
<p id="leviticus-15-27"><span class="verse-num">15:27</span> <span class="verse-body">quicumque tetigerit eam lavabit vestimenta sua et ipse lotus aqua inmundus erit usque ad vesperum</span></p>
<p id="leviticus-15-28"><span class="verse-num">15:28</span> <span class="verse-body">si steterit sanguis et fluere cessarit numerabit septem dies purificationis suae</span></p>
<p id="leviticus-15-29"><span class="verse-num">15:29</span> <span class="verse-body">et octavo die offeret pro se sacerdoti duos turtures vel duos pullos columbae ad ostium tabernaculi testimonii</span></p>
<p id="leviticus-15-30"><span class="verse-num">15:30</span> <span class="verse-body">qui unum faciet pro peccato et alterum in holocaustum rogabitque pro ea coram Domino et pro fluxu inmunditiae eius</span></p>
<p id="leviticus-15-31"><span class="verse-num">15:31</span> <span class="verse-body">docebitis ergo filios Israhel ut caveant inmunditiam et non moriantur in sordibus suis cum polluerint tabernaculum meum quod est inter eos</span></p>
<p id="leviticus-15-32"><span class="verse-num">15:32</span> <span class="verse-body">ista est lex eius qui patitur fluxum seminis et qui polluitur coitu</span></p>
<p id="leviticus-15-33"><span class="verse-num">15:33</span> <span class="verse-body">et quae menstruis temporibus separatur vel quae iugi fluit sanguine et hominis qui dormierit cum ea</span></p>
<h2 id="leviticus-ch-16">Chapter 16</h2>
<p class="verses"><a href="#leviticus-16-1">1</a> <a href="#leviticus-16-2">2</a> <a href="#leviticus-16-3">3</a> <a href="#leviticus-16-4">4</a> <a href="#leviticus-16-5">5</a> <a href="#leviticus-16-6">6</a> <a href="#leviticus-16-7">7</a> <a href="#leviticus-16-8">8</a> <a href="#leviticus-16-9">9</a> <a href="#leviticus-16-10">10</a> <a href="#leviticus-16-11">11</a> <a href="#leviticus-16-12">12</a> <a href="#leviticus-16-13">13</a> <a href="#leviticus-16-14">14</a> <a href="#leviticus-16-15">15</a> <a href="#leviticus-16-16">16</a> <a href="#leviticus-16-17">17</a> <a href="#leviticus-16-18">18</a> <a href="#leviticus-16-19">19</a> <a href="#leviticus-16-20">20</a> <a href="#leviticus-16-21">21</a> <a href="#leviticus-16-22">22</a> <a href="#leviticus-16-23">23</a> <a href="#leviticus-16-24">24</a> <a href="#leviticus-16-25">25</a> <a href="#leviticus-16-26">26</a> <a href="#leviticus-16-27">27</a> <a href="#leviticus-16-28">28</a> <a href="#leviticus-16-29">29</a> <a href="#leviticus-16-30">30</a> <a href="#leviticus-16-31">31</a> <a href="#leviticus-16-32">32</a> <a href="#leviticus-16-33">33</a> <a href="#leviticus-16-34">34</a></p>
<p id="leviticus-16-1"><span class="verse-num">16:1</span> <span class="verse-body">locutusque est Dominus ad Mosen post mortem duum filiorum Aaron quando offerentes ignem alienum interfecti sunt</span></p>
<p id="leviticus-16-2"><span class="verse-num">16:2</span> <span class="verse-body">et praecepit ei dicens loquere ad Aaron fratrem tuum ne omni tempore ingrediatur sanctuarium quod est intra velum coram propitiatorio quo tegitur arca ut non moriatur quia in nube apparebo super oraculum</span></p>
<p id="leviticus-16-3"><span class="verse-num">16:3</span> <span class="verse-body">nisi haec ante fecerit vitulum offeret pro peccato et arietem in holocaustum</span></p>
<p id="leviticus-16-4"><span class="verse-num">16:4</span> <span class="verse-body">tunica linea vestietur feminalibus lineis verecunda celabit accingetur zona linea cidarim lineam inponet capiti haec enim vestimenta sunt sancta quibus cunctis cum lotus fuerit induetur</span></p>
<p id="leviticus-16-5"><span class="verse-num">16:5</span> <span class="verse-body">suscipietque ab universa multitudine filiorum Israhel duos hircos pro peccato et unum arietem in holocaustum</span></p>
<p id="leviticus-16-6"><span class="verse-num">16:6</span> <span class="verse-body">cumque obtulerit vitulum et oraverit pro se et pro domo sua</span></p>
<p id="leviticus-16-7"><span class="verse-num">16:7</span> <span class="verse-body">duos hircos stare faciet coram Domino in ostio tabernaculi testimonii</span></p>
<p id="leviticus-16-8"><span class="verse-num">16:8</span> <span class="verse-body">mittens super utrumque sortem unam Domino et alteram capro emissario</span></p>
<p id="leviticus-16-9"><span class="verse-num">16:9</span> <span class="verse-body">cuius sors exierit Domino offeret illum pro peccato</span></p>
<p id="leviticus-16-10"><span class="verse-num">16:10</span> <span class="verse-body">cuius autem in caprum emissarium statuet eum vivum coram Domino ut fundat preces super eo et emittat illum in solitudinem</span></p>
<p id="leviticus-16-11"><span class="verse-num">16:11</span> <span class="verse-body">his rite celebratis offeret vitulum et rogans pro se et pro domo sua immolabit eum</span></p>
<p id="leviticus-16-12"><span class="verse-num">16:12</span> <span class="verse-body">adsumptoque turibulo quod de prunis altaris impleverit et hauriens manu conpositum thymiama in incensum ultra velum intrabit in sancta</span></p>
<p id="leviticus-16-13"><span class="verse-num">16:13</span> <span class="verse-body">ut positis super ignem aromatibus nebula eorum et vapor operiat oraculum quod est super testimonium et non moriatur</span></p>
<p id="leviticus-16-14"><span class="verse-num">16:14</span> <span class="verse-body">tollet quoque de sanguine vituli et asperget digito septies contra propitiatorium ad orientem</span></p>
<p id="leviticus-16-15"><span class="verse-num">16:15</span> <span class="verse-body">cumque mactaverit hircum pro peccato populi inferet sanguinem eius intra velum sicut praeceptum est de sanguine vituli ut aspergat e regione oraculi</span></p>
<p id="leviticus-16-16"><span class="verse-num">16:16</span> <span class="verse-body">et expiet sanctuarium ab inmunditiis filiorum Israhel et a praevaricationibus eorum cunctisque peccatis iuxta hunc ritum faciet tabernaculo testimonii quod fixum est inter eos in medio sordium habitationis eorum</span></p>
<p id="leviticus-16-17"><span class="verse-num">16:17</span> <span class="verse-body">nullus hominum sit in tabernaculo quando pontifex ingreditur sanctuarium ut roget pro se et pro domo sua et pro universo coetu Israhel donec egrediatur</span></p>
<p id="leviticus-16-18"><span class="verse-num">16:18</span> <span class="verse-body">cum autem exierit ad altare quod coram Domino est oret pro se et sumptum sanguinem vituli atque hirci fundat super cornua eius per gyrum</span></p>
<p id="leviticus-16-19"><span class="verse-num">16:19</span> <span class="verse-body">aspergensque digito septies expiet et sanctificet illud ab inmunditiis filiorum Israhel</span></p>
<p id="leviticus-16-20"><span class="verse-num">16:20</span> <span class="verse-body">postquam emundarit sanctuarium et tabernaculum et altare tunc offerat hircum viventem</span></p>
<p id="leviticus-16-21"><span class="verse-num">16:21</span> <span class="verse-body">et posita utraque manu super caput eius confiteatur omnes iniquitates filiorum Israhel et universa delicta atque peccata eorum quae inprecans capiti eius emittet illum per hominem paratum in desertum</span></p>
<p id="leviticus-16-22"><span class="verse-num">16:22</span> <span class="verse-body">cumque portaverit hircus omnes iniquitates eorum in terram solitariam et dimissus fuerit in deserto</span></p>
<p id="leviticus-16-23"><span class="verse-num">16:23</span> <span class="verse-body">revertetur Aaron in tabernaculum testimonii et depositis vestibus quibus prius indutus erat cum intraret sanctuarium relictisque ibi</span></p>
<p id="leviticus-16-24"><span class="verse-num">16:24</span> <span class="verse-body">lavabit carnem suam in loco sancto indueturque vestimentis suis et postquam egressus obtulerit holocaustum suum ac plebis rogabit tam pro se quam pro populo</span></p>
<p id="leviticus-16-25"><span class="verse-num">16:25</span> <span class="verse-body">et adipem qui oblatus est pro peccatis adolebit super altare</span></p>
<p id="leviticus-16-26"><span class="verse-num">16:26</span> <span class="verse-body">ille vero qui dimiserit caprum emissarium lavabit vestimenta sua et corpus aqua et sic ingredietur in castra</span></p>
<p id="leviticus-16-27"><span class="verse-num">16:27</span> <span class="verse-body">vitulum autem et hircum qui pro peccato fuerant immolati et quorum sanguis inlatus est ut in sanctuario expiatio conpleretur asportabunt foras castra et conburent igni tam pelles quam carnes eorum et fimum</span></p>
<p id="leviticus-16-28"><span class="verse-num">16:28</span> <span class="verse-body">et quicumque conbuserit ea lavabit vestimenta sua et carnem aqua et sic ingredietur in castra</span></p>
<p id="leviticus-16-29"><span class="verse-num">16:29</span> <span class="verse-body">eritque hoc vobis legitimum sempiternum mense septimo decima die mensis adfligetis animas vestras nullumque facietis opus sive indigena sive advena qui peregrinatur inter vos</span></p>
<p id="leviticus-16-30"><span class="verse-num">16:30</span> <span class="verse-body">in hac die expiatio erit vestri atque mundatio ab omnibus peccatis vestris coram Domino mundabimini</span></p>
<p id="leviticus-16-31"><span class="verse-num">16:31</span> <span class="verse-body">sabbatum enim requietionis est et adfligetis animas vestras religione perpetua</span></p>
<p id="leviticus-16-32"><span class="verse-num">16:32</span> <span class="verse-body">expiabit autem sacerdos qui unctus fuerit et cuius initiatae manus ut sacerdotio fungatur pro patre suo indueturque stola linea et vestibus sanctis</span></p>
<p id="leviticus-16-33"><span class="verse-num">16:33</span> <span class="verse-body">et expiabit sanctuarium et tabernaculum testimonii atque altare sacerdotes quoque et universum populum</span></p>
<p id="leviticus-16-34"><span class="verse-num">16:34</span> <span class="verse-body">eritque hoc vobis legitimum sempiternum ut oretis pro filiis Israhel et pro cunctis peccatis eorum semel in anno fecit igitur sicut praeceperat Dominus Mosi</span></p>
<h2 id="leviticus-ch-17">Chapter 17</h2>
<p class="verses"><a href="#leviticus-17-1">1</a> <a href="#leviticus-17-2">2</a> <a href="#leviticus-17-3">3</a> <a href="#leviticus-17-4">4</a> <a href="#leviticus-17-5">5</a> <a href="#leviticus-17-6">6</a> <a href="#leviticus-17-7">7</a> <a href="#leviticus-17-8">8</a> <a href="#leviticus-17-9">9</a> <a href="#leviticus-17-10">10</a> <a href="#leviticus-17-11">11</a> <a href="#leviticus-17-12">12</a> <a href="#leviticus-17-13">13</a> <a href="#leviticus-17-14">14</a> <a href="#leviticus-17-15">15</a> <a href="#leviticus-17-16">16</a></p>
<p id="leviticus-17-1"><span class="verse-num">17:1</span> <span class="verse-body">et locutus est Dominus ad Mosen dicens</span></p>
<p id="leviticus-17-2"><span class="verse-num">17:2</span> <span class="verse-body">loquere Aaron et filiis eius et cunctis filiis Israhel et dices ad eos iste est sermo quem mandavit Dominus dicens</span></p>
<p id="leviticus-17-3"><span class="verse-num">17:3</span> <span class="verse-body">homo quilibet de domo Israhel si occiderit bovem aut ovem sive capram in castris vel extra castra</span></p>
<p id="leviticus-17-4"><span class="verse-num">17:4</span> <span class="verse-body">et non obtulerit ad ostium tabernaculi oblationem Domino sanguinis reus erit quasi sanguinem fuderit sic peribit de medio populi sui</span></p>
<p id="leviticus-17-5"><span class="verse-num">17:5</span> <span class="verse-body">ideo offerre debent sacerdoti filii Israhel hostias suas quas occidunt in agro ut sanctificentur Domino ante ostium tabernaculi testimonii et immolent eas hostias pacificas Domino</span></p>
<p id="leviticus-17-6"><span class="verse-num">17:6</span> <span class="verse-body">fundetque sacerdos sanguinem super altare Domini ad ostium tabernaculi testimonii et adolebit adipem in odorem suavitatis Domino</span></p>
<p id="leviticus-17-7"><span class="verse-num">17:7</span> <span class="verse-body">et nequaquam ultra immolabunt hostias suas daemonibus cum quibus fornicati sunt legitimum sempiternum erit illis et posteris eorum</span></p>
<p id="leviticus-17-8"><span class="verse-num">17:8</span> <span class="verse-body">et ad ipsos dices homo de domo Israhel et de advenis qui peregrinantur apud vos qui obtulerit holocaustum sive victimam</span></p>
<p id="leviticus-17-9"><span class="verse-num">17:9</span> <span class="verse-body">et ad ostium tabernaculi testimonii non adduxerit eam ut offeratur Domino interibit de populo suo</span></p>
<p id="leviticus-17-10"><span class="verse-num">17:10</span> <span class="verse-body">homo quilibet de domo Israhel et de advenis qui peregrinantur inter eos si comederit sanguinem obfirmabo faciem meam contra animam illius et disperdam eam de populo suo</span></p>
<p id="leviticus-17-11"><span class="verse-num">17:11</span> <span class="verse-body">quia anima carnis in sanguine est et ego dedi illum vobis ut super altare in eo expietis pro animabus vestris et sanguis pro animae piaculo sit</span></p>
<p id="leviticus-17-12"><span class="verse-num">17:12</span> <span class="verse-body">idcirco dixi filiis Israhel omnis anima ex vobis non comedet sanguinem nec ex advenis qui peregrinantur inter vos</span></p>
<p id="leviticus-17-13"><span class="verse-num">17:13</span> <span class="verse-body">homo quicumque de filiis Israhel et de advenis qui peregrinantur apud vos si venatione atque aucupio ceperit feram vel avem quibus vesci licitum est fundat sanguinem eius et operiat illum terra</span></p>
<p id="leviticus-17-14"><span class="verse-num">17:14</span> <span class="verse-body">anima enim omnis carnis in sanguine est unde dixi filiis Israhel sanguinem universae carnis non comedetis quia anima carnis in sanguine est et quicumque comederit illum interibit</span></p>
<p id="leviticus-17-15"><span class="verse-num">17:15</span> <span class="verse-body">anima quae comederit morticinum vel captum a bestia tam de indigenis quam de advenis lavabit vestes suas et semet ipsum aqua et contaminatus erit usque ad vesperum et hoc ordine mundus fiet</span></p>
<p id="leviticus-17-16"><span class="verse-num">17:16</span> <span class="verse-body">quod si non laverit vestimenta sua nec corpus portabit iniquitatem suam</span></p>
<h2 id="leviticus-ch-18">Chapter 18</h2>
<p class="verses"><a href="#leviticus-18-1">1</a> <a href="#leviticus-18-2">2</a> <a href="#leviticus-18-3">3</a> <a href="#leviticus-18-4">4</a> <a href="#leviticus-18-5">5</a> <a href="#leviticus-18-6">6</a> <a href="#leviticus-18-7">7</a> <a href="#leviticus-18-8">8</a> <a href="#leviticus-18-9">9</a> <a href="#leviticus-18-10">10</a> <a href="#leviticus-18-11">11</a> <a href="#leviticus-18-12">12</a> <a href="#leviticus-18-13">13</a> <a href="#leviticus-18-14">14</a> <a href="#leviticus-18-15">15</a> <a href="#leviticus-18-16">16</a> <a href="#leviticus-18-17">17</a> <a href="#leviticus-18-18">18</a> <a href="#leviticus-18-19">19</a> <a href="#leviticus-18-20">20</a> <a href="#leviticus-18-21">21</a> <a href="#leviticus-18-22">22</a> <a href="#leviticus-18-23">23</a> <a href="#leviticus-18-24">24</a> <a href="#leviticus-18-25">25</a> <a href="#leviticus-18-26">26</a> <a href="#leviticus-18-27">27</a> <a href="#leviticus-18-28">28</a> <a href="#leviticus-18-29">29</a> <a href="#leviticus-18-30">30</a></p>
<p id="leviticus-18-1"><span class="verse-num">18:1</span> <span class="verse-body">locutusque est Dominus ad Mosen dicens</span></p>
<p id="leviticus-18-2"><span class="verse-num">18:2</span> <span class="verse-body">loquere filiis Israhel et dices ad eos ego Dominus Deus vester</span></p>
<p id="leviticus-18-3"><span class="verse-num">18:3</span> <span class="verse-body">iuxta consuetudinem terrae Aegypti in qua habitastis non facietis et iuxta morem regionis Chanaan ad quam ego introducturus sum vos non agetis nec in legitimis eorum ambulabitis</span></p>
<p id="leviticus-18-4"><span class="verse-num">18:4</span> <span class="verse-body">facietis iudicia mea et praecepta servabitis et ambulabitis in eis ego Dominus Deus vester</span></p>
<p id="leviticus-18-5"><span class="verse-num">18:5</span> <span class="verse-body">custodite leges meas atque iudicia quae faciens homo vivet in eis ego Dominus</span></p>
<p id="leviticus-18-6"><span class="verse-num">18:6</span> <span class="verse-body">omnis homo ad proximam sanguinis sui non accedet ut revelet turpitudinem eius ego Dominus</span></p>
<p id="leviticus-18-7"><span class="verse-num">18:7</span> <span class="verse-body">turpitudinem patris et turpitudinem matris tuae non discoperies mater tua est non revelabis turpitudinem eius</span></p>
<p id="leviticus-18-8"><span class="verse-num">18:8</span> <span class="verse-body">turpitudinem uxoris patris tui non discoperies turpitudo enim patris tui est</span></p>
<p id="leviticus-18-9"><span class="verse-num">18:9</span> <span class="verse-body">turpitudinem sororis tuae ex patre sive ex matre quae domi vel foris genita est non revelabis</span></p>
<p id="leviticus-18-10"><span class="verse-num">18:10</span> <span class="verse-body">turpitudinem filiae filii tui vel neptis ex filia non revelabis quia turpitudo tua est</span></p>
<p id="leviticus-18-11"><span class="verse-num">18:11</span> <span class="verse-body">turpitudinem filiae uxoris patris tui quam peperit patri tuo et est soror tua non revelabis</span></p>
<p id="leviticus-18-12"><span class="verse-num">18:12</span> <span class="verse-body">turpitudinem sororis patris tui non discoperies quia caro est patris tui</span></p>
<p id="leviticus-18-13"><span class="verse-num">18:13</span> <span class="verse-body">turpitudinem sororis matris tuae non revelabis eo quod caro sit matris tuae</span></p>
<p id="leviticus-18-14"><span class="verse-num">18:14</span> <span class="verse-body">turpitudinem patrui tui non revelabis nec accedes ad uxorem eius quae tibi adfinitate coniungitur</span></p>
<p id="leviticus-18-15"><span class="verse-num">18:15</span> <span class="verse-body">turpitudinem nurus tuae non revelabis quia uxor filii tui est nec discoperies ignominiam eius</span></p>
<p id="leviticus-18-16"><span class="verse-num">18:16</span> <span class="verse-body">turpitudinem uxoris fratris tui non revelabis quia turpitudo fratris tui est</span></p>
<p id="leviticus-18-17"><span class="verse-num">18:17</span> <span class="verse-body">turpitudinem uxoris tuae et filiae eius non revelabis filiam filii eius et filiam filiae illius non sumes ut reveles ignominiam eius quia caro illius sunt et talis coitus incestus est</span></p>
<p id="leviticus-18-18"><span class="verse-num">18:18</span> <span class="verse-body">sororem uxoris tuae in pelicatum illius non accipies nec revelabis turpitudinem eius adhuc illa vivente</span></p>
<p id="leviticus-18-19"><span class="verse-num">18:19</span> <span class="verse-body">ad mulierem quae patitur menstrua non accedes nec revelabis foeditatem eius</span></p>
<p id="leviticus-18-20"><span class="verse-num">18:20</span> <span class="verse-body">cum uxore proximi tui non coibis nec seminis commixtione maculaberis</span></p>
<p id="leviticus-18-21"><span class="verse-num">18:21</span> <span class="verse-body">de semine tuo non dabis ut consecretur idolo Moloch nec pollues nomen Dei tui ego Dominus</span></p>
<p id="leviticus-18-22"><span class="verse-num">18:22</span> <span class="verse-body">cum masculo non commisceberis coitu femineo quia abominatio est</span></p>
<p id="leviticus-18-23"><span class="verse-num">18:23</span> <span class="verse-body">cum omni pecore non coibis nec maculaberis cum eo mulier non subcumbet iumento nec miscebitur ei quia scelus est</span></p>
<p id="leviticus-18-24"><span class="verse-num">18:24</span> <span class="verse-body">ne polluamini in omnibus his quibus contaminatae sunt universae gentes quas ego eiciam ante conspectum vestrum</span></p>
<p id="leviticus-18-25"><span class="verse-num">18:25</span> <span class="verse-body">et quibus polluta est terra cuius ego scelera visitabo ut evomat habitatores suos</span></p>
<p id="leviticus-18-26"><span class="verse-num">18:26</span> <span class="verse-body">custodite legitima mea atque iudicia et non faciat ex omnibus abominationibus istis tam indigena quam colonus qui peregrinatur apud vos</span></p>
<p id="leviticus-18-27"><span class="verse-num">18:27</span> <span class="verse-body">omnes enim execrationes istas fecerunt accolae terrae qui fuerunt ante vos et polluerunt eam</span></p>
<p id="leviticus-18-28"><span class="verse-num">18:28</span> <span class="verse-body">cavete ergo ne et vos similiter evomat cum paria feceritis sicut evomuit gentem quae fuit ante vos</span></p>
<p id="leviticus-18-29"><span class="verse-num">18:29</span> <span class="verse-body">omnis anima quae fecerit de abominationibus his quippiam peribit de medio populi sui</span></p>
<p id="leviticus-18-30"><span class="verse-num">18:30</span> <span class="verse-body">custodite mandata mea nolite facere quae fecerunt hii qui fuerunt ante vos et ne polluamini in eis ego Dominus Deus vester</span></p>
<h2 id="leviticus-ch-19">Chapter 19</h2>
<p class="verses"><a href="#leviticus-19-1">1</a> <a href="#leviticus-19-2">2</a> <a href="#leviticus-19-3">3</a> <a href="#leviticus-19-4">4</a> <a href="#leviticus-19-5">5</a> <a href="#leviticus-19-6">6</a> <a href="#leviticus-19-7">7</a> <a href="#leviticus-19-8">8</a> <a href="#leviticus-19-9">9</a> <a href="#leviticus-19-10">10</a> <a href="#leviticus-19-11">11</a> <a href="#leviticus-19-12">12</a> <a href="#leviticus-19-13">13</a> <a href="#leviticus-19-14">14</a> <a href="#leviticus-19-15">15</a> <a href="#leviticus-19-16">16</a> <a href="#leviticus-19-17">17</a> <a href="#leviticus-19-18">18</a> <a href="#leviticus-19-19">19</a> <a href="#leviticus-19-20">20</a> <a href="#leviticus-19-21">21</a> <a href="#leviticus-19-22">22</a> <a href="#leviticus-19-23">23</a> <a href="#leviticus-19-24">24</a> <a href="#leviticus-19-25">25</a> <a href="#leviticus-19-26">26</a> <a href="#leviticus-19-27">27</a> <a href="#leviticus-19-28">28</a> <a href="#leviticus-19-29">29</a> <a href="#leviticus-19-30">30</a> <a href="#leviticus-19-31">31</a> <a href="#leviticus-19-32">32</a> <a href="#leviticus-19-33">33</a> <a href="#leviticus-19-34">34</a> <a href="#leviticus-19-35">35</a> <a href="#leviticus-19-36">36</a> <a href="#leviticus-19-37">37</a></p>
<p id="leviticus-19-1"><span class="verse-num">19:1</span> <span class="verse-body">locutus est Dominus ad Mosen dicens</span></p>
<p id="leviticus-19-2"><span class="verse-num">19:2</span> <span class="verse-body">loquere ad omnem coetum filiorum Israhel et dices ad eos sancti estote quia ego sanctus sum Dominus Deus vester</span></p>
<p id="leviticus-19-3"><span class="verse-num">19:3</span> <span class="verse-body">unusquisque matrem et patrem suum timeat sabbata mea custodite ego Dominus Deus vester</span></p>
<p id="leviticus-19-4"><span class="verse-num">19:4</span> <span class="verse-body">nolite converti ad idola nec deos conflatiles faciatis vobis ego Dominus Deus vester</span></p>
<p id="leviticus-19-5"><span class="verse-num">19:5</span> <span class="verse-body">si immolaveritis hostiam pacificorum Domino ut sit placabilis</span></p>
<p id="leviticus-19-6"><span class="verse-num">19:6</span> <span class="verse-body">eo die quo fuerit immolata comedetis eam et die altero quicquid autem residuum fuerit in diem tertium igne conburetis</span></p>
<p id="leviticus-19-7"><span class="verse-num">19:7</span> <span class="verse-body">si quis post biduum comederit ex ea profanus erit et impietatis reus</span></p>
<p id="leviticus-19-8"><span class="verse-num">19:8</span> <span class="verse-body">portabit iniquitatem suam quia sanctum Domini polluit et peribit anima illa de populo suo</span></p>
<p id="leviticus-19-9"><span class="verse-num">19:9</span> <span class="verse-body">cum messueris segetes terrae tuae non tondebis usque ad solum superficiem terrae nec remanentes spicas colliges</span></p>
<p id="leviticus-19-10"><span class="verse-num">19:10</span> <span class="verse-body">neque in vinea tua racemos et grana decidentia congregabis sed pauperibus et peregrinis carpenda dimittes ego Dominus Deus vester</span></p>
<p id="leviticus-19-11"><span class="verse-num">19:11</span> <span class="verse-body">non facietis furtum non mentiemini nec decipiet unusquisque proximum suum</span></p>
<p id="leviticus-19-12"><span class="verse-num">19:12</span> <span class="verse-body">non peierabis in nomine meo nec pollues nomen Dei tui ego Dominus</span></p>
<p id="leviticus-19-13"><span class="verse-num">19:13</span> <span class="verse-body">non facies calumniam proximo tuo nec vi opprimes eum non morabitur opus mercennarii apud te usque mane</span></p>
<p id="leviticus-19-14"><span class="verse-num">19:14</span> <span class="verse-body">non maledices surdo nec coram caeco pones offendiculum sed timebis Deum tuum quia ego sum Dominus</span></p>
<p id="leviticus-19-15"><span class="verse-num">19:15</span> <span class="verse-body">non facies quod iniquum est nec iniuste iudicabis nec consideres personam pauperis nec honores vultum potentis iuste iudica proximo tuo</span></p>
<p id="leviticus-19-16"><span class="verse-num">19:16</span> <span class="verse-body">non eris criminator et susurro in populis non stabis contra sanguinem proximi tui ego Dominus</span></p>
<p id="leviticus-19-17"><span class="verse-num">19:17</span> <span class="verse-body">ne oderis fratrem tuum in corde tuo sed publice argue eum ne habeas super illo peccatum</span></p>
<p id="leviticus-19-18"><span class="verse-num">19:18</span> <span class="verse-body">non quaeres ultionem nec memor eris iniuriae civium tuorum diliges amicum tuum sicut temet ipsum ego Dominus</span></p>
<p id="leviticus-19-19"><span class="verse-num">19:19</span> <span class="verse-body">leges meas custodite iumenta tua non facies coire cum alterius generis animantibus agrum non seres diverso semine veste quae ex duobus texta est non indueris</span></p>
<p id="leviticus-19-20"><span class="verse-num">19:20</span> <span class="verse-body">homo si dormierit cum muliere coitu seminis quae sit ancilla etiam nubilis et tamen pretio non redempta nec libertate donata vapulabunt ambo et non morientur quia non fuit libera</span></p>
<p id="leviticus-19-21"><span class="verse-num">19:21</span> <span class="verse-body">pro delicto autem suo offeret Domino ad ostium tabernaculi testimonii arietem</span></p>
<p id="leviticus-19-22"><span class="verse-num">19:22</span> <span class="verse-body">orabitque pro eo sacerdos et pro delicto eius coram Domino et repropitiabitur ei dimitteturque peccatum</span></p>
<p id="leviticus-19-23"><span class="verse-num">19:23</span> <span class="verse-body">quando ingressi fueritis terram et plantaveritis in ea ligna pomifera auferetis praeputia eorum poma quae germinant inmunda erunt vobis nec edetis ex eis</span></p>
<p id="leviticus-19-24"><span class="verse-num">19:24</span> <span class="verse-body">quarto anno omnis fructus eorum sanctificabitur laudabilis Domino</span></p>
<p id="leviticus-19-25"><span class="verse-num">19:25</span> <span class="verse-body">quinto autem anno comedetis fructus congregantes poma quae proferunt ego Dominus Deus vester</span></p>
<p id="leviticus-19-26"><span class="verse-num">19:26</span> <span class="verse-body">non comedetis cum sanguine non augurabimini nec observabitis somnia</span></p>
<p id="leviticus-19-27"><span class="verse-num">19:27</span> <span class="verse-body">neque in rotundum adtondebitis comam nec radatis barbam</span></p>
<p id="leviticus-19-28"><span class="verse-num">19:28</span> <span class="verse-body">et super mortuo non incidetis carnem vestram neque figuras aliquas et stigmata facietis vobis ego Dominus</span></p>
<p id="leviticus-19-29"><span class="verse-num">19:29</span> <span class="verse-body">ne prostituas filiam tuam et contaminetur terra et impleatur piaculo</span></p>
<p id="leviticus-19-30"><span class="verse-num">19:30</span> <span class="verse-body">sabbata mea custodite et sanctuarium meum metuite ego Dominus</span></p>
<p id="leviticus-19-31"><span class="verse-num">19:31</span> <span class="verse-body">ne declinetis ad magos nec ab ariolis aliquid sciscitemini ut polluamini per eos ego Dominus Deus vester</span></p>
<p id="leviticus-19-32"><span class="verse-num">19:32</span> <span class="verse-body">coram cano capite consurge et honora personam senis et time Deum tuum ego sum Dominus</span></p>
<p id="leviticus-19-33"><span class="verse-num">19:33</span> <span class="verse-body">si habitaverit advena in terra vestra et moratus fuerit inter vos ne exprobretis ei</span></p>
<p id="leviticus-19-34"><span class="verse-num">19:34</span> <span class="verse-body">sed sit inter vos quasi indigena et diligetis eum quasi vosmet ipsos fuistis enim et vos advenae in terra Aegypti ego Dominus Deus vester</span></p>
<p id="leviticus-19-35"><span class="verse-num">19:35</span> <span class="verse-body">nolite facere iniquum aliquid in iudicio in regula in pondere in mensura</span></p>
<p id="leviticus-19-36"><span class="verse-num">19:36</span> <span class="verse-body">statera iusta et aequa sint pondera iustus modius aequusque sextarius ego Dominus Deus vester qui eduxi vos de terra Aegypti</span></p>
<p id="leviticus-19-37"><span class="verse-num">19:37</span> <span class="verse-body">custodite omnia praecepta mea et universa iudicia et facite ea ego Dominus</span></p>
<h2 id="leviticus-ch-20">Chapter 20</h2>
<p class="verses"><a href="#leviticus-20-1">1</a> <a href="#leviticus-20-2">2</a> <a href="#leviticus-20-3">3</a> <a href="#leviticus-20-4">4</a> <a href="#leviticus-20-5">5</a> <a href="#leviticus-20-6">6</a> <a href="#leviticus-20-7">7</a> <a href="#leviticus-20-8">8</a> <a href="#leviticus-20-9">9</a> <a href="#leviticus-20-10">10</a> <a href="#leviticus-20-11">11</a> <a href="#leviticus-20-12">12</a> <a href="#leviticus-20-13">13</a> <a href="#leviticus-20-14">14</a> <a href="#leviticus-20-15">15</a> <a href="#leviticus-20-16">16</a> <a href="#leviticus-20-17">17</a> <a href="#leviticus-20-18">18</a> <a href="#leviticus-20-19">19</a> <a href="#leviticus-20-20">20</a> <a href="#leviticus-20-21">21</a> <a href="#leviticus-20-22">22</a> <a href="#leviticus-20-23">23</a> <a href="#leviticus-20-24">24</a> <a href="#leviticus-20-25">25</a> <a href="#leviticus-20-26">26</a> <a href="#leviticus-20-27">27</a></p>
<p id="leviticus-20-1"><span class="verse-num">20:1</span> <span class="verse-body">locutusque est Dominus ad Mosen dicens</span></p>
<p id="leviticus-20-2"><span class="verse-num">20:2</span> <span class="verse-body">haec loqueris filiis Israhel homo de filiis Israhel et de advenis qui habitant in Israhel si quis dederit de semine suo idolo Moloch morte moriatur populus terrae lapidabit eum</span></p>
<p id="leviticus-20-3"><span class="verse-num">20:3</span> <span class="verse-body">et ego ponam faciem meam contra illum succidamque eum de medio populi sui eo quod dederit de semine suo Moloch et contaminaverit sanctuarium meum ac polluerit nomen sanctum meum</span></p>
<p id="leviticus-20-4"><span class="verse-num">20:4</span> <span class="verse-body">quod si neglegens populus terrae et quasi parvipendens imperium meum dimiserit hominem qui dederit de semine suo Moloch nec voluerit eum occidere</span></p>
<p id="leviticus-20-5"><span class="verse-num">20:5</span> <span class="verse-body">ponam faciem meam super hominem illum et cognationem eius succidamque et ipsum et omnes qui consenserunt ei ut fornicarentur cum Moloch de medio populi sui</span></p>
<p id="leviticus-20-6"><span class="verse-num">20:6</span> <span class="verse-body">anima quae declinaverit ad magos et ariolos et fornicata fuerit cum eis ponam faciem meam contra eam et interficiam illam de medio populi sui</span></p>
<p id="leviticus-20-7"><span class="verse-num">20:7</span> <span class="verse-body">sanctificamini et estote sancti quia ego Dominus Deus vester</span></p>
<p id="leviticus-20-8"><span class="verse-num">20:8</span> <span class="verse-body">custodite praecepta mea et facite ea ego Dominus qui sanctifico vos</span></p>
<p id="leviticus-20-9"><span class="verse-num">20:9</span> <span class="verse-body">qui maledixerit patri suo et matri morte moriatur patri matrique maledixit sanguis eius sit super eum</span></p>
<p id="leviticus-20-10"><span class="verse-num">20:10</span> <span class="verse-body">si moechatus quis fuerit cum uxore alterius et adulterium perpetrarit cum coniuge proximi sui morte moriantur et moechus et adultera</span></p>
<p id="leviticus-20-11"><span class="verse-num">20:11</span> <span class="verse-body">qui dormierit cum noverca sua et revelaverit ignominiam patris sui morte moriantur ambo sanguis eorum sit super eos</span></p>
<p id="leviticus-20-12"><span class="verse-num">20:12</span> <span class="verse-body">si quis dormierit cum nuru sua uterque moriantur quia scelus operati sunt sanguis eorum sit super eos</span></p>
<p id="leviticus-20-13"><span class="verse-num">20:13</span> <span class="verse-body">qui dormierit cum masculo coitu femineo uterque operati sunt nefas morte moriantur sit sanguis eorum super eos</span></p>
<p id="leviticus-20-14"><span class="verse-num">20:14</span> <span class="verse-body">qui supra uxorem filiam duxerit matrem eius scelus operatus est vivus ardebit cum eis nec permanebit tantum nefas in medio vestri</span></p>
<p id="leviticus-20-15"><span class="verse-num">20:15</span> <span class="verse-body">qui cum iumento et pecore coierit morte moriatur pecus quoque occidite</span></p>
<p id="leviticus-20-16"><span class="verse-num">20:16</span> <span class="verse-body">mulier quae subcubuerit cuilibet iumento simul interficietur cum eo sanguis eorum sit super eos</span></p>
<p id="leviticus-20-17"><span class="verse-num">20:17</span> <span class="verse-body">qui acceperit sororem suam filiam patris sui vel filiam matris suae et viderit turpitudinem eius illaque conspexerit fratris ignominiam nefariam rem operati sunt occidentur in conspectu populi sui eo quod turpitudinem suam mutuo revelarint et portabunt iniquitatem suam</span></p>
<p id="leviticus-20-18"><span class="verse-num">20:18</span> <span class="verse-body">qui coierit cum muliere in fluxu menstruo et revelaverit turpitudinem eius ipsaque aperuerit fontem sanguinis sui interficientur ambo de medio populi sui</span></p>
<p id="leviticus-20-19"><span class="verse-num">20:19</span> <span class="verse-body">turpitudinem materterae tuae et amitae tuae non discoperies qui hoc fecerit ignominiam carnis suae nudavit portabunt ambo iniquitatem suam</span></p>
<p id="leviticus-20-20"><span class="verse-num">20:20</span> <span class="verse-body">qui coierit cum uxore patrui vel avunculi sui et revelaverit ignominiam cognationis suae portabunt ambo peccatum suum absque liberis morientur</span></p>
<p id="leviticus-20-21"><span class="verse-num">20:21</span> <span class="verse-body">qui duxerit uxorem fratris sui rem facit inlicitam turpitudinem fratris sui revelavit absque filiis erunt</span></p>
<p id="leviticus-20-22"><span class="verse-num">20:22</span> <span class="verse-body">custodite leges meas atque iudicia et facite ea ne et vos evomat terra quam intraturi estis et habitaturi</span></p>
<p id="leviticus-20-23"><span class="verse-num">20:23</span> <span class="verse-body">nolite ambulare in legitimis nationum quas ego expulsurus sum ante vos omnia enim haec fecerunt et abominatus sum eos</span></p>
<p id="leviticus-20-24"><span class="verse-num">20:24</span> <span class="verse-body">vobis autem loquor possidete terram eorum quam dabo vobis in hereditatem terram fluentem lacte et melle ego Dominus Deus vester qui separavi vos a ceteris populis</span></p>
<p id="leviticus-20-25"><span class="verse-num">20:25</span> <span class="verse-body">separate ergo et vos iumentum mundum ab inmundo et avem mundam ab inmunda ne polluatis animas vestras in pecore et in avibus et cunctis quae moventur in terra et quae vobis ostendi esse polluta</span></p>
<p id="leviticus-20-26"><span class="verse-num">20:26</span> <span class="verse-body">eritis sancti mihi quia sanctus ego sum Dominus et separavi vos a ceteris populis ut essetis mei</span></p>
<p id="leviticus-20-27"><span class="verse-num">20:27</span> <span class="verse-body">vir sive mulier in quibus pythonicus vel divinationis fuerit spiritus morte moriantur lapidibus obruent eos sanguis eorum sit super illos</span></p>
<h2 id="leviticus-ch-21">Chapter 21</h2>
<p class="verses"><a href="#leviticus-21-1">1</a> <a href="#leviticus-21-2">2</a> <a href="#leviticus-21-3">3</a> <a href="#leviticus-21-4">4</a> <a href="#leviticus-21-5">5</a> <a href="#leviticus-21-6">6</a> <a href="#leviticus-21-7">7</a> <a href="#leviticus-21-8">8</a> <a href="#leviticus-21-9">9</a> <a href="#leviticus-21-10">10</a> <a href="#leviticus-21-11">11</a> <a href="#leviticus-21-12">12</a> <a href="#leviticus-21-13">13</a> <a href="#leviticus-21-14">14</a> <a href="#leviticus-21-15">15</a> <a href="#leviticus-21-16">16</a> <a href="#leviticus-21-17">17</a> <a href="#leviticus-21-18">18</a> <a href="#leviticus-21-19">19</a> <a href="#leviticus-21-20">20</a> <a href="#leviticus-21-21">21</a> <a href="#leviticus-21-22">22</a> <a href="#leviticus-21-23">23</a> <a href="#leviticus-21-24">24</a></p>
<p id="leviticus-21-1"><span class="verse-num">21:1</span> <span class="verse-body">dixit quoque Dominus ad Mosen loquere ad sacerdotes filios Aaron et dices eis ne contaminetur sacerdos in mortibus civium suorum</span></p>
<p id="leviticus-21-2"><span class="verse-num">21:2</span> <span class="verse-body">nisi tantum in consanguineis ac propinquis id est super matre et patre et filio ac filia fratre quoque</span></p>
<p id="leviticus-21-3"><span class="verse-num">21:3</span> <span class="verse-body">et sorore virgine quae non est nupta viro</span></p>
<p id="leviticus-21-4"><span class="verse-num">21:4</span> <span class="verse-body">sed nec in principe populi sui contaminabitur</span></p>
<p id="leviticus-21-5"><span class="verse-num">21:5</span> <span class="verse-body">non radent caput nec barbam neque in carnibus suis facient incisuras</span></p>
<p id="leviticus-21-6"><span class="verse-num">21:6</span> <span class="verse-body">sancti erunt Deo suo et non polluent nomen eius incensum enim Domini et panes Dei sui offerunt et ideo sancti erunt</span></p>
<p id="leviticus-21-7"><span class="verse-num">21:7</span> <span class="verse-body">scortum et vile prostibulum non ducet uxorem nec eam quae repudiata est a marito quia consecratus est Deo suo</span></p>
<p id="leviticus-21-8"><span class="verse-num">21:8</span> <span class="verse-body">et panes propositionis offert sit ergo sanctus quia et ego sanctus sum Dominus qui sanctifico vos</span></p>
<p id="leviticus-21-9"><span class="verse-num">21:9</span> <span class="verse-body">sacerdotis filia si deprehensa fuerit in stupro et violaverit nomen patris sui flammis exuretur</span></p>
<p id="leviticus-21-10"><span class="verse-num">21:10</span> <span class="verse-body">pontifex id est sacerdos maximus inter fratres suos super cuius caput fusum est unctionis oleum et cuius manus in sacerdotio consecratae sunt vestitusque est sanctis vestibus caput suum non discoperiet vestimenta non scindet</span></p>
<p id="leviticus-21-11"><span class="verse-num">21:11</span> <span class="verse-body">et ad omnem mortuum non ingredietur omnino super patre quoque suo et matre non contaminabitur</span></p>
<p id="leviticus-21-12"><span class="verse-num">21:12</span> <span class="verse-body">nec egredietur de sanctis ne polluat sanctuarium Domini quia oleum sanctae unctionis Dei sui super eum est ego Dominus</span></p>
<p id="leviticus-21-13"><span class="verse-num">21:13</span> <span class="verse-body">virginem ducet uxorem</span></p>
<p id="leviticus-21-14"><span class="verse-num">21:14</span> <span class="verse-body">viduam et repudiatam et sordidam atque meretricem non accipiet sed puellam de populo suo</span></p>
<p id="leviticus-21-15"><span class="verse-num">21:15</span> <span class="verse-body">ne commisceat stirpem generis sui vulgo gentis suae quia ego Dominus qui sanctifico eum</span></p>
<p id="leviticus-21-16"><span class="verse-num">21:16</span> <span class="verse-body">locutusque est Dominus ad Mosen dicens</span></p>
<p id="leviticus-21-17"><span class="verse-num">21:17</span> <span class="verse-body">loquere ad Aaron homo de semine tuo per familias qui habuerit maculam non offeret panes Deo suo</span></p>
<p id="leviticus-21-18"><span class="verse-num">21:18</span> <span class="verse-body">nec accedet ad ministerium eius si caecus fuerit si claudus si vel parvo vel grandi et torto naso</span></p>
<p id="leviticus-21-19"><span class="verse-num">21:19</span> <span class="verse-body">si fracto pede si manu</span></p>
<p id="leviticus-21-20"><span class="verse-num">21:20</span> <span class="verse-body">si gibbus si lippus si albuginem habens in oculo si iugem scabiem si inpetiginem in corpore vel hirniosus</span></p>
<p id="leviticus-21-21"><span class="verse-num">21:21</span> <span class="verse-body">omnis qui habuerit maculam de semine Aaron sacerdotis non accedet offerre hostias Domino nec panes Deo suo</span></p>
<p id="leviticus-21-22"><span class="verse-num">21:22</span> <span class="verse-body">vescetur tamen panibus qui offeruntur in sanctuario</span></p>
<p id="leviticus-21-23"><span class="verse-num">21:23</span> <span class="verse-body">ita dumtaxat ut intra velum non ingrediatur nec accedat ad altare quia maculam habet et contaminare non debet sanctuarium meum ego Dominus qui sanctifico eos</span></p>
<p id="leviticus-21-24"><span class="verse-num">21:24</span> <span class="verse-body">locutus est ergo Moses ad Aaron et filios eius et ad omnem Israhel cuncta quae sibi fuerant imperata</span></p>
<h2 id="leviticus-ch-22">Chapter 22</h2>
<p class="verses"><a href="#leviticus-22-1">1</a> <a href="#leviticus-22-2">2</a> <a href="#leviticus-22-3">3</a> <a href="#leviticus-22-4">4</a> <a href="#leviticus-22-5">5</a> <a href="#leviticus-22-6">6</a> <a href="#leviticus-22-7">7</a> <a href="#leviticus-22-8">8</a> <a href="#leviticus-22-9">9</a> <a href="#leviticus-22-10">10</a> <a href="#leviticus-22-11">11</a> <a href="#leviticus-22-12">12</a> <a href="#leviticus-22-13">13</a> <a href="#leviticus-22-14">14</a> <a href="#leviticus-22-15">15</a> <a href="#leviticus-22-16">16</a> <a href="#leviticus-22-17">17</a> <a href="#leviticus-22-18">18</a> <a href="#leviticus-22-19">19</a> <a href="#leviticus-22-20">20</a> <a href="#leviticus-22-21">21</a> <a href="#leviticus-22-22">22</a> <a href="#leviticus-22-23">23</a> <a href="#leviticus-22-24">24</a> <a href="#leviticus-22-25">25</a> <a href="#leviticus-22-26">26</a> <a href="#leviticus-22-27">27</a> <a href="#leviticus-22-28">28</a> <a href="#leviticus-22-29">29</a> <a href="#leviticus-22-30">30</a> <a href="#leviticus-22-31">31</a> <a href="#leviticus-22-32">32</a> <a href="#leviticus-22-33">33</a></p>
<p id="leviticus-22-1"><span class="verse-num">22:1</span> <span class="verse-body">locutus quoque est Dominus ad Mosen dicens</span></p>
<p id="leviticus-22-2"><span class="verse-num">22:2</span> <span class="verse-body">loquere ad Aaron et ad filios eius ut caveant ab his quae consecrata sunt filiorum Israhel et non contaminent nomen sanctificatorum mihi quae ipsi offerunt ego Dominus</span></p>
<p id="leviticus-22-3"><span class="verse-num">22:3</span> <span class="verse-body">dic ad eos et ad posteros eorum omnis homo qui accesserit de stirpe vestra ad ea quae consecrata sunt et quae obtulerunt filii Israhel Domino in quo est inmunditia peribit coram Domino ego sum Dominus</span></p>
<p id="leviticus-22-4"><span class="verse-num">22:4</span> <span class="verse-body">homo de semine Aaron qui fuerit leprosus aut patiens fluxum seminis non vescetur de his quae sanctificata sunt mihi donec sanetur qui tetigerit inmundum super mortuo et ex quo egreditur semen quasi coitus</span></p>
<p id="leviticus-22-5"><span class="verse-num">22:5</span> <span class="verse-body">et qui tangit reptile et quodlibet inmundum cuius tactus est sordidus</span></p>
<p id="leviticus-22-6"><span class="verse-num">22:6</span> <span class="verse-body">inmundus erit usque ad vesperum et non vescetur his quae sanctificata sunt sed cum laverit carnem suam aqua</span></p>
<p id="leviticus-22-7"><span class="verse-num">22:7</span> <span class="verse-body">et occubuerit sol tunc mundatus vescetur de sanctificatis quia cibus illius est</span></p>
<p id="leviticus-22-8"><span class="verse-num">22:8</span> <span class="verse-body">morticinum et captum a bestia non comedent nec polluentur in eis ego sum Dominus</span></p>
<p id="leviticus-22-9"><span class="verse-num">22:9</span> <span class="verse-body">custodient praecepta mea ut non subiaceant peccato et moriantur in sanctuario cum polluerint illud ego Dominus qui sanctifico eos</span></p>
<p id="leviticus-22-10"><span class="verse-num">22:10</span> <span class="verse-body">omnis alienigena non comedet de sanctificatis inquilinus sacerdotis et mercennarius non vescentur ex eis</span></p>
<p id="leviticus-22-11"><span class="verse-num">22:11</span> <span class="verse-body">quem autem sacerdos emerit et qui vernaculus domus eius fuerit hii comedent ex eis</span></p>
<p id="leviticus-22-12"><span class="verse-num">22:12</span> <span class="verse-body">si filia sacerdotis cuilibet ex populo nupta fuerit de his quae sanctificata sunt et de primitiis non vescetur</span></p>
<p id="leviticus-22-13"><span class="verse-num">22:13</span> <span class="verse-body">sin autem vidua vel repudiata et absque liberis reversa fuerit ad domum patris sui sicut puella consuerat aletur cibis patris sui omnis alienigena comedendi ex eis non habet potestatem</span></p>
<p id="leviticus-22-14"><span class="verse-num">22:14</span> <span class="verse-body">qui comederit de sanctificatis per ignorantiam addet quintam partem cum eo quod comedit et dabit sacerdoti in sanctuarium</span></p>
<p id="leviticus-22-15"><span class="verse-num">22:15</span> <span class="verse-body">nec contaminabunt sanctificata filiorum Israhel quae offerunt Domino</span></p>
<p id="leviticus-22-16"><span class="verse-num">22:16</span> <span class="verse-body">ne forte sustineant iniquitatem delicti sui cum sanctificata comederint ego Dominus qui sanctifico eos</span></p>
<p id="leviticus-22-17"><span class="verse-num">22:17</span> <span class="verse-body">locutus est Dominus ad Mosen dicens</span></p>
<p id="leviticus-22-18"><span class="verse-num">22:18</span> <span class="verse-body">loquere ad Aaron et filios eius et ad omnes filios Israhel dicesque ad eos homo de domo Israhel et de advenis qui habitant apud vos qui obtulerit oblationem suam vel vota solvens vel sponte offerens quicquid illud obtulerit in holocaustum Domini</span></p>
<p id="leviticus-22-19"><span class="verse-num">22:19</span> <span class="verse-body">ut offeratur per vos masculus inmaculatus erit ex bubus et ex ovibus et ex capris</span></p>
<p id="leviticus-22-20"><span class="verse-num">22:20</span> <span class="verse-body">si maculam habuerit non offeretis neque erit acceptabile</span></p>
<p id="leviticus-22-21"><span class="verse-num">22:21</span> <span class="verse-body">homo qui obtulerit victimam pacificorum Domino vel vota solvens vel sponte offerens tam de bubus quam de ovibus inmaculatum offeret ut acceptabile sit omnis macula non erit in eo</span></p>
<p id="leviticus-22-22"><span class="verse-num">22:22</span> <span class="verse-body">si caecum fuerit si fractum si cicatricem habens si papulas aut scabiem vel inpetiginem non offeretis ea Domino neque adolebitis ex eis super altare Domini</span></p>
<p id="leviticus-22-23"><span class="verse-num">22:23</span> <span class="verse-body">bovem et ovem aure et cauda amputatis voluntarie offerre potes votum autem ex his solvi non potest</span></p>
<p id="leviticus-22-24"><span class="verse-num">22:24</span> <span class="verse-body">omne animal quod vel contritis vel tunsis vel sectis ablatisque testiculis est non offeretis Domino et in terra vestra hoc omnino ne faciatis</span></p>
<p id="leviticus-22-25"><span class="verse-num">22:25</span> <span class="verse-body">de manu alienigenae non offeretis panes Deo vestro et quicquid aliud dare voluerint quia corrupta et maculata sunt omnia non suscipietis ea</span></p>
<p id="leviticus-22-26"><span class="verse-num">22:26</span> <span class="verse-body">locutusque est Dominus ad Mosen dicens</span></p>
<p id="leviticus-22-27"><span class="verse-num">22:27</span> <span class="verse-body">bos ovis et capra cum genita fuerint septem diebus erunt sub ubere matris suae die autem octavo et deinceps offerri poterunt Domino</span></p>
<p id="leviticus-22-28"><span class="verse-num">22:28</span> <span class="verse-body">sive illa bos sive ovis non immolabuntur una die cum fetibus suis</span></p>
<p id="leviticus-22-29"><span class="verse-num">22:29</span> <span class="verse-body">si immolaveritis hostiam pro gratiarum actione Domino ut possit esse placabilis</span></p>
<p id="leviticus-22-30"><span class="verse-num">22:30</span> <span class="verse-body">eodem die comedetis eam non remanebit quicquam in mane alterius diei ego Dominus</span></p>
<p id="leviticus-22-31"><span class="verse-num">22:31</span> <span class="verse-body">custodite mandata mea et facite ea ego Dominus</span></p>
<p id="leviticus-22-32"><span class="verse-num">22:32</span> <span class="verse-body">ne polluatis nomen meum sanctum ut sanctificer in medio filiorum Israhel ego Dominus qui sanctifico vos</span></p>
<p id="leviticus-22-33"><span class="verse-num">22:33</span> <span class="verse-body">et eduxi de terra Aegypti ut essem vobis in Deum ego Dominus</span></p>
<h2 id="leviticus-ch-23">Chapter 23</h2>
<p class="verses"><a href="#leviticus-23-1">1</a> <a href="#leviticus-23-2">2</a> <a href="#leviticus-23-3">3</a> <a href="#leviticus-23-4">4</a> <a href="#leviticus-23-5">5</a> <a href="#leviticus-23-6">6</a> <a href="#leviticus-23-7">7</a> <a href="#leviticus-23-8">8</a> <a href="#leviticus-23-9">9</a> <a href="#leviticus-23-10">10</a> <a href="#leviticus-23-11">11</a> <a href="#leviticus-23-12">12</a> <a href="#leviticus-23-13">13</a> <a href="#leviticus-23-14">14</a> <a href="#leviticus-23-15">15</a> <a href="#leviticus-23-16">16</a> <a href="#leviticus-23-17">17</a> <a href="#leviticus-23-18">18</a> <a href="#leviticus-23-19">19</a> <a href="#leviticus-23-20">20</a> <a href="#leviticus-23-21">21</a> <a href="#leviticus-23-22">22</a> <a href="#leviticus-23-23">23</a> <a href="#leviticus-23-24">24</a> <a href="#leviticus-23-25">25</a> <a href="#leviticus-23-26">26</a> <a href="#leviticus-23-27">27</a> <a href="#leviticus-23-28">28</a> <a href="#leviticus-23-29">29</a> <a href="#leviticus-23-30">30</a> <a href="#leviticus-23-31">31</a> <a href="#leviticus-23-32">32</a> <a href="#leviticus-23-33">33</a> <a href="#leviticus-23-34">34</a> <a href="#leviticus-23-35">35</a> <a href="#leviticus-23-36">36</a> <a href="#leviticus-23-37">37</a> <a href="#leviticus-23-38">38</a> <a href="#leviticus-23-39">39</a> <a href="#leviticus-23-40">40</a> <a href="#leviticus-23-41">41</a> <a href="#leviticus-23-42">42</a> <a href="#leviticus-23-43">43</a> <a href="#leviticus-23-44">44</a></p>
<p id="leviticus-23-1"><span class="verse-num">23:1</span> <span class="verse-body">locutus est Dominus ad Mosen dicens</span></p>
<p id="leviticus-23-2"><span class="verse-num">23:2</span> <span class="verse-body">loquere filiis Israhel et dices ad eos hae sunt feriae Domini quas vocabitis sanctas</span></p>
<p id="leviticus-23-3"><span class="verse-num">23:3</span> <span class="verse-body">sex diebus facietis opus dies septimus quia sabbati requies est vocabitur sanctus omne opus non facietis in eo sabbatum Domini est in cunctis habitationibus vestris</span></p>
<p id="leviticus-23-4"><span class="verse-num">23:4</span> <span class="verse-body">hae sunt ergo feriae Domini sanctae quas celebrare debetis temporibus suis</span></p>
<p id="leviticus-23-5"><span class="verse-num">23:5</span> <span class="verse-body">mense primo quartadecima die mensis ad vesperum phase Domini est</span></p>
<p id="leviticus-23-6"><span class="verse-num">23:6</span> <span class="verse-body">et quintadecima die mensis huius sollemnitas azymorum Domini est septem diebus azyma comedetis</span></p>
<p id="leviticus-23-7"><span class="verse-num">23:7</span> <span class="verse-body">dies primus erit vobis celeberrimus sanctusque omne opus servile non facietis in eo</span></p>
<p id="leviticus-23-8"><span class="verse-num">23:8</span> <span class="verse-body">sed offeretis sacrificium in igne Domino septem diebus dies autem septimus erit celebrior et sanctior nullumque servile opus fiet in eo</span></p>
<p id="leviticus-23-9"><span class="verse-num">23:9</span> <span class="verse-body">locutusque est Dominus ad Mosen dicens</span></p>
<p id="leviticus-23-10"><span class="verse-num">23:10</span> <span class="verse-body">loquere filiis Israhel et dices ad eos cum ingressi fueritis terram quam ego dabo vobis et messueritis segetem feretis manipulos spicarum primitias messis vestrae ad sacerdotem</span></p>
<p id="leviticus-23-11"><span class="verse-num">23:11</span> <span class="verse-body">qui elevabit fasciculum coram Domino ut acceptabile sit pro vobis altero die sabbati et sanctificabit illum</span></p>
<p id="leviticus-23-12"><span class="verse-num">23:12</span> <span class="verse-body">atque in eodem die quo manipulus consecratur caedetur agnus inmaculatus anniculus in holocaustum Domini</span></p>
<p id="leviticus-23-13"><span class="verse-num">23:13</span> <span class="verse-body">et libamenta offerentur cum eo duae decimae similae conspersae oleo in incensum Domini odoremque suavissimum liba quoque vini quarta pars hin</span></p>
<p id="leviticus-23-14"><span class="verse-num">23:14</span> <span class="verse-body">panem et pulentam et pultes non comedetis ex segete usque ad diem qua offeratis ex ea Deo vestro praeceptum est sempiternum in generationibus cunctisque habitaculis vestris</span></p>
<p id="leviticus-23-15"><span class="verse-num">23:15</span> <span class="verse-body">numerabitis ergo ab altero die sabbati in quo obtulistis manipulum primitiarum septem ebdomadas plenas</span></p>
<p id="leviticus-23-16"><span class="verse-num">23:16</span> <span class="verse-body">usque ad alteram diem expletionis ebdomadae septimae id est quinquaginta dies et sic offeretis sacrificium novum Domino</span></p>
<p id="leviticus-23-17"><span class="verse-num">23:17</span> <span class="verse-body">ex omnibus habitaculis vestris panes primitiarum duos de duabus decimis similae fermentatae quos coquetis in primitias Domini</span></p>
<p id="leviticus-23-18"><span class="verse-num">23:18</span> <span class="verse-body">offeretisque cum panibus septem agnos inmaculatos anniculos et vitulum de armento unum et arietes duos et erunt in holocausto cum libamentis suis in odorem suavissimum Domino</span></p>
<p id="leviticus-23-19"><span class="verse-num">23:19</span> <span class="verse-body">facietis et hircum pro peccato duosque agnos anniculos hostias pacificorum</span></p>
<p id="leviticus-23-20"><span class="verse-num">23:20</span> <span class="verse-body">cumque elevaverit eos sacerdos cum panibus primitiarum coram Domino cedent in usum eius</span></p>
<p id="leviticus-23-21"><span class="verse-num">23:21</span> <span class="verse-body">et vocabitis hunc diem celeberrimum atque sanctissimum omne opus servile non facietis in eo legitimum sempiternum erit in cunctis habitaculis et generationibus vestris</span></p>
<p id="leviticus-23-22"><span class="verse-num">23:22</span> <span class="verse-body">postquam autem messueritis segetem terrae vestrae non secabitis eam usque ad solum nec remanentes spicas colligetis sed pauperibus et peregrinis dimittetis eas ego Dominus Deus vester</span></p>
<p id="leviticus-23-23"><span class="verse-num">23:23</span> <span class="verse-body">locutusque est Dominus ad Mosen dicens</span></p>
<p id="leviticus-23-24"><span class="verse-num">23:24</span> <span class="verse-body">loquere filiis Israhel mense septimo prima die mensis erit vobis sabbatum memorabile clangentibus tubis et vocabitur sanctum</span></p>
<p id="leviticus-23-25"><span class="verse-num">23:25</span> <span class="verse-body">omne opus servile non facietis in eo et offeretis holocaustum Domino</span></p>
<p id="leviticus-23-26"><span class="verse-num">23:26</span> <span class="verse-body">locutusque est Dominus ad Mosen dicens</span></p>
<p id="leviticus-23-27"><span class="verse-num">23:27</span> <span class="verse-body">decimo die mensis huius septimi dies expiationum erit celeberrimus et vocabitur sanctus adfligetisque animas vestras in eo et offeretis holocaustum Domino</span></p>
<p id="leviticus-23-28"><span class="verse-num">23:28</span> <span class="verse-body">omne opus non facietis in tempore diei huius quia dies propitiationis est ut propitietur vobis Dominus Deus vester</span></p>
<p id="leviticus-23-29"><span class="verse-num">23:29</span> <span class="verse-body">omnis anima quae adflicta non fuerit die hoc peribit de populis suis</span></p>
<p id="leviticus-23-30"><span class="verse-num">23:30</span> <span class="verse-body">et quae operis quippiam fecerit delebo eam de populo suo</span></p>
<p id="leviticus-23-31"><span class="verse-num">23:31</span> <span class="verse-body">nihil ergo operis facietis in eo legitimum sempiternum erit vobis in cunctis generationibus et habitationibus vestris</span></p>
<p id="leviticus-23-32"><span class="verse-num">23:32</span> <span class="verse-body">sabbatum requietionis est adfligetis animas vestras die nono mensis a vespero usque ad vesperum celebrabitis sabbata vestra</span></p>
<p id="leviticus-23-33"><span class="verse-num">23:33</span> <span class="verse-body">et locutus est Dominus ad Mosen dicens</span></p>
<p id="leviticus-23-34"><span class="verse-num">23:34</span> <span class="verse-body">loquere filiis Israhel a quintodecimo die mensis huius septimi erunt feriae tabernaculorum septem diebus Domino</span></p>
<p id="leviticus-23-35"><span class="verse-num">23:35</span> <span class="verse-body">dies primus vocabitur celeberrimus atque sanctissimus omne opus servile non facietis</span></p>
<p id="leviticus-23-36"><span class="verse-num">23:36</span> <span class="verse-body">et septem diebus offeretis holocausta Domino dies quoque octavus erit celeberrimus atque sanctissimus et offeretis holocaustum Domino est enim coetus atque collectae omne opus servile non facietis in eo</span></p>
<p id="leviticus-23-37"><span class="verse-num">23:37</span> <span class="verse-body">hae sunt feriae Domini quas vocabitis celeberrimas et sanctissimas offeretisque in eis oblationes Domino holocausta et libamenta iuxta ritum uniuscuiusque diei</span></p>
<p id="leviticus-23-38"><span class="verse-num">23:38</span> <span class="verse-body">exceptis sabbatis Domini donisque vestris et quae offertis ex voto vel quae sponte tribuitis Domino</span></p>
<p id="leviticus-23-39"><span class="verse-num">23:39</span> <span class="verse-body">a quintodecimo ergo die mensis septimi quando congregaveritis omnes fructus terrae vestrae celebrabitis ferias Domini septem diebus die primo et die octavo erit sabbatum id est requies</span></p>
<p id="leviticus-23-40"><span class="verse-num">23:40</span> <span class="verse-body">sumetisque vobis die primo fructus arboris pulcherrimae spatulasque palmarum et ramos ligni densarum frondium et salices de torrente et laetabimini coram Domino Deo vestro</span></p>
<p id="leviticus-23-41"><span class="verse-num">23:41</span> <span class="verse-body">celebrabitisque sollemnitatem eius septem diebus per annum legitimum sempiternum erit in generationibus vestris mense septimo festa celebrabitis</span></p>
<p id="leviticus-23-42"><span class="verse-num">23:42</span> <span class="verse-body">et habitabitis in umbraculis septem diebus omnis qui de genere est Israhel manebit in tabernaculis</span></p>
<p id="leviticus-23-43"><span class="verse-num">23:43</span> <span class="verse-body">ut discant posteri vestri quod in tabernaculis habitare fecerim filios Israhel cum educerem eos de terra Aegypti ego Dominus Deus vester</span></p>
<p id="leviticus-23-44"><span class="verse-num">23:44</span> <span class="verse-body">locutusque est Moses super sollemnitatibus Domini ad filios Israhel</span></p>
<h2 id="leviticus-ch-24">Chapter 24</h2>
<p class="verses"><a href="#leviticus-24-1">1</a> <a href="#leviticus-24-2">2</a> <a href="#leviticus-24-3">3</a> <a href="#leviticus-24-4">4</a> <a href="#leviticus-24-5">5</a> <a href="#leviticus-24-6">6</a> <a href="#leviticus-24-7">7</a> <a href="#leviticus-24-8">8</a> <a href="#leviticus-24-9">9</a> <a href="#leviticus-24-10">10</a> <a href="#leviticus-24-11">11</a> <a href="#leviticus-24-12">12</a> <a href="#leviticus-24-13">13</a> <a href="#leviticus-24-14">14</a> <a href="#leviticus-24-15">15</a> <a href="#leviticus-24-16">16</a> <a href="#leviticus-24-17">17</a> <a href="#leviticus-24-18">18</a> <a href="#leviticus-24-19">19</a> <a href="#leviticus-24-20">20</a> <a href="#leviticus-24-21">21</a> <a href="#leviticus-24-22">22</a> <a href="#leviticus-24-23">23</a></p>
<p id="leviticus-24-1"><span class="verse-num">24:1</span> <span class="verse-body">et locutus est Dominus ad Mosen dicens</span></p>
<p id="leviticus-24-2"><span class="verse-num">24:2</span> <span class="verse-body">praecipe filiis Israhel ut adferant tibi oleum de olivis purissimum ac lucidum ad concinnandas lucernas iugiter</span></p>
<p id="leviticus-24-3"><span class="verse-num">24:3</span> <span class="verse-body">extra velum testimonii in tabernaculo foederis ponetque eas Aaron a vespere usque in mane coram Domino cultu rituque perpetuo in generationibus vestris</span></p>
<p id="leviticus-24-4"><span class="verse-num">24:4</span> <span class="verse-body">super candelabro mundissimo ponentur semper in conspectu Domini</span></p>
<p id="leviticus-24-5"><span class="verse-num">24:5</span> <span class="verse-body">accipies quoque similam et coques ex ea duodecim panes qui singuli habebunt duas decimas</span></p>
<p id="leviticus-24-6"><span class="verse-num">24:6</span> <span class="verse-body">quorum senos altrinsecus super mensam purissimam coram Domino statues</span></p>
<p id="leviticus-24-7"><span class="verse-num">24:7</span> <span class="verse-body">et pones super eos tus lucidissimum ut sit panis in monumentum oblationis Domini</span></p>
<p id="leviticus-24-8"><span class="verse-num">24:8</span> <span class="verse-body">per singula sabbata mutabuntur coram Domino suscepti a filiis Israhel foedere sempiterno</span></p>
<p id="leviticus-24-9"><span class="verse-num">24:9</span> <span class="verse-body">eruntque Aaron et filiorum eius ut comedant eos in loco sancto quia sanctum sanctorum est de sacrificiis Domini iure perpetuo</span></p>
<p id="leviticus-24-10"><span class="verse-num">24:10</span> <span class="verse-body">ecce autem egressus filius mulieris israhelitis quem pepererat de viro aegyptio inter filios Israhel iurgatus est in castris cum viro israhelite</span></p>
<p id="leviticus-24-11"><span class="verse-num">24:11</span> <span class="verse-body">cumque blasphemasset nomen et maledixisset ei adductus est ad Mosen vocabatur autem mater eius Salumith filia Dabri de tribu Dan</span></p>
<p id="leviticus-24-12"><span class="verse-num">24:12</span> <span class="verse-body">miseruntque eum in carcerem donec nossent quid iuberet Dominus</span></p>
<p id="leviticus-24-13"><span class="verse-num">24:13</span> <span class="verse-body">qui locutus est ad Mosen</span></p>
<p id="leviticus-24-14"><span class="verse-num">24:14</span> <span class="verse-body">dicens educ blasphemum extra castra et ponant omnes qui audierunt manus suas super caput eius et lapidet eum populus universus</span></p>
<p id="leviticus-24-15"><span class="verse-num">24:15</span> <span class="verse-body">et ad filios Israhel loqueris homo qui maledixerit Deo suo portabit peccatum suum</span></p>
<p id="leviticus-24-16"><span class="verse-num">24:16</span> <span class="verse-body">et qui blasphemaverit nomen Domini morte moriatur lapidibus opprimet eum omnis multitudo sive ille civis seu peregrinus fuerit qui blasphemaverit nomen Domini morte moriatur</span></p>
<p id="leviticus-24-17"><span class="verse-num">24:17</span> <span class="verse-body">qui percusserit et occiderit hominem morte moriatur</span></p>
<p id="leviticus-24-18"><span class="verse-num">24:18</span> <span class="verse-body">qui percusserit animal reddat vicarium id est animam pro anima</span></p>
<p id="leviticus-24-19"><span class="verse-num">24:19</span> <span class="verse-body">qui inrogaverit maculam cuilibet civium suorum sicut fecit fiet ei</span></p>
<p id="leviticus-24-20"><span class="verse-num">24:20</span> <span class="verse-body">fracturam pro fractura oculum pro oculo dentem pro dente restituet qualem inflixerit maculam talem sustinere cogetur</span></p>
<p id="leviticus-24-21"><span class="verse-num">24:21</span> <span class="verse-body">qui percusserit iumentum reddet aliud qui percusserit hominem punietur</span></p>
<p id="leviticus-24-22"><span class="verse-num">24:22</span> <span class="verse-body">aequum iudicium sit inter vos sive peregrinus sive civis peccaverit quia ego sum Dominus Deus vester</span></p>
<p id="leviticus-24-23"><span class="verse-num">24:23</span> <span class="verse-body">locutusque est Moses ad filios Israhel et eduxerunt eum qui blasphemaverat extra castra ac lapidibus oppresserunt feceruntque filii Israhel sicut praeceperat Dominus Mosi</span></p>
<h2 id="leviticus-ch-25">Chapter 25</h2>
<p class="verses"><a href="#leviticus-25-1">1</a> <a href="#leviticus-25-2">2</a> <a href="#leviticus-25-3">3</a> <a href="#leviticus-25-4">4</a> <a href="#leviticus-25-5">5</a> <a href="#leviticus-25-6">6</a> <a href="#leviticus-25-7">7</a> <a href="#leviticus-25-8">8</a> <a href="#leviticus-25-9">9</a> <a href="#leviticus-25-10">10</a> <a href="#leviticus-25-11">11</a> <a href="#leviticus-25-12">12</a> <a href="#leviticus-25-13">13</a> <a href="#leviticus-25-14">14</a> <a href="#leviticus-25-15">15</a> <a href="#leviticus-25-16">16</a> <a href="#leviticus-25-17">17</a> <a href="#leviticus-25-18">18</a> <a href="#leviticus-25-19">19</a> <a href="#leviticus-25-20">20</a> <a href="#leviticus-25-21">21</a> <a href="#leviticus-25-22">22</a> <a href="#leviticus-25-23">23</a> <a href="#leviticus-25-24">24</a> <a href="#leviticus-25-25">25</a> <a href="#leviticus-25-26">26</a> <a href="#leviticus-25-27">27</a> <a href="#leviticus-25-28">28</a> <a href="#leviticus-25-29">29</a> <a href="#leviticus-25-30">30</a> <a href="#leviticus-25-31">31</a> <a href="#leviticus-25-32">32</a> <a href="#leviticus-25-33">33</a> <a href="#leviticus-25-34">34</a> <a href="#leviticus-25-35">35</a> <a href="#leviticus-25-36">36</a> <a href="#leviticus-25-37">37</a> <a href="#leviticus-25-38">38</a> <a href="#leviticus-25-39">39</a> <a href="#leviticus-25-40">40</a> <a href="#leviticus-25-41">41</a> <a href="#leviticus-25-42">42</a> <a href="#leviticus-25-43">43</a> <a href="#leviticus-25-44">44</a> <a href="#leviticus-25-45">45</a> <a href="#leviticus-25-46">46</a> <a href="#leviticus-25-47">47</a> <a href="#leviticus-25-48">48</a> <a href="#leviticus-25-49">49</a> <a href="#leviticus-25-50">50</a> <a href="#leviticus-25-51">51</a> <a href="#leviticus-25-52">52</a> <a href="#leviticus-25-53">53</a> <a href="#leviticus-25-54">54</a> <a href="#leviticus-25-55">55</a></p>
<p id="leviticus-25-1"><span class="verse-num">25:1</span> <span class="verse-body">locutusque est Dominus ad Mosen in monte Sinai dicens</span></p>
<p id="leviticus-25-2"><span class="verse-num">25:2</span> <span class="verse-body">loquere filiis Israhel et dices ad eos quando ingressi fueritis terram quam ego dabo vobis sabbatizet sabbatum Domini</span></p>
<p id="leviticus-25-3"><span class="verse-num">25:3</span> <span class="verse-body">sex annis seres agrum tuum et sex annis putabis vineam tuam colligesque fructus eius</span></p>
<p id="leviticus-25-4"><span class="verse-num">25:4</span> <span class="verse-body">septimo autem anno sabbatum erit terrae requietionis Domini agrum non seres et vineam non putabis</span></p>
<p id="leviticus-25-5"><span class="verse-num">25:5</span> <span class="verse-body">quae sponte gignit humus non metes et uvas primitiarum tuarum non colliges quasi vindemiam annus enim requietionis terrae est</span></p>
<p id="leviticus-25-6"><span class="verse-num">25:6</span> <span class="verse-body">sed erunt vobis in cibum tibi et servo tuo ancillae et mercennario tuo et advenae qui peregrinantur apud te</span></p>
<p id="leviticus-25-7"><span class="verse-num">25:7</span> <span class="verse-body">iumentis tuis et pecoribus omnia quae nascuntur praebebunt cibum</span></p>
<p id="leviticus-25-8"><span class="verse-num">25:8</span> <span class="verse-body">numerabis quoque tibi septem ebdomades annorum id est septem septies quae simul faciunt annos quadraginta novem</span></p>
<p id="leviticus-25-9"><span class="verse-num">25:9</span> <span class="verse-body">et clanges bucina mense septimo decima die mensis propitiationis tempore in universa terra vestra</span></p>
<p id="leviticus-25-10"><span class="verse-num">25:10</span> <span class="verse-body">sanctificabisque annum quinquagesimum et vocabis remissionem cunctis habitatoribus terrae tuae ipse est enim iobeleus revertetur homo ad possessionem suam et unusquisque rediet ad familiam pristinam</span></p>
<p id="leviticus-25-11"><span class="verse-num">25:11</span> <span class="verse-body">quia iobeleus est et quinquagesimus annus non seretis neque metetis sponte in agro nascentia et primitias vindemiae non colligetis</span></p>
<p id="leviticus-25-12"><span class="verse-num">25:12</span> <span class="verse-body">ob sanctificationem iobelei sed statim ablata comedetis</span></p>
<p id="leviticus-25-13"><span class="verse-num">25:13</span> <span class="verse-body">anno iobelei redient omnes ad possessiones suas</span></p>
<p id="leviticus-25-14"><span class="verse-num">25:14</span> <span class="verse-body">quando vendes quippiam civi tuo vel emes ab eo ne contristes fratrem tuum sed iuxta numerum annorum iobelei emes ab eo</span></p>
<p id="leviticus-25-15"><span class="verse-num">25:15</span> <span class="verse-body">et iuxta supputationem frugum vendet tibi</span></p>
<p id="leviticus-25-16"><span class="verse-num">25:16</span> <span class="verse-body">quanto plus anni remanserint post iobeleum tanto crescet et pretium et quanto minus temporis numeraveris tanto minoris et emptio constabit tempus enim frugum vendet tibi</span></p>
<p id="leviticus-25-17"><span class="verse-num">25:17</span> <span class="verse-body">nolite adfligere contribules vestros sed timeat unusquisque Deum suum quia ego Dominus Deus vester</span></p>
<p id="leviticus-25-18"><span class="verse-num">25:18</span> <span class="verse-body">facite praecepta mea et iudicia custodite et implete ea ut habitare possitis in terra absque ullo pavore</span></p>
<p id="leviticus-25-19"><span class="verse-num">25:19</span> <span class="verse-body">et gignat vobis humus fructus suos quibus vescamini usque ad saturitatem nullius impetum formidantes</span></p>
<p id="leviticus-25-20"><span class="verse-num">25:20</span> <span class="verse-body">quod si dixeritis quid comedemus anno septimo si non seruerimus neque collegerimus fruges nostras</span></p>
<p id="leviticus-25-21"><span class="verse-num">25:21</span> <span class="verse-body">dabo benedictionem meam vobis anno sexto et faciet fructus trium annorum</span></p>
<p id="leviticus-25-22"><span class="verse-num">25:22</span> <span class="verse-body">seretisque anno octavo et comedetis veteres fruges usque ad nonum annum donec nova nascantur edetis vetera</span></p>
<p id="leviticus-25-23"><span class="verse-num">25:23</span> <span class="verse-body">terra quoque non veniet in perpetuum quia mea est et vos advenae et coloni mei estis</span></p>
<p id="leviticus-25-24"><span class="verse-num">25:24</span> <span class="verse-body">unde cuncta regio possessionis vestrae sub redemptionis condicione vendetur</span></p>
<p id="leviticus-25-25"><span class="verse-num">25:25</span> <span class="verse-body">si adtenuatus frater tuus vendiderit possessiunculam suam et voluerit propinquus eius potest redimere quod ille vendiderat</span></p>
<p id="leviticus-25-26"><span class="verse-num">25:26</span> <span class="verse-body">sin autem non habuerit proximum et ipse pretium ad redimendum potuerit invenire</span></p>
<p id="leviticus-25-27"><span class="verse-num">25:27</span> <span class="verse-body">conputabuntur fructus ex eo tempore quo vendidit et quod reliquum est reddet emptori sicque recipiet possessionem suam</span></p>
<p id="leviticus-25-28"><span class="verse-num">25:28</span> <span class="verse-body">quod si non invenerit manus eius ut reddat pretium habebit emptor quod emerat usque ad annum iobeleum in ipso enim omnis venditio redit ad dominum et ad possessorem pristinum</span></p>
<p id="leviticus-25-29"><span class="verse-num">25:29</span> <span class="verse-body">qui vendiderit domum intra urbis muros habebit licentiam redimendi donec unus impleatur annus</span></p>
<p id="leviticus-25-30"><span class="verse-num">25:30</span> <span class="verse-body">si non redemerit et anni circulus fuerit evolutus emptor possidebit eam et posteri eius in perpetuum et redimi non poterit etiam in iobeleo</span></p>
<p id="leviticus-25-31"><span class="verse-num">25:31</span> <span class="verse-body">sin autem in villa fuerit domus quae muros non habet agrorum iure vendetur si ante redempta non fuerit in iobeleo revertetur ad dominum</span></p>
<p id="leviticus-25-32"><span class="verse-num">25:32</span> <span class="verse-body">aedes Levitarum quae in urbibus sunt semper possunt redimi</span></p>
<p id="leviticus-25-33"><span class="verse-num">25:33</span> <span class="verse-body">si redemptae non fuerint in iobeleo revertentur ad dominos quia domus urbium leviticarum pro possessionibus sunt inter filios Israhel</span></p>
<p id="leviticus-25-34"><span class="verse-num">25:34</span> <span class="verse-body">suburbana autem eorum non venient quia possessio sempiterna est</span></p>
<p id="leviticus-25-35"><span class="verse-num">25:35</span> <span class="verse-body">si adtenuatus fuerit frater tuus et infirmus manu et susceperis eum quasi advenam et peregrinum et vixerit tecum</span></p>
<p id="leviticus-25-36"><span class="verse-num">25:36</span> <span class="verse-body">ne accipias usuras ab eo nec amplius quam dedisti time Deum tuum ut vivere possit frater tuus apud te</span></p>
<p id="leviticus-25-37"><span class="verse-num">25:37</span> <span class="verse-body">pecuniam tuam non dabis ei ad usuram et frugum superabundantiam non exiges</span></p>
<p id="leviticus-25-38"><span class="verse-num">25:38</span> <span class="verse-body">ego Dominus Deus vester qui eduxi vos de terra Aegypti ut darem vobis terram Chanaan et essem vester Deus</span></p>
<p id="leviticus-25-39"><span class="verse-num">25:39</span> <span class="verse-body">si paupertate conpulsus vendiderit se tibi frater tuus non eum opprimes servitute famulorum</span></p>
<p id="leviticus-25-40"><span class="verse-num">25:40</span> <span class="verse-body">sed quasi mercennarius et colonus erit usque ad annum iobeleum operabitur apud te</span></p>
<p id="leviticus-25-41"><span class="verse-num">25:41</span> <span class="verse-body">et postea egredietur cum liberis suis et revertetur ad cognationem et ad possessionem patrum suorum</span></p>
<p id="leviticus-25-42"><span class="verse-num">25:42</span> <span class="verse-body">mei enim servi sunt et ego eduxi eos de terra Aegypti non venient condicione servorum</span></p>
<p id="leviticus-25-43"><span class="verse-num">25:43</span> <span class="verse-body">ne adfligas eum per potentiam sed metuito Deum tuum</span></p>
<p id="leviticus-25-44"><span class="verse-num">25:44</span> <span class="verse-body">servus et ancilla sint vobis de nationibus quae in circuitu vestro sunt</span></p>
<p id="leviticus-25-45"><span class="verse-num">25:45</span> <span class="verse-body">et de advenis qui peregrinantur apud vos vel qui ex his nati fuerint in terra vestra hos habebitis famulos</span></p>
<p id="leviticus-25-46"><span class="verse-num">25:46</span> <span class="verse-body">et hereditario iure transmittetis ad posteros ac possidebitis in aeternum fratres autem vestros filios Israhel ne opprimatis per potentiam</span></p>
<p id="leviticus-25-47"><span class="verse-num">25:47</span> <span class="verse-body">si invaluerit apud vos manus advenae atque peregrini et adtenuatus frater tuus vendiderit se ei aut cuiquam de stirpe eius</span></p>
<p id="leviticus-25-48"><span class="verse-num">25:48</span> <span class="verse-body">post venditionem potest redimi qui voluerit ex fratribus suis redimet eum</span></p>
<p id="leviticus-25-49"><span class="verse-num">25:49</span> <span class="verse-body">et patruus et patruelis et consanguineus et adfinis sin autem et ipse potuerit redimet se</span></p>
<p id="leviticus-25-50"><span class="verse-num">25:50</span> <span class="verse-body">supputatis dumtaxat annis a tempore venditionis suae usque ad annum iobeleum et pecunia qua venditus fuerat iuxta annorum numerum et rationem mercennarii supputata</span></p>
<p id="leviticus-25-51"><span class="verse-num">25:51</span> <span class="verse-body">si plures fuerint anni qui remanent usque ad iobeleum secundum hos reddet et pretium</span></p>
<p id="leviticus-25-52"><span class="verse-num">25:52</span> <span class="verse-body">si pauci ponet rationem cum eo iuxta annorum numerum et reddet emptori quod reliquum est annorum</span></p>
<p id="leviticus-25-53"><span class="verse-num">25:53</span> <span class="verse-body">quibus ante servivit mercedibus inputatis non adfliget eum violenter in conspectu tuo</span></p>
<p id="leviticus-25-54"><span class="verse-num">25:54</span> <span class="verse-body">quod si per haec redimi non potuerit anno iobeleo egredietur cum liberis suis</span></p>
<p id="leviticus-25-55"><span class="verse-num">25:55</span> <span class="verse-body">mei sunt enim servi filii Israhel quos eduxi de terra Aegypti</span></p>
<h2 id="leviticus-ch-26">Chapter 26</h2>
<p class="verses"><a href="#leviticus-26-1">1</a> <a href="#leviticus-26-2">2</a> <a href="#leviticus-26-3">3</a> <a href="#leviticus-26-4">4</a> <a href="#leviticus-26-5">5</a> <a href="#leviticus-26-6">6</a> <a href="#leviticus-26-7">7</a> <a href="#leviticus-26-8">8</a> <a href="#leviticus-26-9">9</a> <a href="#leviticus-26-10">10</a> <a href="#leviticus-26-11">11</a> <a href="#leviticus-26-12">12</a> <a href="#leviticus-26-13">13</a> <a href="#leviticus-26-14">14</a> <a href="#leviticus-26-15">15</a> <a href="#leviticus-26-16">16</a> <a href="#leviticus-26-17">17</a> <a href="#leviticus-26-18">18</a> <a href="#leviticus-26-19">19</a> <a href="#leviticus-26-20">20</a> <a href="#leviticus-26-21">21</a> <a href="#leviticus-26-22">22</a> <a href="#leviticus-26-23">23</a> <a href="#leviticus-26-24">24</a> <a href="#leviticus-26-25">25</a> <a href="#leviticus-26-26">26</a> <a href="#leviticus-26-27">27</a> <a href="#leviticus-26-28">28</a> <a href="#leviticus-26-29">29</a> <a href="#leviticus-26-30">30</a> <a href="#leviticus-26-31">31</a> <a href="#leviticus-26-32">32</a> <a href="#leviticus-26-33">33</a> <a href="#leviticus-26-34">34</a> <a href="#leviticus-26-35">35</a> <a href="#leviticus-26-36">36</a> <a href="#leviticus-26-37">37</a> <a href="#leviticus-26-38">38</a> <a href="#leviticus-26-39">39</a> <a href="#leviticus-26-40">40</a> <a href="#leviticus-26-41">41</a> <a href="#leviticus-26-42">42</a> <a href="#leviticus-26-43">43</a> <a href="#leviticus-26-44">44</a> <a href="#leviticus-26-45">45</a></p>
<p id="leviticus-26-1"><span class="verse-num">26:1</span> <span class="verse-body">ego Dominus Deus vester non facietis vobis idolum et sculptile nec titulos erigetis nec insignem lapidem ponetis in terra vestra ut adoretis eum ego enim sum Dominus Deus vester</span></p>
<p id="leviticus-26-2"><span class="verse-num">26:2</span> <span class="verse-body">custodite sabbata mea et pavete ad sanctuarium meum ego Dominus</span></p>
<p id="leviticus-26-3"><span class="verse-num">26:3</span> <span class="verse-body">si in praeceptis meis ambulaveritis et mandata mea custodieritis et feceritis ea dabo vobis pluvias temporibus suis</span></p>
<p id="leviticus-26-4"><span class="verse-num">26:4</span> <span class="verse-body">et terra gignet germen suum et pomis arbores replebuntur</span></p>
<p id="leviticus-26-5"><span class="verse-num">26:5</span> <span class="verse-body">adprehendet messium tritura vindemiam et vindemia occupabit sementem et comedetis panem vestrum in saturitatem et absque pavore habitabitis in terra vestra</span></p>
<p id="leviticus-26-6"><span class="verse-num">26:6</span> <span class="verse-body">dabo pacem in finibus vestris dormietis et non erit qui exterreat auferam malas bestias et gladius non transibit terminos vestros</span></p>
<p id="leviticus-26-7"><span class="verse-num">26:7</span> <span class="verse-body">persequemini inimicos vestros et corruent coram vobis</span></p>
<p id="leviticus-26-8"><span class="verse-num">26:8</span> <span class="verse-body">persequentur quinque de vestris centum alienos et centum ex vobis decem milia cadent inimici vestri in conspectu vestro gladio</span></p>
<p id="leviticus-26-9"><span class="verse-num">26:9</span> <span class="verse-body">respiciam vos et crescere faciam multiplicabimini et firmabo pactum meum vobiscum</span></p>
<p id="leviticus-26-10"><span class="verse-num">26:10</span> <span class="verse-body">comedetis vetustissima veterum et vetera novis supervenientibus proicietis</span></p>
<p id="leviticus-26-11"><span class="verse-num">26:11</span> <span class="verse-body">ponam tabernaculum meum in medio vestri et non abiciet vos anima mea</span></p>
<p id="leviticus-26-12"><span class="verse-num">26:12</span> <span class="verse-body">ambulabo inter vos et ero vester Deus vosque eritis populus meus</span></p>
<p id="leviticus-26-13"><span class="verse-num">26:13</span> <span class="verse-body">ego Dominus Deus vester qui eduxi vos de terra Aegyptiorum ne serviretis eis et qui confregi catenas cervicum vestrarum ut incederetis erecti</span></p>
<p id="leviticus-26-14"><span class="verse-num">26:14</span> <span class="verse-body">quod si non audieritis me nec feceritis omnia mandata mea</span></p>
<p id="leviticus-26-15"><span class="verse-num">26:15</span> <span class="verse-body">si spreveritis leges meas et iudicia mea contempseritis ut non faciatis ea quae a me constituta sunt et ad irritum perducatis pactum meum</span></p>
<p id="leviticus-26-16"><span class="verse-num">26:16</span> <span class="verse-body">ego quoque haec faciam vobis visitabo vos velociter in egestate et ardore qui conficiat oculos vestros et consumat animas frustra seretis sementem quae ab hostibus devorabitur</span></p>
<p id="leviticus-26-17"><span class="verse-num">26:17</span> <span class="verse-body">ponam faciem meam contra vos et corruetis coram hostibus vestris et subiciemini his qui oderunt vos fugietis nemine persequente</span></p>
<p id="leviticus-26-18"><span class="verse-num">26:18</span> <span class="verse-body">sin autem nec sic oboedieritis mihi addam correptiones vestras septuplum propter peccata vestra</span></p>
<p id="leviticus-26-19"><span class="verse-num">26:19</span> <span class="verse-body">et conteram superbiam duritiae vestrae daboque caelum vobis desuper sicut ferrum et terram aeneam</span></p>
<p id="leviticus-26-20"><span class="verse-num">26:20</span> <span class="verse-body">consumetur in cassum labor vester non proferet terra germen nec arbores poma praebebunt</span></p>
<p id="leviticus-26-21"><span class="verse-num">26:21</span> <span class="verse-body">si ambulaveritis ex adverso mihi nec volueritis audire me addam plagas vestras usque in septuplum propter peccata vestra</span></p>
<p id="leviticus-26-22"><span class="verse-num">26:22</span> <span class="verse-body">emittamque in vos bestias agri quae consumant et vos et pecora vestra et ad paucitatem cuncta redigant desertaeque fiant viae vestrae</span></p>
<p id="leviticus-26-23"><span class="verse-num">26:23</span> <span class="verse-body">quod si nec sic volueritis recipere disciplinam sed ambulaveritis ex adverso mihi</span></p>
<p id="leviticus-26-24"><span class="verse-num">26:24</span> <span class="verse-body">ego quoque contra vos adversus incedam et percutiam vos septies propter peccata vestra</span></p>
<p id="leviticus-26-25"><span class="verse-num">26:25</span> <span class="verse-body">inducamque super vos gladium ultorem foederis mei cumque confugeritis in urbes mittam pestilentiam in medio vestri et trademini hostium manibus</span></p>
<p id="leviticus-26-26"><span class="verse-num">26:26</span> <span class="verse-body">postquam confregero baculum panis vestri ita ut decem mulieres in uno clibano coquant panes et reddant eos ad pondus et comedetis et non saturabimini</span></p>
<p id="leviticus-26-27"><span class="verse-num">26:27</span> <span class="verse-body">sin autem nec per haec audieritis me sed ambulaveritis contra me</span></p>
<p id="leviticus-26-28"><span class="verse-num">26:28</span> <span class="verse-body">et ego incedam adversum vos in furore contrario et corripiam vos septem plagis propter peccata vestra</span></p>
<p id="leviticus-26-29"><span class="verse-num">26:29</span> <span class="verse-body">ita ut comedatis carnes filiorum et filiarum vestrarum</span></p>
<p id="leviticus-26-30"><span class="verse-num">26:30</span> <span class="verse-body">destruam excelsa vestra et simulacra confringam cadetis inter ruinas idolorum vestrorum et abominabitur vos anima mea</span></p>
<p id="leviticus-26-31"><span class="verse-num">26:31</span> <span class="verse-body">in tantum ut urbes vestras redigam in solitudinem et deserta faciam sanctuaria vestra nec recipiam ultra odorem suavissimum</span></p>
<p id="leviticus-26-32"><span class="verse-num">26:32</span> <span class="verse-body">disperdamque terram vestram et stupebunt super ea inimici vestri cum habitatores illius fuerint</span></p>
<p id="leviticus-26-33"><span class="verse-num">26:33</span> <span class="verse-body">vos autem dispergam in gentes et evaginabo post vos gladium eritque terra vestra deserta et civitates dirutae</span></p>
<p id="leviticus-26-34"><span class="verse-num">26:34</span> <span class="verse-body">tunc placebunt terrae sabbata sua cunctis diebus solitudinis suae quando fueritis</span></p>
<p id="leviticus-26-35"><span class="verse-num">26:35</span> <span class="verse-body">in terra hostili sabbatizabit et requiescet in sabbatis solitudinis suae eo quod non requieverit in sabbatis vestris quando habitabatis in ea</span></p>
<p id="leviticus-26-36"><span class="verse-num">26:36</span> <span class="verse-body">et qui de vobis remanserint dabo pavorem in cordibus eorum in regionibus hostium terrebit eos sonitus folii volantis et ita fugient quasi gladium cadent nullo sequente</span></p>
<p id="leviticus-26-37"><span class="verse-num">26:37</span> <span class="verse-body">et corruent singuli super fratres suos quasi bella fugientes nemo vestrum inimicis audebit resistere</span></p>
<p id="leviticus-26-38"><span class="verse-num">26:38</span> <span class="verse-body">peribitis inter gentes et hostilis vos terra consumet</span></p>
<p id="leviticus-26-39"><span class="verse-num">26:39</span> <span class="verse-body">quod si et de his aliqui remanserint tabescent in iniquitatibus suis in terra inimicorum suorum et propter peccata patrum suorum et sua adfligentur</span></p>
<p id="leviticus-26-40"><span class="verse-num">26:40</span> <span class="verse-body">donec confiteantur iniquitates suas et maiorum suorum quibus praevaricati sunt in me et ambulaverunt ex adverso mihi</span></p>
<p id="leviticus-26-41"><span class="verse-num">26:41</span> <span class="verse-body">ambulabo igitur et ego contra eos et inducam illos in terram hostilem donec erubescat incircumcisa mens eorum tunc orabunt pro impietatibus suis</span></p>
<p id="leviticus-26-42"><span class="verse-num">26:42</span> <span class="verse-body">et recordabor foederis mei quod pepigi cum Iacob et Isaac et Abraham terrae quoque memor ero</span></p>
<p id="leviticus-26-43"><span class="verse-num">26:43</span> <span class="verse-body">quae cum relicta fuerit ab eis conplacebit sibi in sabbatis suis patiens solitudinem propter illos ipsi vero rogabunt pro peccatis suis eo quod abiecerint iudicia mea et leges meas despexerint</span></p>
<p id="leviticus-26-44"><span class="verse-num">26:44</span> <span class="verse-body">et tamen etiam cum essent in terra hostili non penitus abieci eos neque sic despexi ut consumerentur et irritum facerem pactum meum cum eis ego enim sum Dominus Deus eorum</span></p>
<p id="leviticus-26-45"><span class="verse-num">26:45</span> <span class="verse-body">et recordabor foederis mei pristini quando eduxi eos de terra Aegypti in conspectu gentium ut essem Deus eorum ego Dominus Deus haec sunt praecepta atque iudicia et leges quas dedit Dominus inter se et inter filios Israhel in monte Sinai per manum Mosi</span></p>
<h2 id="leviticus-ch-27">Chapter 27</h2>
<p class="verses"><a href="#leviticus-27-1">1</a> <a href="#leviticus-27-2">2</a> <a href="#leviticus-27-3">3</a> <a href="#leviticus-27-4">4</a> <a href="#leviticus-27-5">5</a> <a href="#leviticus-27-6">6</a> <a href="#leviticus-27-7">7</a> <a href="#leviticus-27-8">8</a> <a href="#leviticus-27-9">9</a> <a href="#leviticus-27-10">10</a> <a href="#leviticus-27-11">11</a> <a href="#leviticus-27-12">12</a> <a href="#leviticus-27-13">13</a> <a href="#leviticus-27-14">14</a> <a href="#leviticus-27-15">15</a> <a href="#leviticus-27-16">16</a> <a href="#leviticus-27-17">17</a> <a href="#leviticus-27-18">18</a> <a href="#leviticus-27-19">19</a> <a href="#leviticus-27-20">20</a> <a href="#leviticus-27-21">21</a> <a href="#leviticus-27-22">22</a> <a href="#leviticus-27-23">23</a> <a href="#leviticus-27-24">24</a> <a href="#leviticus-27-25">25</a> <a href="#leviticus-27-26">26</a> <a href="#leviticus-27-27">27</a> <a href="#leviticus-27-28">28</a> <a href="#leviticus-27-29">29</a> <a href="#leviticus-27-30">30</a> <a href="#leviticus-27-31">31</a> <a href="#leviticus-27-32">32</a> <a href="#leviticus-27-33">33</a></p>
<p id="leviticus-27-1"><span class="verse-num">27:1</span> <span class="verse-body">locutusque est Dominus ad Mosen dicens</span></p>
<p id="leviticus-27-2"><span class="verse-num">27:2</span> <span class="verse-body">loquere filiis Israhel et dices ad eos homo qui votum fecerit et spoponderit Deo animam suam sub aestimatione dabit pretium</span></p>
<p id="leviticus-27-3"><span class="verse-num">27:3</span> <span class="verse-body">si fuerit masculus a vicesimo usque ad sexagesimum annum dabit quinquaginta siclos argenti ad mensuram sanctuarii</span></p>
<p id="leviticus-27-4"><span class="verse-num">27:4</span> <span class="verse-body">si mulier triginta</span></p>
<p id="leviticus-27-5"><span class="verse-num">27:5</span> <span class="verse-body">a quinto autem anno usque ad vicesimum masculus dabit viginti siclos femina decem</span></p>
<p id="leviticus-27-6"><span class="verse-num">27:6</span> <span class="verse-body">ab uno mense usque ad annum quintum pro masculo dabuntur quinque sicli pro femina tres</span></p>
<p id="leviticus-27-7"><span class="verse-num">27:7</span> <span class="verse-body">sexagenarius et ultra masculus dabit quindecim siclos femina decem</span></p>
<p id="leviticus-27-8"><span class="verse-num">27:8</span> <span class="verse-body">si pauper fuerit et aestimationem reddere non valebit stabit coram sacerdote et quantum ille aestimaverit et viderit eum posse reddere tantum dabit</span></p>
<p id="leviticus-27-9"><span class="verse-num">27:9</span> <span class="verse-body">animal autem quod immolari potest Domino si quis voverit sanctum erit</span></p>
<p id="leviticus-27-10"><span class="verse-num">27:10</span> <span class="verse-body">et mutari non poterit id est nec melius malo nec peius bono quod si mutaverit et ipsum quod mutatum est et illud pro quo mutatum est consecratum erit Domino</span></p>
<p id="leviticus-27-11"><span class="verse-num">27:11</span> <span class="verse-body">animal inmundum quod immolari Domino non potest si quis voverit adducetur ante sacerdotem</span></p>
<p id="leviticus-27-12"><span class="verse-num">27:12</span> <span class="verse-body">qui diiudicans utrum bonum an malum sit statuet pretium</span></p>
<p id="leviticus-27-13"><span class="verse-num">27:13</span> <span class="verse-body">quod si dare voluerit is qui offert addet supra aestimationis quintam partem</span></p>
<p id="leviticus-27-14"><span class="verse-num">27:14</span> <span class="verse-body">homo si voverit domum suam et sanctificaverit Domino considerabit eam sacerdos utrum bona an mala sit et iuxta pretium quod ab eo fuerit constitutum venundabitur</span></p>
<p id="leviticus-27-15"><span class="verse-num">27:15</span> <span class="verse-body">sin autem ille qui voverat voluerit redimere eam dabit quintam partem aestimationis supra et habebit domum</span></p>
<p id="leviticus-27-16"><span class="verse-num">27:16</span> <span class="verse-body">quod si agrum possessionis suae voverit et consecraverit Domino iuxta mensuram sementis aestimabitur pretium si triginta modiis hordei seritur terra quinquaginta siclis veniet argenti</span></p>
<p id="leviticus-27-17"><span class="verse-num">27:17</span> <span class="verse-body">si statim ab anno incipientis iobelei voverit agrum quanto valere potest tanto aestimabitur</span></p>
<p id="leviticus-27-18"><span class="verse-num">27:18</span> <span class="verse-body">sin autem post aliquantum temporis supputabit sacerdos pecuniam iuxta annorum qui reliqui sunt numerum usque ad iobeleum et detrahetur ex pretio</span></p>
<p id="leviticus-27-19"><span class="verse-num">27:19</span> <span class="verse-body">quod si voluerit redimere agrum ille qui voverat addet quintam partem aestimatae pecuniae et possidebit eum</span></p>
<p id="leviticus-27-20"><span class="verse-num">27:20</span> <span class="verse-body">sin autem noluerit redimere sed alteri cuilibet fuerit venundatus ultra eum qui voverat redimere non poterit</span></p>
<p id="leviticus-27-21"><span class="verse-num">27:21</span> <span class="verse-body">quia cum iobelei venerit dies sanctificatus erit Domino et possessio consecrata ad ius pertinet sacerdotum</span></p>
<p id="leviticus-27-22"><span class="verse-num">27:22</span> <span class="verse-body">si ager emptus et non de possessione maiorum sanctificatus fuerit Domino</span></p>
<p id="leviticus-27-23"><span class="verse-num">27:23</span> <span class="verse-body">supputabit sacerdos iuxta annorum numerum usque ad iobeleum pretium et dabit ille qui voverat eum Domino</span></p>
<p id="leviticus-27-24"><span class="verse-num">27:24</span> <span class="verse-body">in iobeleo autem revertetur ad priorem dominum qui vendiderat eum et habuerat in sortem possessionis suae</span></p>
<p id="leviticus-27-25"><span class="verse-num">27:25</span> <span class="verse-body">omnis aestimatio siclo sanctuarii ponderabitur siclus viginti obolos habet</span></p>
<p id="leviticus-27-26"><span class="verse-num">27:26</span> <span class="verse-body">primogenita quae ad Dominum pertinent nemo sanctificare poterit et vovere sive bos sive ovis fuerit Domini sunt</span></p>
<p id="leviticus-27-27"><span class="verse-num">27:27</span> <span class="verse-body">quod si inmundum est animal redimet qui obtulit iuxta aestimationem tuam et addet quintam partem pretii si redimere noluerit vendetur alteri quantocumque a te fuerit aestimatum</span></p>
<p id="leviticus-27-28"><span class="verse-num">27:28</span> <span class="verse-body">omne quod Domino consecratur sive homo fuerit sive animal sive ager non veniet nec redimi poterit quicquid semel fuerit consecratum sanctum sanctorum erit Domino</span></p>
<p id="leviticus-27-29"><span class="verse-num">27:29</span> <span class="verse-body">et omnis consecratio quae offertur ab homine non redimetur sed morte morietur</span></p>
<p id="leviticus-27-30"><span class="verse-num">27:30</span> <span class="verse-body">omnes decimae terrae sive de frugibus sive de pomis arborum Domini sunt et illi sanctificantur</span></p>
<p id="leviticus-27-31"><span class="verse-num">27:31</span> <span class="verse-body">si quis autem voluerit redimere decimas suas addet quintam partem earum</span></p>
<p id="leviticus-27-32"><span class="verse-num">27:32</span> <span class="verse-body">omnium decimarum boves et oves et caprae quae sub pastoris virga transeunt quicquid decimum venerit sanctificabitur Domino</span></p>
<p id="leviticus-27-33"><span class="verse-num">27:33</span> <span class="verse-body">non eligetur nec bonum nec malum nec altero commutabitur si quis mutaverit et quod mutatum est et pro quo mutatum est sanctificabitur Domino et non redimetur</span></p>
