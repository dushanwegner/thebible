<h1>Sophonias</h1>
<p class="chapters"><a href="#zephaniah-ch-30">30</a> <a href="#zephaniah-ch-31">31</a> <a href="#zephaniah-ch-32">32</a> <a href="#zephaniah-ch-33">33</a> <a href="#zephaniah-ch-34">34</a> <a href="#zephaniah-ch-35">35</a> <a href="#zephaniah-ch-36">36</a> <a href="#zephaniah-ch-37">37</a> <a href="#zephaniah-ch-38">38</a> <a href="#zephaniah-ch-39">39</a> <a href="#zephaniah-ch-40">40</a> <a href="#zephaniah-ch-41">41</a> <a href="#zephaniah-ch-42">42</a> <a href="#zephaniah-ch-43">43</a> <a href="#zephaniah-ch-44">44</a> <a href="#zephaniah-ch-45">45</a> <a href="#zephaniah-ch-46">46</a> <a href="#zephaniah-ch-47">47</a> <a href="#zephaniah-ch-48">48</a> <a href="#zephaniah-ch-49">49</a> <a href="#zephaniah-ch-50">50</a> <a href="#zephaniah-ch-51">51</a> <a href="#zephaniah-ch-52">52</a> <a href="#zephaniah-ch-1">1</a> <a href="#zephaniah-ch-2">2</a> <a href="#zephaniah-ch-3">3</a> <a href="#zephaniah-ch-4">4</a> <a href="#zephaniah-ch-5">5</a> <a href="#zephaniah-ch-1">1</a> <a href="#zephaniah-ch-2">2</a> <a href="#zephaniah-ch-3">3</a> <a href="#zephaniah-ch-4">4</a> <a href="#zephaniah-ch-5">5</a> <a href="#zephaniah-ch-6">6</a> <a href="#zephaniah-ch-7">7</a> <a href="#zephaniah-ch-8">8</a> <a href="#zephaniah-ch-9">9</a> <a href="#zephaniah-ch-10">10</a> <a href="#zephaniah-ch-11">11</a> <a href="#zephaniah-ch-12">12</a> <a href="#zephaniah-ch-13">13</a> <a href="#zephaniah-ch-14">14</a> <a href="#zephaniah-ch-15">15</a> <a href="#zephaniah-ch-16">16</a> <a href="#zephaniah-ch-17">17</a> <a href="#zephaniah-ch-18">18</a> <a href="#zephaniah-ch-19">19</a> <a href="#zephaniah-ch-20">20</a> <a href="#zephaniah-ch-21">21</a> <a href="#zephaniah-ch-22">22</a> <a href="#zephaniah-ch-23">23</a> <a href="#zephaniah-ch-24">24</a> <a href="#zephaniah-ch-25">25</a> <a href="#zephaniah-ch-26">26</a> <a href="#zephaniah-ch-27">27</a> <a href="#zephaniah-ch-28">28</a> <a href="#zephaniah-ch-29">29</a> <a href="#zephaniah-ch-30">30</a> <a href="#zephaniah-ch-31">31</a> <a href="#zephaniah-ch-32">32</a> <a href="#zephaniah-ch-33">33</a> <a href="#zephaniah-ch-34">34</a> <a href="#zephaniah-ch-35">35</a> <a href="#zephaniah-ch-36">36</a> <a href="#zephaniah-ch-37">37</a> <a href="#zephaniah-ch-38">38</a> <a href="#zephaniah-ch-39">39</a> <a href="#zephaniah-ch-40">40</a> <a href="#zephaniah-ch-41">41</a> <a href="#zephaniah-ch-42">42</a> <a href="#zephaniah-ch-43">43</a> <a href="#zephaniah-ch-44">44</a> <a href="#zephaniah-ch-45">45</a> <a href="#zephaniah-ch-46">46</a> <a href="#zephaniah-ch-47">47</a> <a href="#zephaniah-ch-48">48</a></p>
<h2 id="zephaniah-ch-30">Chapter 30</h2>
<p class="verses"><a href="#zephaniah-30-1">1</a> <a href="#zephaniah-30-2">2</a> <a href="#zephaniah-30-3">3</a> <a href="#zephaniah-30-4">4</a> <a href="#zephaniah-30-5">5</a> <a href="#zephaniah-30-6">6</a> <a href="#zephaniah-30-7">7</a> <a href="#zephaniah-30-8">8</a> <a href="#zephaniah-30-9">9</a> <a href="#zephaniah-30-10">10</a> <a href="#zephaniah-30-11">11</a> <a href="#zephaniah-30-12">12</a> <a href="#zephaniah-30-13">13</a> <a href="#zephaniah-30-14">14</a> <a href="#zephaniah-30-15">15</a> <a href="#zephaniah-30-16">16</a> <a href="#zephaniah-30-17">17</a> <a href="#zephaniah-30-18">18</a> <a href="#zephaniah-30-19">19</a> <a href="#zephaniah-30-20">20</a> <a href="#zephaniah-30-21">21</a> <a href="#zephaniah-30-22">22</a> <a href="#zephaniah-30-23">23</a> <a href="#zephaniah-30-24">24</a></p>
<p id="zephaniah-30-1"><span class="verse-num">30:1</span> <span class="verse-body">hoc verbum quod factum est ad Hieremiam a Domino dicens</span></p>
<p id="zephaniah-30-2"><span class="verse-num">30:2</span> <span class="verse-body">haec dicit Dominus Deus Israhel dicens scribe tibi omnia verba quae locutus sum ad te in libro</span></p>
<p id="zephaniah-30-3"><span class="verse-num">30:3</span> <span class="verse-body">ecce enim dies veniunt dicit Dominus et convertam conversionem populi mei Israhel et Iuda ait Dominus et convertam eos ad terram quam dedi patribus eorum et possidebunt eam</span></p>
<p id="zephaniah-30-4"><span class="verse-num">30:4</span> <span class="verse-body">et haec verba quae locutus est Dominus ad Israhel et ad Iudam</span></p>
<p id="zephaniah-30-5"><span class="verse-num">30:5</span> <span class="verse-body">quoniam haec dicit Dominus vocem terroris audivimus formido et non est pax</span></p>
<p id="zephaniah-30-6"><span class="verse-num">30:6</span> <span class="verse-body">interrogate et videte si generat masculus quare ergo vidi omnis viri manum super lumbum suum quasi parientis et conversae sunt universae facies in auruginem</span></p>
<p id="zephaniah-30-7"><span class="verse-num">30:7</span> <span class="verse-body">vae quia magna dies illa nec est similis eius tempusque tribulationis est Iacob et ex ipso salvabitur</span></p>
<p id="zephaniah-30-8"><span class="verse-num">30:8</span> <span class="verse-body">et erit in die illa ait Dominus exercituum conteram iugum eius de collo tuo et vincula illius disrumpam et non dominabuntur ei amplius alieni</span></p>
<p id="zephaniah-30-9"><span class="verse-num">30:9</span> <span class="verse-body">sed servient Domino Deo suo et David regi suo quem suscitabo eis</span></p>
<p id="zephaniah-30-10"><span class="verse-num">30:10</span> <span class="verse-body">tu ergo ne timeas serve meus Iacob ait Dominus neque paveas Israhel quia ecce ego salvo te de terra longinqua et semen tuum de terra captivitatis eorum et revertetur Iacob et quiescet et cunctis affluet et non erit quem formidet</span></p>
<p id="zephaniah-30-11"><span class="verse-num">30:11</span> <span class="verse-body">quoniam tecum ego sum ait Dominus ut salvem te faciam enim consummationem in cunctis gentibus in quibus dispersi te te autem non faciam in consummationem sed castigabo te in iudicio ut non tibi videaris innoxius</span></p>
<p id="zephaniah-30-12"><span class="verse-num">30:12</span> <span class="verse-body">quia haec dicit Dominus insanabilis fractura tua pessima plaga tua</span></p>
<p id="zephaniah-30-13"><span class="verse-num">30:13</span> <span class="verse-body">non est qui iudicet iudicium tuum ad alligandum curationum utilitas non est tibi</span></p>
<p id="zephaniah-30-14"><span class="verse-num">30:14</span> <span class="verse-body">omnes amatores tui obliti sunt tui te non quaerent plaga enim inimici percussi te castigatione crudeli propter multitudinem iniquitatis tuae dura facta sunt peccata tua</span></p>
<p id="zephaniah-30-15"><span class="verse-num">30:15</span> <span class="verse-body">quid clamas super contritione tua insanabilis est dolor tuus propter multitudinem iniquitatis tuae et dura peccata tua feci haec tibi</span></p>
<p id="zephaniah-30-16"><span class="verse-num">30:16</span> <span class="verse-body">propterea omnes qui comedunt te devorabuntur et universi hostes tui in captivitatem ducentur et qui te vastant vastabuntur cunctosque praedatores tuos dabo in praedam</span></p>
<p id="zephaniah-30-17"><span class="verse-num">30:17</span> <span class="verse-body">obducam enim cicatricem tibi et a vulneribus tuis sanabo te dicit Dominus quia Eiectam vocaverunt te Sion haec est quae non habebat requirentem</span></p>
<p id="zephaniah-30-18"><span class="verse-num">30:18</span> <span class="verse-body">haec dicit Dominus ecce ego convertam conversionem tabernaculorum Iacob et tectis eius miserebor et aedificabitur civitas in excelso suo et templum iuxta ordinem suum fundabitur</span></p>
<p id="zephaniah-30-19"><span class="verse-num">30:19</span> <span class="verse-body">et egredietur de eis laus voxque ludentium et multiplicabo eos et non inminuentur et glorificabo eos et non adtenuabuntur</span></p>
<p id="zephaniah-30-20"><span class="verse-num">30:20</span> <span class="verse-body">et erunt filii eius sicut a principio et coetus eius coram me permanebit et visitabo adversum omnes qui tribulant eum</span></p>
<p id="zephaniah-30-21"><span class="verse-num">30:21</span> <span class="verse-body">et erit dux eius ex eo et princeps de medio eius producetur et adplicabo eum et accedet ad me quis enim iste est qui adplicet cor suum ut adpropinquet mihi ait Dominus</span></p>
<p id="zephaniah-30-22"><span class="verse-num">30:22</span> <span class="verse-body">et eritis mihi in populum et ego ero vobis in Deum</span></p>
<p id="zephaniah-30-23"><span class="verse-num">30:23</span> <span class="verse-body">ecce turbo Domini furor egrediens procella ruens in capite impiorum conquiescet</span></p>
<p id="zephaniah-30-24"><span class="verse-num">30:24</span> <span class="verse-body">non avertet iram indignationis Dominus donec faciat et conpleat cogitationem cordis sui in novissimo dierum intellegetis ea __________________________________________________________________</span></p>
<h2 id="zephaniah-ch-31">Chapter 31</h2>
<p class="verses"><a href="#zephaniah-31-1">1</a> <a href="#zephaniah-31-2">2</a> <a href="#zephaniah-31-3">3</a> <a href="#zephaniah-31-4">4</a> <a href="#zephaniah-31-5">5</a> <a href="#zephaniah-31-6">6</a> <a href="#zephaniah-31-7">7</a> <a href="#zephaniah-31-8">8</a> <a href="#zephaniah-31-9">9</a> <a href="#zephaniah-31-10">10</a> <a href="#zephaniah-31-11">11</a> <a href="#zephaniah-31-12">12</a> <a href="#zephaniah-31-13">13</a> <a href="#zephaniah-31-14">14</a> <a href="#zephaniah-31-15">15</a> <a href="#zephaniah-31-16">16</a> <a href="#zephaniah-31-17">17</a> <a href="#zephaniah-31-18">18</a> <a href="#zephaniah-31-19">19</a> <a href="#zephaniah-31-20">20</a> <a href="#zephaniah-31-21">21</a> <a href="#zephaniah-31-22">22</a> <a href="#zephaniah-31-23">23</a> <a href="#zephaniah-31-24">24</a> <a href="#zephaniah-31-25">25</a> <a href="#zephaniah-31-26">26</a> <a href="#zephaniah-31-27">27</a> <a href="#zephaniah-31-28">28</a> <a href="#zephaniah-31-29">29</a> <a href="#zephaniah-31-30">30</a> <a href="#zephaniah-31-31">31</a> <a href="#zephaniah-31-32">32</a> <a href="#zephaniah-31-33">33</a> <a href="#zephaniah-31-34">34</a> <a href="#zephaniah-31-35">35</a> <a href="#zephaniah-31-36">36</a> <a href="#zephaniah-31-37">37</a> <a href="#zephaniah-31-38">38</a> <a href="#zephaniah-31-39">39</a> <a href="#zephaniah-31-40">40</a></p>
<p id="zephaniah-31-1"><span class="verse-num">31:1</span> <span class="verse-body">in tempore illo dicit Dominus ero Deus universis cognationibus Israhel et ipsi erunt mihi in populum</span></p>
<p id="zephaniah-31-2"><span class="verse-num">31:2</span> <span class="verse-body">haec dicit Dominus invenit gratiam in deserto populus qui remanserat gladio vadet ad requiem suam Israhel</span></p>
<p id="zephaniah-31-3"><span class="verse-num">31:3</span> <span class="verse-body">longe Dominus apparuit mihi et in caritate perpetua dilexi te ideo adtraxi te miserans</span></p>
<p id="zephaniah-31-4"><span class="verse-num">31:4</span> <span class="verse-body">rursumque aedificabo te et aedificaberis virgo Israhel adhuc ornaberis tympanis tuis et egredieris in choro ludentium</span></p>
<p id="zephaniah-31-5"><span class="verse-num">31:5</span> <span class="verse-body">adhuc plantabis vineas in montibus Samariae plantabunt plantantes et donec tempus veniat non vindemiabunt</span></p>
<p id="zephaniah-31-6"><span class="verse-num">31:6</span> <span class="verse-body">quia erit dies in qua clamabunt custodes in monte Ephraim surgite et ascendamus in Sion ad Dominum Deum nostrum</span></p>
<p id="zephaniah-31-7"><span class="verse-num">31:7</span> <span class="verse-body">quia haec dicit Dominus exultate in laetitia Iacob et hinnite contra caput gentium personate canite et dicite salva Domine populum tuum reliquias Israhel</span></p>
<p id="zephaniah-31-8"><span class="verse-num">31:8</span> <span class="verse-body">ecce ego adducam eos de terra aquilonis et congregabo eos ab extremis terrae inter quos erunt caecus et claudus et praegnans et pariens simul coetus magnus revertentium huc</span></p>
<p id="zephaniah-31-9"><span class="verse-num">31:9</span> <span class="verse-body">in fletu venient et in precibus deducam eos et adducam eos per torrentes aquarum in via recta et non inpingent in ea quia factus sum Israheli pater et Ephraim primogenitus meus est</span></p>
<p id="zephaniah-31-10"><span class="verse-num">31:10</span> <span class="verse-body">audite verbum Domini gentes et adnuntiate insulis quae procul sunt et dicite qui dispersit Israhel congregabit eum et custodiet eum sicut pastor gregem suum</span></p>
<p id="zephaniah-31-11"><span class="verse-num">31:11</span> <span class="verse-body">redemit enim Dominus Iacob et liberavit eum de manu potentioris</span></p>
<p id="zephaniah-31-12"><span class="verse-num">31:12</span> <span class="verse-body">et venient et laudabunt in monte Sion et confluent ad bona Domini super frumento et vino et oleo et fetu pecorum et armentorum eritque anima eorum quasi hortus inriguus et ultra non esurient</span></p>
<p id="zephaniah-31-13"><span class="verse-num">31:13</span> <span class="verse-body">tunc laetabitur virgo in choro iuvenes et senes simul et convertam luctum eorum in gaudium et consolabor eos et laetificabo a dolore suo</span></p>
<p id="zephaniah-31-14"><span class="verse-num">31:14</span> <span class="verse-body">et inebriabo animam sacerdotum pinguedine et populus meus bonis meis adimplebitur ait Dominus</span></p>
<p id="zephaniah-31-15"><span class="verse-num">31:15</span> <span class="verse-body">haec dicit Dominus vox in excelso audita est lamentationis fletus et luctus Rachel plorantis filios suos et nolentis consolari super eis quia non sunt</span></p>
<p id="zephaniah-31-16"><span class="verse-num">31:16</span> <span class="verse-body">haec dicit Dominus quiescat vox tua a ploratu et oculi tui a lacrimis quia est merces operi tuo ait Dominus et revertentur de terra inimici</span></p>
<p id="zephaniah-31-17"><span class="verse-num">31:17</span> <span class="verse-body">et est spes novissimis tuis ait Dominus et revertentur filii ad terminos suos</span></p>
<p id="zephaniah-31-18"><span class="verse-num">31:18</span> <span class="verse-body">audiens audivi Ephraim transmigrantem castigasti me et eruditus sum quasi iuvenculus indomitus converte me et revertar quia tu Dominus Deus meus</span></p>
<p id="zephaniah-31-19"><span class="verse-num">31:19</span> <span class="verse-body">postquam enim convertisti me egi paenitentiam et postquam ostendisti mihi percussi femur meum confusus sum et erubui quoniam sustinui obprobrium adulescentiae meae</span></p>
<p id="zephaniah-31-20"><span class="verse-num">31:20</span> <span class="verse-body">si filius honorabilis mihi Ephraim si puer delicatus quia ex quo locutus sum de eo adhuc recordabor eius idcirco conturbata sunt viscera mea super eum miserans miserebor eius ait Dominus</span></p>
<p id="zephaniah-31-21"><span class="verse-num">31:21</span> <span class="verse-body">statue tibi speculam pone tibi amaritudines dirige cor tuum in viam directam in qua ambulasti revertere virgo Israhel revertere ad civitates tuas istas</span></p>
<p id="zephaniah-31-22"><span class="verse-num">31:22</span> <span class="verse-body">usquequo deliciis dissolveris filia vaga quia creavit Dominus novum super terram femina circumdabit virum</span></p>
<p id="zephaniah-31-23"><span class="verse-num">31:23</span> <span class="verse-body">haec dicit Dominus exercituum Deus Israhel adhuc dicent verbum istud in terra Iuda et in urbibus eius cum convertero captivitatem eorum benedicat tibi Dominus pulchritudo iustitiae mons sanctus</span></p>
<p id="zephaniah-31-24"><span class="verse-num">31:24</span> <span class="verse-body">et habitabunt in eo Iudas et omnes civitates eius simul agricolae et minantes greges</span></p>
<p id="zephaniah-31-25"><span class="verse-num">31:25</span> <span class="verse-body">quia inebriavi animam lassam et omnem animam esurientem saturavi</span></p>
<p id="zephaniah-31-26"><span class="verse-num">31:26</span> <span class="verse-body">ideo quasi de somno suscitatus sum et vidi et somnus meus dulcis mihi</span></p>
<p id="zephaniah-31-27"><span class="verse-num">31:27</span> <span class="verse-body">ecce dies veniunt dicit Dominus et seminabo domum Israhel et domum Iuda semine hominis et semine iumentorum</span></p>
<p id="zephaniah-31-28"><span class="verse-num">31:28</span> <span class="verse-body">et sicut vigilavi super eos ut evellerem et demolirer et dissiparem et disperderem et adfligerem sic vigilabo super eos ut aedificem et plantem ait Dominus</span></p>
<p id="zephaniah-31-29"><span class="verse-num">31:29</span> <span class="verse-body">in diebus illis non dicent ultra patres comederunt uvam acerbam et dentes filiorum obstipuerunt</span></p>
<p id="zephaniah-31-30"><span class="verse-num">31:30</span> <span class="verse-body">sed unusquisque in iniquitate sua morietur omnis homo qui comederit uvam acerbam obstupescent dentes eius</span></p>
<p id="zephaniah-31-31"><span class="verse-num">31:31</span> <span class="verse-body">ecce dies veniunt dicit Dominus et feriam domui Israhel et domui Iuda foedus novum</span></p>
<p id="zephaniah-31-32"><span class="verse-num">31:32</span> <span class="verse-body">non secundum pactum quod pepigi cum patribus vestris in die qua adprehendi manum eorum ut educerem eos de terra Aegypti pactum quod irritum fecerunt et ego dominatus sum eorum dicit Dominus</span></p>
<p id="zephaniah-31-33"><span class="verse-num">31:33</span> <span class="verse-body">sed hoc erit pactum quod feriam cum domo Israhel post dies illos dicit Dominus dabo legem meam in visceribus eorum et in corde eorum scribam eam et ero eis in Deum et ipsi erunt mihi in populum</span></p>
<p id="zephaniah-31-34"><span class="verse-num">31:34</span> <span class="verse-body">et non docebunt ultra vir proximum suum et vir fratrem suum dicens cognoscite Dominum omnes enim cognoscent me a minimo eorum usque ad maximum ait Dominus quia propitiabor iniquitati eorum et peccati eorum non ero memor amplius</span></p>
<p id="zephaniah-31-35"><span class="verse-num">31:35</span> <span class="verse-body">haec dicit Dominus qui dat solem in lumine diei ordinem lunae et stellarum in lumine noctis qui turbat mare et sonant fluctus eius Dominus exercituum nomen illi</span></p>
<p id="zephaniah-31-36"><span class="verse-num">31:36</span> <span class="verse-body">si defecerint leges istae coram me dicit Dominus tunc et semen Israhel deficiet ut non sit gens coram me cunctis diebus</span></p>
<p id="zephaniah-31-37"><span class="verse-num">31:37</span> <span class="verse-body">haec dicit Dominus si mensurari potuerint caeli sursum et investigari fundamenta terrae deorsum et ego abiciam universum semen Israhel propter omnia quae fecerunt dicit Dominus</span></p>
<p id="zephaniah-31-38"><span class="verse-num">31:38</span> <span class="verse-body">ecce dies veniunt dicit Dominus et aedificabitur civitas Domino a turre Ananehel usque ad portam Anguli</span></p>
<p id="zephaniah-31-39"><span class="verse-num">31:39</span> <span class="verse-body">et exibit ultra norma mensurae in conspectu eius super collem Gareb et circuibit Goatha</span></p>
<p id="zephaniah-31-40"><span class="verse-num">31:40</span> <span class="verse-body">et omnem vallem cadaverum et cineris et universam regionem mortis usque ad torrentem Cedron et usque ad angulum portae Equorum orientalis sanctum Domini non evelletur et non destruetur ultra in perpetuum __________________________________________________________________</span></p>
<h2 id="zephaniah-ch-32">Chapter 32</h2>
<p class="verses"><a href="#zephaniah-32-1">1</a> <a href="#zephaniah-32-2">2</a> <a href="#zephaniah-32-3">3</a> <a href="#zephaniah-32-4">4</a> <a href="#zephaniah-32-5">5</a> <a href="#zephaniah-32-6">6</a> <a href="#zephaniah-32-7">7</a> <a href="#zephaniah-32-8">8</a> <a href="#zephaniah-32-9">9</a> <a href="#zephaniah-32-10">10</a> <a href="#zephaniah-32-11">11</a> <a href="#zephaniah-32-12">12</a> <a href="#zephaniah-32-13">13</a> <a href="#zephaniah-32-14">14</a> <a href="#zephaniah-32-15">15</a> <a href="#zephaniah-32-16">16</a> <a href="#zephaniah-32-17">17</a> <a href="#zephaniah-32-18">18</a> <a href="#zephaniah-32-19">19</a> <a href="#zephaniah-32-20">20</a> <a href="#zephaniah-32-21">21</a> <a href="#zephaniah-32-22">22</a> <a href="#zephaniah-32-23">23</a> <a href="#zephaniah-32-24">24</a> <a href="#zephaniah-32-25">25</a> <a href="#zephaniah-32-26">26</a> <a href="#zephaniah-32-27">27</a> <a href="#zephaniah-32-28">28</a> <a href="#zephaniah-32-29">29</a> <a href="#zephaniah-32-30">30</a> <a href="#zephaniah-32-31">31</a> <a href="#zephaniah-32-32">32</a> <a href="#zephaniah-32-33">33</a> <a href="#zephaniah-32-34">34</a> <a href="#zephaniah-32-35">35</a> <a href="#zephaniah-32-36">36</a> <a href="#zephaniah-32-37">37</a> <a href="#zephaniah-32-38">38</a> <a href="#zephaniah-32-39">39</a> <a href="#zephaniah-32-40">40</a> <a href="#zephaniah-32-41">41</a> <a href="#zephaniah-32-42">42</a> <a href="#zephaniah-32-43">43</a> <a href="#zephaniah-32-44">44</a></p>
<p id="zephaniah-32-1"><span class="verse-num">32:1</span> <span class="verse-body">verbum quod factum est ad Hieremiam a Domino in anno decimo Sedeciae regis Iuda ipse est annus octavusdecimus Nabuchodonosor</span></p>
<p id="zephaniah-32-2"><span class="verse-num">32:2</span> <span class="verse-body">tunc exercitus regis Babylonis obsidebat Hierusalem et Hieremias propheta erat clausus in atrio carceris qui erat in domo regis Iuda</span></p>
<p id="zephaniah-32-3"><span class="verse-num">32:3</span> <span class="verse-body">clauserat enim eum Sedecias rex Iuda dicens quare vaticinaris dicens haec dicit Dominus ecce ego dabo civitatem istam in manu regis Babylonis et capiet eam</span></p>
<p id="zephaniah-32-4"><span class="verse-num">32:4</span> <span class="verse-body">et Sedecias rex Iuda non effugiet de manu Chaldeorum sed tradetur in manu regis Babylonis et loquetur os eius cum ore illius et oculi eius oculos illius videbunt</span></p>
<p id="zephaniah-32-5"><span class="verse-num">32:5</span> <span class="verse-body">et in Babylonem ducet Sedeciam et ibi erit donec visitem eum ait Dominus si autem dimicaveritis adversum Chaldeos nihil prosperum habebitis</span></p>
<p id="zephaniah-32-6"><span class="verse-num">32:6</span> <span class="verse-body">et dixit Hieremias factum est verbum Domini ad me dicens</span></p>
<p id="zephaniah-32-7"><span class="verse-num">32:7</span> <span class="verse-body">ecce Anamehel filius Sellum patruelis tuus veniet ad te dicens eme tibi agrum meum qui est in Anathoth tibi enim conpetit ex propinquitate ut emas</span></p>
<p id="zephaniah-32-8"><span class="verse-num">32:8</span> <span class="verse-body">et venit ad me Anamehel filius patrui mei secundum verbum Domini ad vestibulum carceris et ait ad me posside agrum meum qui est in Anathoth in terra Beniamin quia tibi conpetit hereditas et tu propinquus ut possideas intellexi autem quod verbum Domini esset</span></p>
<p id="zephaniah-32-9"><span class="verse-num">32:9</span> <span class="verse-body">et emi agrum ab Anamehel filio patrui mei qui est in Anathoth et adpendi ei argentum septem stateres et decem argenteos</span></p>
<p id="zephaniah-32-10"><span class="verse-num">32:10</span> <span class="verse-body">et scripsi in libro et signavi et adhibui testes et adpendi argentum in statera</span></p>
<p id="zephaniah-32-11"><span class="verse-num">32:11</span> <span class="verse-body">et accepi librum possessionis signatum stipulationes et rata et signa forinsecus</span></p>
<p id="zephaniah-32-12"><span class="verse-num">32:12</span> <span class="verse-body">et dedi librum possessionis Baruch filio Neri filii Maasiae in oculis Anamehel patruelis mei et in oculis testium qui scripti erant in libro emptionis in oculis omnium Iudaeorum qui sedebant in atrio carceris</span></p>
<p id="zephaniah-32-13"><span class="verse-num">32:13</span> <span class="verse-body">et praecepi Baruch coram eis dicens</span></p>
<p id="zephaniah-32-14"><span class="verse-num">32:14</span> <span class="verse-body">haec dicit Dominus exercituum Deus Israhel sume libros istos librum emptionis hunc signatum et librum hunc qui apertus est et pones illos in vase fictili ut permanere possint diebus multis</span></p>
<p id="zephaniah-32-15"><span class="verse-num">32:15</span> <span class="verse-body">haec enim dicit Dominus exercituum Deus Israhel adhuc possidebuntur domus et agri et vineae in terra ista</span></p>
<p id="zephaniah-32-16"><span class="verse-num">32:16</span> <span class="verse-body">et oravi ad Dominum postquam tradidi librum possessionis Baruch filio Neri dicens</span></p>
<p id="zephaniah-32-17"><span class="verse-num">32:17</span> <span class="verse-body">heu heu heu Domine Deus ecce tu fecisti caelum et terram in fortitudine tua magna et in brachio tuo extento non erit tibi difficile omne verbum</span></p>
<p id="zephaniah-32-18"><span class="verse-num">32:18</span> <span class="verse-body">qui facis misericordiam in milibus et reddes iniquitatem patrum in sinu filiorum eorum post eos fortissime magne potens Dominus exercituum nomen tibi</span></p>
<p id="zephaniah-32-19"><span class="verse-num">32:19</span> <span class="verse-body">magnus consilio et inconprehensibilis cogitatu cuius oculi aperti sunt super omnes vias filiorum Adam ut reddas unicuique secundum vias suas et secundum fructum adinventionum eius</span></p>
<p id="zephaniah-32-20"><span class="verse-num">32:20</span> <span class="verse-body">qui posuisti signa et portenta in terra Aegypti usque ad diem hanc et in Israhel et in hominibus et fecisti tibi nomen sicut est dies haec</span></p>
<p id="zephaniah-32-21"><span class="verse-num">32:21</span> <span class="verse-body">et eduxisti populum tuum Israhel de terra Aegypti in signis et in portentis et in manu robusta et in brachio extento et in terrore magno</span></p>
<p id="zephaniah-32-22"><span class="verse-num">32:22</span> <span class="verse-body">et dedisti eis terram hanc quam iurasti patribus eorum ut dares eis terram fluentem lacte et melle</span></p>
<p id="zephaniah-32-23"><span class="verse-num">32:23</span> <span class="verse-body">et ingressi sunt et possederunt eam et non oboedierunt voci tuae et in lege tua non ambulaverunt omnia quae mandasti eis ut facerent non fecerunt et evenerunt eis omnia mala haec</span></p>
<p id="zephaniah-32-24"><span class="verse-num">32:24</span> <span class="verse-body">ecce munitiones extructae sunt adversum civitatem ut capiatur et urbs data est in manu Chaldeorum qui proeliantur adversum eam a facie gladii et famis et pestilentiae et quaecumque locutus es acciderunt ut ipse tu cernis</span></p>
<p id="zephaniah-32-25"><span class="verse-num">32:25</span> <span class="verse-body">et tu dicis mihi Domine Deus eme agrum argento et adhibe testes cum urbs data sit in manu Chaldeorum</span></p>
<p id="zephaniah-32-26"><span class="verse-num">32:26</span> <span class="verse-body">et factum est verbum Domini ad Hieremiam dicens</span></p>
<p id="zephaniah-32-27"><span class="verse-num">32:27</span> <span class="verse-body">ecce ego Dominus Deus universae carnis numquid mihi difficile erit omne verbum</span></p>
<p id="zephaniah-32-28"><span class="verse-num">32:28</span> <span class="verse-body">propterea haec dicit Dominus ecce ego tradam civitatem istam in manu Chaldeorum et in manu regis Babylonis et capiet eam</span></p>
<p id="zephaniah-32-29"><span class="verse-num">32:29</span> <span class="verse-body">et venient Chaldei proeliantes adversum urbem hanc et succendent eam igni et conburent eam et domos in quarum domatibus sacrificabant Baal et libabant diis alienis libamina ad inritandum me</span></p>
<p id="zephaniah-32-30"><span class="verse-num">32:30</span> <span class="verse-body">erant enim filii Israhel et filii Iuda iugiter facientes malum in oculis meis ab adulescentia sua filii Israhel qui usque nunc exacerbant me in opere manuum suarum dicit Dominus</span></p>
<p id="zephaniah-32-31"><span class="verse-num">32:31</span> <span class="verse-body">quia in furore et in indignatione mea facta est mihi civitas haec a die qua aedificaverunt eam usque ad diem istam qua aufertur de conspectu meo</span></p>
<p id="zephaniah-32-32"><span class="verse-num">32:32</span> <span class="verse-body">propter malitiam filiorum Israhel et filiorum Iuda quam fecerunt ad iracundiam me provocantes ipsi et reges eorum principes eorum et sacerdotes et prophetae eorum vir Iuda et habitatores Hierusalem</span></p>
<p id="zephaniah-32-33"><span class="verse-num">32:33</span> <span class="verse-body">et verterunt ad me terga et non facies cum docerem eos diluculo et erudirem et nollent audire ut acciperent disciplinam</span></p>
<p id="zephaniah-32-34"><span class="verse-num">32:34</span> <span class="verse-body">et posuerunt idola sua in domo in qua invocatum est nomen meum ut polluerent eam</span></p>
<p id="zephaniah-32-35"><span class="verse-num">32:35</span> <span class="verse-body">et aedificaverunt excelsa Baal quae sunt in valle filii Ennom ut initiarent filios suos et filias suas Moloch quod non mandavi eis nec ascendit in cor meum ut facerent abominationem hanc et in peccatum deducerent Iudam</span></p>
<p id="zephaniah-32-36"><span class="verse-num">32:36</span> <span class="verse-body">et nunc propter ista haec dicit Dominus Deus Israhel ad civitatem hanc de qua vos dicitis quod tradatur in manu regis Babylonis in gladio et in fame et in peste</span></p>
<p id="zephaniah-32-37"><span class="verse-num">32:37</span> <span class="verse-body">ecce ego congregabo eos de universis terris ad quas eieci eos in furore meo et in ira mea et in indignatione grandi et reducam eos ad locum istum et habitare eos faciam confidenter</span></p>
<p id="zephaniah-32-38"><span class="verse-num">32:38</span> <span class="verse-body">et erunt mihi in populum et ego ero eis in Deum</span></p>
<p id="zephaniah-32-39"><span class="verse-num">32:39</span> <span class="verse-body">et dabo eis cor unum et viam unam ut timeant me universis diebus et bene sit eis et filiis eorum post eos</span></p>
<p id="zephaniah-32-40"><span class="verse-num">32:40</span> <span class="verse-body">et feriam eis pactum sempiternum et non desinam eis benefacere et timorem meum dabo in corde eorum ut non recedant a me</span></p>
<p id="zephaniah-32-41"><span class="verse-num">32:41</span> <span class="verse-body">et laetabor super eis cum bene eis fecero et plantabo eos in terra ista in veritate in toto corde meo et in tota anima mea</span></p>
<p id="zephaniah-32-42"><span class="verse-num">32:42</span> <span class="verse-body">quia haec dicit Dominus sicut adduxi super populum istum omne malum hoc grande sic adducam super eos omne bonum quod ego loquor ad eos</span></p>
<p id="zephaniah-32-43"><span class="verse-num">32:43</span> <span class="verse-body">et possidebuntur agri in terra ista de qua vos dicitis quod deserta sit eo quod non remanserit homo et iumentum et data sit in manu Chaldeorum</span></p>
<p id="zephaniah-32-44"><span class="verse-num">32:44</span> <span class="verse-body">agri pecunia ementur et scribentur in libro et inprimetur signum et testis adhibebitur in terra Beniamin et in circuitu Hierusalem in civitatibus Iuda et in civitatibus montanis et in civitatibus campestribus et in civitatibus quae ad austrum sunt quia convertam captivitatem eorum ait Dominus __________________________________________________________________</span></p>
<h2 id="zephaniah-ch-33">Chapter 33</h2>
<p class="verses"><a href="#zephaniah-33-1">1</a> <a href="#zephaniah-33-2">2</a> <a href="#zephaniah-33-3">3</a> <a href="#zephaniah-33-4">4</a> <a href="#zephaniah-33-5">5</a> <a href="#zephaniah-33-6">6</a> <a href="#zephaniah-33-7">7</a> <a href="#zephaniah-33-8">8</a> <a href="#zephaniah-33-9">9</a> <a href="#zephaniah-33-10">10</a> <a href="#zephaniah-33-11">11</a> <a href="#zephaniah-33-12">12</a> <a href="#zephaniah-33-13">13</a> <a href="#zephaniah-33-14">14</a> <a href="#zephaniah-33-15">15</a> <a href="#zephaniah-33-16">16</a> <a href="#zephaniah-33-17">17</a> <a href="#zephaniah-33-18">18</a> <a href="#zephaniah-33-19">19</a> <a href="#zephaniah-33-20">20</a> <a href="#zephaniah-33-21">21</a> <a href="#zephaniah-33-22">22</a> <a href="#zephaniah-33-23">23</a> <a href="#zephaniah-33-24">24</a> <a href="#zephaniah-33-25">25</a> <a href="#zephaniah-33-26">26</a></p>
<p id="zephaniah-33-1"><span class="verse-num">33:1</span> <span class="verse-body">et factum est verbum Domini ad Hieremiam secundo cum adhuc clausus esset in atrio carceris dicens</span></p>
<p id="zephaniah-33-2"><span class="verse-num">33:2</span> <span class="verse-body">haec dicit Dominus qui facturus est Dominus et formaturus illud et paraturus Dominus nomen eius</span></p>
<p id="zephaniah-33-3"><span class="verse-num">33:3</span> <span class="verse-body">clama ad me et exaudiam te et adnuntiabo tibi grandia et firma quae nescis</span></p>
<p id="zephaniah-33-4"><span class="verse-num">33:4</span> <span class="verse-body">quia haec dicit Dominus Deus Israhel ad domos urbis huius et ad domos regis Iuda quae destructae sunt et ad munitiones et gladium</span></p>
<p id="zephaniah-33-5"><span class="verse-num">33:5</span> <span class="verse-body">venientium ut dimicent cum Chaldeis et impleant eas cadaveribus hominum quas percussi in furore meo et in indignatione mea abscondens faciem meam a civitate hac propter omnem malitiam eorum</span></p>
<p id="zephaniah-33-6"><span class="verse-num">33:6</span> <span class="verse-body">ecce ego obducam ei cicatricem et sanitatem et curabo eos et revelabo illis deprecationem pacis et veritatis</span></p>
<p id="zephaniah-33-7"><span class="verse-num">33:7</span> <span class="verse-body">et convertam conversionem Iuda et conversionem Hierusalem et aedificabo eos sicut a principio</span></p>
<p id="zephaniah-33-8"><span class="verse-num">33:8</span> <span class="verse-body">et emundabo illos ab omni iniquitate sua in qua peccaverunt mihi et propitius ero cunctis iniquitatibus eorum in quibus deliquerunt mihi et spreverunt me</span></p>
<p id="zephaniah-33-9"><span class="verse-num">33:9</span> <span class="verse-body">et erit mihi in nomen et in gaudium et in laudem et in exultationem cunctis gentibus terrae quae audierint omnia bona quae ego facturus sum eis et pavebunt et turbabuntur in universis bonis et in omni pace quam ego faciam ei</span></p>
<p id="zephaniah-33-10"><span class="verse-num">33:10</span> <span class="verse-body">haec dicit Dominus adhuc audietur in loco isto quem vos dicitis esse desertum eo quod non sit homo et iumentum in civitatibus Iuda et foris Hierusalem quae desolatae sunt absque homine et absque habitatore et absque pecore</span></p>
<p id="zephaniah-33-11"><span class="verse-num">33:11</span> <span class="verse-body">vox gaudii et vox laetitiae vox sponsi et vox sponsae vox dicentium confitemini Domino exercituum quoniam bonus Dominus quoniam in aeternum misericordia eius et portantium vota in domum Domini reducam enim conversionem terrae sicut a principio dicit Dominus</span></p>
<p id="zephaniah-33-12"><span class="verse-num">33:12</span> <span class="verse-body">haec dicit Dominus exercituum adhuc erit in loco isto deserto absque homine et absque iumento et in cunctis civitatibus eius habitaculum pastorum accubantium gregum</span></p>
<p id="zephaniah-33-13"><span class="verse-num">33:13</span> <span class="verse-body">in civitatibus montuosis et in civitatibus campestribus et in civitatibus quae ad austrum sunt et in terra Beniamin et in circuitu Hierusalem et in civitatibus Iuda adhuc transibunt greges ad manum numerantis ait Dominus</span></p>
<p id="zephaniah-33-14"><span class="verse-num">33:14</span> <span class="verse-body">ecce dies veniunt dicit Dominus et suscitabo verbum bonum quod locutus sum ad domum Israhel et ad domum Iuda</span></p>
<p id="zephaniah-33-15"><span class="verse-num">33:15</span> <span class="verse-body">in diebus illis et in tempore illo germinare faciam David germen iustitiae et faciet iudicium et iustitiam in terra</span></p>
<p id="zephaniah-33-16"><span class="verse-num">33:16</span> <span class="verse-body">in diebus illis salvabitur Iuda et Hierusalem habitabit confidenter et hoc est quod vocabit eam Dominus iustus noster</span></p>
<p id="zephaniah-33-17"><span class="verse-num">33:17</span> <span class="verse-body">quia haec dicit Dominus non interibit de David vir qui sedeat super thronum domus Israhel</span></p>
<p id="zephaniah-33-18"><span class="verse-num">33:18</span> <span class="verse-body">et de sacerdotibus et Levitis non interibit vir a facie mea qui offerat holocaustomata et incendat sacrificium et caedat victimas cunctis diebus</span></p>
<p id="zephaniah-33-19"><span class="verse-num">33:19</span> <span class="verse-body">et factum est verbum Domini ad Hieremiam dicens</span></p>
<p id="zephaniah-33-20"><span class="verse-num">33:20</span> <span class="verse-body">haec dicit Dominus si irritum fieri potest pactum meum cum die et pactum meum cum nocte ut non sit dies et nox in tempore suo</span></p>
<p id="zephaniah-33-21"><span class="verse-num">33:21</span> <span class="verse-body">et pactum meum irritum esse poterit cum David servo meo ut non sit ex eo filius qui regnet in throno eius et Levitae et sacerdotes ministri mei</span></p>
<p id="zephaniah-33-22"><span class="verse-num">33:22</span> <span class="verse-body">sicuti numerari non possunt stellae caeli et metiri harena maris sic multiplicabo semen David servi mei et Levitas ministros meos</span></p>
<p id="zephaniah-33-23"><span class="verse-num">33:23</span> <span class="verse-body">et factum est verbum Domini ad Hieremiam dicens</span></p>
<p id="zephaniah-33-24"><span class="verse-num">33:24</span> <span class="verse-body">numquid non vidisti quid populus hic locutus sit dicens duae cognationes quas elegerat Dominus abiectae sunt et populum meum despexerunt eo quod non sit ultra gens coram eis</span></p>
<p id="zephaniah-33-25"><span class="verse-num">33:25</span> <span class="verse-body">haec dicit Dominus si pactum meum inter diem et noctem et leges caelo et terrae non posui</span></p>
<p id="zephaniah-33-26"><span class="verse-num">33:26</span> <span class="verse-body">equidem et semen Iacob et David servi mei proiciam ut non adsumam de semine eius principes seminis Abraham et Isaac et Iacob reducam enim conversionem eorum et miserebor eis __________________________________________________________________</span></p>
<h2 id="zephaniah-ch-34">Chapter 34</h2>
<p class="verses"><a href="#zephaniah-34-1">1</a> <a href="#zephaniah-34-2">2</a> <a href="#zephaniah-34-3">3</a> <a href="#zephaniah-34-4">4</a> <a href="#zephaniah-34-5">5</a> <a href="#zephaniah-34-6">6</a> <a href="#zephaniah-34-7">7</a> <a href="#zephaniah-34-8">8</a> <a href="#zephaniah-34-9">9</a> <a href="#zephaniah-34-10">10</a> <a href="#zephaniah-34-11">11</a> <a href="#zephaniah-34-12">12</a> <a href="#zephaniah-34-13">13</a> <a href="#zephaniah-34-14">14</a> <a href="#zephaniah-34-15">15</a> <a href="#zephaniah-34-16">16</a> <a href="#zephaniah-34-17">17</a> <a href="#zephaniah-34-18">18</a> <a href="#zephaniah-34-19">19</a> <a href="#zephaniah-34-20">20</a> <a href="#zephaniah-34-21">21</a> <a href="#zephaniah-34-22">22</a></p>
<p id="zephaniah-34-1"><span class="verse-num">34:1</span> <span class="verse-body">verbum quod factum est ad Hieremiam a Domino quando Nabuchodonosor rex Babylonis et omnis exercitus eius universaque regna terrae quae erant sub potestate manus eius et omnes populi bellabant contra Hierusalem et contra omnes urbes eius dicens</span></p>
<p id="zephaniah-34-2"><span class="verse-num">34:2</span> <span class="verse-body">haec dicit Dominus Deus Israhel vade et loquere ad Sedeciam regem Iuda et dices ad eum haec dicit Dominus ecce ego tradam civitatem hanc in manu regis Babylonis et succendet eam igni</span></p>
<p id="zephaniah-34-3"><span class="verse-num">34:3</span> <span class="verse-body">et tu non effugies de manu eius sed conprehensione capieris et in manu eius traderis et oculi tui oculos regis Babylonis videbunt et os eius cum ore tuo loquetur et Babylonem introibis</span></p>
<p id="zephaniah-34-4"><span class="verse-num">34:4</span> <span class="verse-body">attamen audi verbum Domini Sedecia rex Iuda haec dicit Dominus ad te non morieris in gladio</span></p>
<p id="zephaniah-34-5"><span class="verse-num">34:5</span> <span class="verse-body">sed in pace morieris et secundum conbustiones patrum tuorum regum priorum qui fuerunt ante te sic conburent te et vae domine plangent te quia verbum ego locutus sum dicit Dominus</span></p>
<p id="zephaniah-34-6"><span class="verse-num">34:6</span> <span class="verse-body">et locutus est Hieremias propheta ad Sedeciam regem Iuda universa verba haec in Hierusalem</span></p>
<p id="zephaniah-34-7"><span class="verse-num">34:7</span> <span class="verse-body">et exercitus regis Babylonis pugnabat contra Hierusalem et contra omnes civitates Iuda quae reliquae erant contra Lachis et contra Azeca haec enim supererant de civitatibus Iuda urbes munitae</span></p>
<p id="zephaniah-34-8"><span class="verse-num">34:8</span> <span class="verse-body">verbum quod factum est ad Hieremiam a Domino postquam percussit rex Sedecias foedus cum omni populo in Hierusalem praedicans</span></p>
<p id="zephaniah-34-9"><span class="verse-num">34:9</span> <span class="verse-body">ut dimitteret unusquisque servum suum et unusquisque ancillam suam hebraeum et hebraeam liberos et nequaquam dominarentur eis id est in Iudaeo et fratre suo</span></p>
<p id="zephaniah-34-10"><span class="verse-num">34:10</span> <span class="verse-body">audierunt ergo omnes principes et universus populus qui inierant pactum ut dimitteret unusquisque servum suum et unusquisque ancillam suam liberos et ultra non dominarentur in eis audierunt igitur et dimiserunt</span></p>
<p id="zephaniah-34-11"><span class="verse-num">34:11</span> <span class="verse-body">et conversi sunt deinceps et retraxerunt servos et ancillas suas quos dimiserant liberos et subiugaverunt in famulos et in famulas</span></p>
<p id="zephaniah-34-12"><span class="verse-num">34:12</span> <span class="verse-body">et factum est verbum Domini ad Hieremiam a Domino dicens</span></p>
<p id="zephaniah-34-13"><span class="verse-num">34:13</span> <span class="verse-body">haec dicit Dominus Deus Israhel ego percussi foedus cum patribus vestris in die qua eduxi eos de terra Aegypti de domo servitutis dicens</span></p>
<p id="zephaniah-34-14"><span class="verse-num">34:14</span> <span class="verse-body">cum conpleti fuerint septem anni dimittat unusquisque fratrem suum hebraeum qui venditus est ei et serviet tibi sex annis et dimittes eum a te liberum et non audierunt patres vestri me nec inclinaverunt aurem suam</span></p>
<p id="zephaniah-34-15"><span class="verse-num">34:15</span> <span class="verse-body">et conversi estis vos hodie et fecistis quod rectum est in oculis meis ut praedicaretis libertatem unusquisque ad amicum suum et inistis pactum in conspectu meo in domo in qua invocatum est nomen meum super eam</span></p>
<p id="zephaniah-34-16"><span class="verse-num">34:16</span> <span class="verse-body">et reversi estis et commaculastis nomen meum et reduxistis unusquisque servum suum et unusquisque ancillam suam quos dimiseratis ut essent liberi et suae potestatis et subiugastis eos ut sint vobis servi et ancillae</span></p>
<p id="zephaniah-34-17"><span class="verse-num">34:17</span> <span class="verse-body">propterea haec dicit Dominus vos non audistis me ut praedicaretis libertatem unusquisque fratri suo et unusquisque amico suo ecce ego praedico libertatem ait Dominus ad gladium et pestem et famem et dabo vos in commotionem cunctis regnis terrae</span></p>
<p id="zephaniah-34-18"><span class="verse-num">34:18</span> <span class="verse-body">et dabo viros qui praevaricantur foedus meum et non observaverunt verba foederis quibus adsensi sunt in conspectu meo vitulum quem ceciderunt in duas partes et transierunt inter divisiones eius</span></p>
<p id="zephaniah-34-19"><span class="verse-num">34:19</span> <span class="verse-body">principes Iuda et principes Hierusalem eunuchi et sacerdotes et omnis populus terrae qui transierunt inter divisiones vituli</span></p>
<p id="zephaniah-34-20"><span class="verse-num">34:20</span> <span class="verse-body">et dabo eos in manu inimicorum suorum et in manu quaerentium animam eorum et erit morticinum eorum in escam volucribus caeli et bestiis terrae</span></p>
<p id="zephaniah-34-21"><span class="verse-num">34:21</span> <span class="verse-body">et Sedeciam regem Iuda et principes eius dabo in manu inimicorum suorum et in manu quaerentium animam eorum et in manu exercituum regis Babylonis qui recesserunt a vobis</span></p>
<p id="zephaniah-34-22"><span class="verse-num">34:22</span> <span class="verse-body">ecce ego praecipio dicit Dominus et reducam eos in civitatem hanc et proeliabuntur adversum eam et capient eam et incendent igni et civitates Iuda dabo in solitudinem eo quod non sit habitator __________________________________________________________________</span></p>
<h2 id="zephaniah-ch-35">Chapter 35</h2>
<p class="verses"><a href="#zephaniah-35-1">1</a> <a href="#zephaniah-35-2">2</a> <a href="#zephaniah-35-3">3</a> <a href="#zephaniah-35-4">4</a> <a href="#zephaniah-35-5">5</a> <a href="#zephaniah-35-6">6</a> <a href="#zephaniah-35-7">7</a> <a href="#zephaniah-35-8">8</a> <a href="#zephaniah-35-9">9</a> <a href="#zephaniah-35-10">10</a> <a href="#zephaniah-35-11">11</a> <a href="#zephaniah-35-12">12</a> <a href="#zephaniah-35-13">13</a> <a href="#zephaniah-35-14">14</a> <a href="#zephaniah-35-15">15</a> <a href="#zephaniah-35-16">16</a> <a href="#zephaniah-35-17">17</a> <a href="#zephaniah-35-18">18</a> <a href="#zephaniah-35-19">19</a></p>
<p id="zephaniah-35-1"><span class="verse-num">35:1</span> <span class="verse-body">verbum quod factum est ad Hieremiam a Domino in diebus Ioachim filii Iosiae regis Iuda dicens</span></p>
<p id="zephaniah-35-2"><span class="verse-num">35:2</span> <span class="verse-body">vade ad domum Rechabitarum et loquere eis et introduces eos in domum Domini in unam exedram thesaurorum et dabis eis bibere vinum</span></p>
<p id="zephaniah-35-3"><span class="verse-num">35:3</span> <span class="verse-body">et adsumpsi Iezoniam filium Hieremiae filii Absaniae et fratres eius et omnes filios eius et universam domum Rechabitarum</span></p>
<p id="zephaniah-35-4"><span class="verse-num">35:4</span> <span class="verse-body">et introduxi eos in domum Domini ad gazofilacium filiorum Anan filii Hiegedeliae hominis Dei quod erat iuxta gazofilacium principum super thesaurum Maasiae filii Sellum qui erat custos vestibuli</span></p>
<p id="zephaniah-35-5"><span class="verse-num">35:5</span> <span class="verse-body">et posui coram filiis domus Rechabitarum scyphos plenos vino et calices et dixi ad eos bibite vinum</span></p>
<p id="zephaniah-35-6"><span class="verse-num">35:6</span> <span class="verse-body">qui responderunt non bibemus vinum quia Ionadab filius Rechab pater noster praecepit nobis dicens non bibetis vinum vos et filii vestri usque in sempiternum</span></p>
<p id="zephaniah-35-7"><span class="verse-num">35:7</span> <span class="verse-body">et domum non aedificabitis et sementem non seretis et vineas non plantabitis nec habebitis sed in tabernaculis habitabitis cunctis diebus vestris ut vivatis diebus multis super faciem terrae in qua vos peregrinamini</span></p>
<p id="zephaniah-35-8"><span class="verse-num">35:8</span> <span class="verse-body">oboedivimus ergo voci Ionadab filii Rechab patris nostri in omnibus quae praecepit nobis ita ut non biberemus vinum cunctis diebus nostris nos et mulieres nostrae filii et filiae nostrae</span></p>
<p id="zephaniah-35-9"><span class="verse-num">35:9</span> <span class="verse-body">et non aedificaremus domos ad habitandum et vineam et agrum et sementem non habuimus</span></p>
<p id="zephaniah-35-10"><span class="verse-num">35:10</span> <span class="verse-body">sed habitavimus in tabernaculis et oboedientes fecimus iuxta omnia quae praecepit nobis Ionadab pater noster</span></p>
<p id="zephaniah-35-11"><span class="verse-num">35:11</span> <span class="verse-body">cum autem ascendisset Nabuchodonosor rex Babylonis ad terram nostram diximus venite et ingrediamur Hierusalem a facie exercitus Chaldeorum et a facie exercitus Syriae et mansimus in Hierusalem</span></p>
<p id="zephaniah-35-12"><span class="verse-num">35:12</span> <span class="verse-body">et factum est verbum Domini ad Hieremiam dicens</span></p>
<p id="zephaniah-35-13"><span class="verse-num">35:13</span> <span class="verse-body">haec dicit Dominus exercituum Deus Israhel vade et dic viris Iuda et habitatoribus Hierusalem numquid non recipietis disciplinam ut oboediatis verbis meis dicit Dominus</span></p>
<p id="zephaniah-35-14"><span class="verse-num">35:14</span> <span class="verse-body">praevaluerunt sermones Ionadab filii Rechab quos praecepit filiis suis ut non biberent vinum et non biberunt usque ad diem hanc quia oboedierunt praecepto patris sui ego autem locutus sum ad vos de mane consurgens et loquens et non oboedistis mihi</span></p>
<p id="zephaniah-35-15"><span class="verse-num">35:15</span> <span class="verse-body">misique ad vos omnes servos meos prophetas consurgens diluculo mittensque et dicens convertimini unusquisque a via sua pessima et bona facite studia vestra et nolite sequi deos alienos neque colatis eos et habitabitis in terra quam dedi vobis et patribus vestris et non inclinastis aurem vestram neque audistis me</span></p>
<p id="zephaniah-35-16"><span class="verse-num">35:16</span> <span class="verse-body">firmaverunt igitur filii Ionadab filii Rechab praeceptum patris sui quod praeceperat eis populus autem iste non oboedivit mihi</span></p>
<p id="zephaniah-35-17"><span class="verse-num">35:17</span> <span class="verse-body">idcirco haec dicit Dominus exercituum Deus Israhel ecce ego adduco super Iudam et super omnes habitatores Hierusalem universam adflictionem quam locutus sum adversum eos eo quod locutus sum ad illos et non audierunt vocavi illos et non responderunt mihi</span></p>
<p id="zephaniah-35-18"><span class="verse-num">35:18</span> <span class="verse-body">domui autem Rechabitarum dixit Hieremias haec dicit Dominus exercituum Deus Israhel pro eo quod oboedistis praecepto Ionadab patris vestri et custodistis omnia mandata eius et fecistis universa quae praecepit vobis</span></p>
<p id="zephaniah-35-19"><span class="verse-num">35:19</span> <span class="verse-body">propterea haec dicit Dominus exercituum Deus Israhel non deficiet vir de stirpe Ionadab filii Rechab stans in conspectu meo cunctis diebus __________________________________________________________________</span></p>
<h2 id="zephaniah-ch-36">Chapter 36</h2>
<p class="verses"><a href="#zephaniah-36-1">1</a> <a href="#zephaniah-36-2">2</a> <a href="#zephaniah-36-3">3</a> <a href="#zephaniah-36-4">4</a> <a href="#zephaniah-36-5">5</a> <a href="#zephaniah-36-6">6</a> <a href="#zephaniah-36-7">7</a> <a href="#zephaniah-36-8">8</a> <a href="#zephaniah-36-9">9</a> <a href="#zephaniah-36-10">10</a> <a href="#zephaniah-36-11">11</a> <a href="#zephaniah-36-12">12</a> <a href="#zephaniah-36-13">13</a> <a href="#zephaniah-36-14">14</a> <a href="#zephaniah-36-15">15</a> <a href="#zephaniah-36-16">16</a> <a href="#zephaniah-36-17">17</a> <a href="#zephaniah-36-18">18</a> <a href="#zephaniah-36-19">19</a> <a href="#zephaniah-36-20">20</a> <a href="#zephaniah-36-21">21</a> <a href="#zephaniah-36-22">22</a> <a href="#zephaniah-36-23">23</a> <a href="#zephaniah-36-24">24</a> <a href="#zephaniah-36-25">25</a> <a href="#zephaniah-36-26">26</a> <a href="#zephaniah-36-27">27</a> <a href="#zephaniah-36-28">28</a> <a href="#zephaniah-36-29">29</a> <a href="#zephaniah-36-30">30</a> <a href="#zephaniah-36-31">31</a> <a href="#zephaniah-36-32">32</a></p>
<p id="zephaniah-36-1"><span class="verse-num">36:1</span> <span class="verse-body">et factum est in anno quarto Ioachim filii Iosiae regis Iuda factum est verbum hoc ad Hieremiam a Domino dicens</span></p>
<p id="zephaniah-36-2"><span class="verse-num">36:2</span> <span class="verse-body">tolle volumen libri et scribes in eo omnia verba quae locutus sum tibi adversum Israhel et Iudam et adversum omnes gentes a die qua locutus sum ad te ex diebus Iosiae usque ad diem hanc</span></p>
<p id="zephaniah-36-3"><span class="verse-num">36:3</span> <span class="verse-body">si forte audiente domo Iuda universa mala quae ego cogito facere eis revertatur unusquisque a via sua pessima et propitius ero iniquitati et peccato eorum</span></p>
<p id="zephaniah-36-4"><span class="verse-num">36:4</span> <span class="verse-body">vocavit ergo Hieremias Baruch filium Neriae et scripsit Baruch ex ore Hieremiae omnes sermones Domini quos locutus est ad eum in volumine libri</span></p>
<p id="zephaniah-36-5"><span class="verse-num">36:5</span> <span class="verse-body">et praecepit Hieremias Baruch dicens ego clausus sum nec valeo ingredi domum Domini</span></p>
<p id="zephaniah-36-6"><span class="verse-num">36:6</span> <span class="verse-body">ingredere ergo tu et lege de volumine in quo scripsisti ex ore meo verba Domini audiente populo in domo Domini in die ieiunii insuper et audiente universo Iuda qui veniunt de civitatibus suis leges eis</span></p>
<p id="zephaniah-36-7"><span class="verse-num">36:7</span> <span class="verse-body">si forte cadat oratio eorum in conspectu Domini et revertatur unusquisque a via sua pessima quoniam magnus furor et indignatio quam locutus est Dominus adversum populum hunc</span></p>
<p id="zephaniah-36-8"><span class="verse-num">36:8</span> <span class="verse-body">et fecit Baruch filius Neriae iuxta omnia quae praeceperat ei Hieremias propheta legens ex volumine sermones Domini in domo Domini</span></p>
<p id="zephaniah-36-9"><span class="verse-num">36:9</span> <span class="verse-body">factum est autem in anno quinto Ioachim filii Iosiae regis Iuda in mense nono praedicaverunt ieiunium in conspectu Domini omni populo in Hierusalem et universae multitudini quae confluxerat de civitatibus Iuda in Hierusalem</span></p>
<p id="zephaniah-36-10"><span class="verse-num">36:10</span> <span class="verse-body">legitque Baruch ex volumine sermones Hieremiae in domo Domini in gazofilacio Gamariae filii Saphan scribae in vestibulo superiori in introitu portae novae domus Domini audiente omni populo</span></p>
<p id="zephaniah-36-11"><span class="verse-num">36:11</span> <span class="verse-body">cumque audisset Micheas filius Gamariae filii Saphan omnes sermones Domini ex libro</span></p>
<p id="zephaniah-36-12"><span class="verse-num">36:12</span> <span class="verse-body">descendit in domum regis ad gazofilacium scribae et ecce ibi omnes principes sedebant Elisama scriba et Dalaias filius Semeiae et Elnathan filius Achobor et Gamarias filius Saphan et Sedecias filius Ananiae et universi principes</span></p>
<p id="zephaniah-36-13"><span class="verse-num">36:13</span> <span class="verse-body">et nuntiavit eis Micheas omnia verba quae audivit legente Baruch ex volumine in auribus populi</span></p>
<p id="zephaniah-36-14"><span class="verse-num">36:14</span> <span class="verse-body">miserunt itaque omnes principes ad Baruch Iudi filium Nathaniae filii Selemiae filii Chusi dicentes volumen ex quo legisti audiente populo sume in manu tua et veni tulit ergo Baruch filius Neriae volumen in manu sua et venit ad eos</span></p>
<p id="zephaniah-36-15"><span class="verse-num">36:15</span> <span class="verse-body">et dixerunt ad eum sede et lege haec in auribus nostris et legit Baruch in auribus eorum</span></p>
<p id="zephaniah-36-16"><span class="verse-num">36:16</span> <span class="verse-body">igitur cum audissent omnia verba obstipuerunt unusquisque ad proximum suum et dixerunt ad Baruch nuntiare debemus regi omnes sermones istos</span></p>
<p id="zephaniah-36-17"><span class="verse-num">36:17</span> <span class="verse-body">et interrogaverunt eum dicentes indica nobis quomodo scripsisti omnes sermones istos ex ore eius</span></p>
<p id="zephaniah-36-18"><span class="verse-num">36:18</span> <span class="verse-body">dixit autem eis Baruch ex ore suo loquebatur quasi legens ad me omnes sermones istos et ego scribebam in volumine atramento</span></p>
<p id="zephaniah-36-19"><span class="verse-num">36:19</span> <span class="verse-body">et dixerunt principes ad Baruch vade et abscondere tu et Hieremias et nemo sciat ubi sitis</span></p>
<p id="zephaniah-36-20"><span class="verse-num">36:20</span> <span class="verse-body">et ingressi sunt ad regem in atrium porro volumen commendaverunt in gazofilacio Elisamae scribae et nuntiaverunt audiente rege omnes sermones</span></p>
<p id="zephaniah-36-21"><span class="verse-num">36:21</span> <span class="verse-body">misitque rex Iudi ut sumeret volumen qui tollens illud de gazofilacio Elisamae scribae legit audiente rege et universis principibus qui stabant circa regem</span></p>
<p id="zephaniah-36-22"><span class="verse-num">36:22</span> <span class="verse-body">rex autem sedebat in domo hiemali in mense nono et posita erat arula coram eo plena prunis</span></p>
<p id="zephaniah-36-23"><span class="verse-num">36:23</span> <span class="verse-body">cumque legisset Iudi tres pagellas vel quattuor scidit illud scalpello scribae et proiecit in igne qui erat super arulam donec consumeretur omne volumen igni qui erat in arula</span></p>
<p id="zephaniah-36-24"><span class="verse-num">36:24</span> <span class="verse-body">et non timuerunt neque sciderunt vestimenta sua rex et omnes servi eius qui audierunt universos sermones istos</span></p>
<p id="zephaniah-36-25"><span class="verse-num">36:25</span> <span class="verse-body">verumtamen Elnathan et Dalaias et Gamarias contradixerunt regi ne conbureret librum et non audivit eos</span></p>
<p id="zephaniah-36-26"><span class="verse-num">36:26</span> <span class="verse-body">et praecepit rex Hieremahel filio Ammelech et Saraiae filio Ezrihel et Selemiae filio Abdehel ut conprehenderent Baruch scribam et Hieremiam prophetam abscondit autem eos Dominus</span></p>
<p id="zephaniah-36-27"><span class="verse-num">36:27</span> <span class="verse-body">et factum est verbum Domini ad Hieremiam postquam conbuserat rex volumen et sermones quos scripserat Baruch ex ore Hieremiae dicens</span></p>
<p id="zephaniah-36-28"><span class="verse-num">36:28</span> <span class="verse-body">rursum tolle volumen aliud et scribe in eo omnes sermones priores qui erant in volumine primo quod conbusit Ioachim rex Iuda</span></p>
<p id="zephaniah-36-29"><span class="verse-num">36:29</span> <span class="verse-body">et ad Ioachim regem Iuda dices haec dicit Dominus tu conbusisti volumen illud dicens quare scripsisti in eo adnuntians festinus veniet rex Babylonis et vastabit terram hanc et cessare faciet ex illa hominem et iumentum</span></p>
<p id="zephaniah-36-30"><span class="verse-num">36:30</span> <span class="verse-body">propterea haec dicit Dominus contra Ioachim regem Iuda non erit ex eo qui sedeat super solium David et cadaver eius proicietur ad aestum per diem et ad gelu per noctem</span></p>
<p id="zephaniah-36-31"><span class="verse-num">36:31</span> <span class="verse-body">et visitabo contra eum et contra semen eius et contra servos eius iniquitates suas et adducam super eos et super habitatores Hierusalem et super viros Iuda omne malum quod locutus sum ad eos et non audierunt</span></p>
<p id="zephaniah-36-32"><span class="verse-num">36:32</span> <span class="verse-body">Hieremias autem tulit volumen aliud et dedit illud Baruch filio Neriae scribae qui scripsit in eo ex ore Hieremiae omnes sermones libri quem conbuserat Ioachim rex Iuda igni et insuper additi sunt sermones multo plures quam ante fuerant __________________________________________________________________</span></p>
<h2 id="zephaniah-ch-37">Chapter 37</h2>
<p class="verses"><a href="#zephaniah-37-1">1</a> <a href="#zephaniah-37-2">2</a> <a href="#zephaniah-37-3">3</a> <a href="#zephaniah-37-4">4</a> <a href="#zephaniah-37-5">5</a> <a href="#zephaniah-37-6">6</a> <a href="#zephaniah-37-7">7</a> <a href="#zephaniah-37-8">8</a> <a href="#zephaniah-37-9">9</a> <a href="#zephaniah-37-10">10</a> <a href="#zephaniah-37-11">11</a> <a href="#zephaniah-37-12">12</a> <a href="#zephaniah-37-13">13</a> <a href="#zephaniah-37-14">14</a> <a href="#zephaniah-37-15">15</a> <a href="#zephaniah-37-16">16</a> <a href="#zephaniah-37-17">17</a> <a href="#zephaniah-37-18">18</a> <a href="#zephaniah-37-19">19</a> <a href="#zephaniah-37-20">20</a></p>
<p id="zephaniah-37-1"><span class="verse-num">37:1</span> <span class="verse-body">et regnavit rex Sedecias filius Iosiae pro Iechonia filio Ioachim quem constituit regem Nabuchodonosor rex Babylonis in terra Iuda</span></p>
<p id="zephaniah-37-2"><span class="verse-num">37:2</span> <span class="verse-body">et non oboedivit ipse et servi eius et populus terrae verbis Domini quae locutus est in manu Hieremiae prophetae</span></p>
<p id="zephaniah-37-3"><span class="verse-num">37:3</span> <span class="verse-body">et misit rex Sedecias Iuchal filium Selemiae et Sophoniam filium Maasiae sacerdotem ad Hieremiam prophetam dicens ora pro nobis Dominum Deum nostrum</span></p>
<p id="zephaniah-37-4"><span class="verse-num">37:4</span> <span class="verse-body">Hieremias autem libere ambulabat in medio populi non enim miserant eum in custodiam carceris igitur exercitus Pharao egressus est Aegyptum et audientes Chaldei qui obsidebant Hierusalem huiuscemodi nuntium recesserunt ab Hierusalem</span></p>
<p id="zephaniah-37-5"><span class="verse-num">37:5</span> <span class="verse-body">et factum est verbum Domini ad Hieremiam prophetam dicens</span></p>
<p id="zephaniah-37-6"><span class="verse-num">37:6</span> <span class="verse-body">haec dicit Dominus Deus Israhel sic dicetis regi Iuda qui misit vos ad me ad interrogandum ecce exercitus Pharaonis qui egressus est vobis in auxilium revertetur in terram suam in Aegyptum</span></p>
<p id="zephaniah-37-7"><span class="verse-num">37:7</span> <span class="verse-body">et redient Chaldei et bellabunt contra civitatem hanc et capient eam et incendent igni</span></p>
<p id="zephaniah-37-8"><span class="verse-num">37:8</span> <span class="verse-body">haec dicit Dominus nolite decipere animas vestras dicentes euntes abibunt et recedent a nobis Chaldei quia non abibunt</span></p>
<p id="zephaniah-37-9"><span class="verse-num">37:9</span> <span class="verse-body">sed et si percusseritis omnem exercitum Chaldeorum qui proeliantur adversum vos et derelicti fuerint ex eis aliqui vulnerati singuli de tentorio suo consurgent et incendent civitatem hanc igni</span></p>
<p id="zephaniah-37-10"><span class="verse-num">37:10</span> <span class="verse-body">ergo cum recessisset exercitus Chaldeorum ab Hierusalem propter exercitum Pharaonis</span></p>
<p id="zephaniah-37-11"><span class="verse-num">37:11</span> <span class="verse-body">egressus est Hieremias de Hierusalem ut iret in terram Beniamin et divideret ibi possessionem in conspectu civium</span></p>
<p id="zephaniah-37-12"><span class="verse-num">37:12</span> <span class="verse-body">cumque pervenisset ad portam Beniamin erat ibi custos portae per vices nomine Hierias filius Selemiae filii Ananiae et adprehendit Hieremiam prophetam dicens ad Chaldeos profugis</span></p>
<p id="zephaniah-37-13"><span class="verse-num">37:13</span> <span class="verse-body">et respondit Hieremias falsum est non fugio ad Chaldeos et non audivit eum sed conprehendit Hierias Hieremiam et adduxit eum ad principes</span></p>
<p id="zephaniah-37-14"><span class="verse-num">37:14</span> <span class="verse-body">quam ob rem irati principes contra Hieremiam caesum eum miserunt in carcerem qui erat in domo Ionathan scribae ipse enim praepositus erat super carcerem</span></p>
<p id="zephaniah-37-15"><span class="verse-num">37:15</span> <span class="verse-body">itaque ingressus est Hieremias in domum laci et in ergastula et sedit ibi Hieremias diebus multis</span></p>
<p id="zephaniah-37-16"><span class="verse-num">37:16</span> <span class="verse-body">mittens autem rex Sedecias tulit eum et interrogavit in domo sua abscondite et dixit putasne est sermo a Domino et dixit Hieremias est et ait in manu regis Babylonis traderis</span></p>
<p id="zephaniah-37-17"><span class="verse-num">37:17</span> <span class="verse-body">et dixit Hieremias ad regem Sedeciam quid peccavi tibi et servis tuis et populo tuo quia misisti me in domum carceris</span></p>
<p id="zephaniah-37-18"><span class="verse-num">37:18</span> <span class="verse-body">ubi sunt prophetae vestri qui prophetabant vobis et dicebant non veniet rex Babylonis super vos et super terram hanc</span></p>
<p id="zephaniah-37-19"><span class="verse-num">37:19</span> <span class="verse-body">nunc ergo audi obsecro domine mi rex valeat deprecatio mea in conspectu tuo et ne me remittas in domum Ionathan scribae ne moriar ibi</span></p>
<p id="zephaniah-37-20"><span class="verse-num">37:20</span> <span class="verse-body">praecepit ergo rex Sedecias ut traderetur Hieremias in vestibulo carceris et daretur ei torta panis cotidie excepto pulmento donec consumerentur omnes panes de civitate et mansit Hieremias in vestibulo carceris __________________________________________________________________</span></p>
<h2 id="zephaniah-ch-38">Chapter 38</h2>
<p class="verses"><a href="#zephaniah-38-1">1</a> <a href="#zephaniah-38-2">2</a> <a href="#zephaniah-38-3">3</a> <a href="#zephaniah-38-4">4</a> <a href="#zephaniah-38-5">5</a> <a href="#zephaniah-38-6">6</a> <a href="#zephaniah-38-7">7</a> <a href="#zephaniah-38-8">8</a> <a href="#zephaniah-38-9">9</a> <a href="#zephaniah-38-10">10</a> <a href="#zephaniah-38-11">11</a> <a href="#zephaniah-38-12">12</a> <a href="#zephaniah-38-13">13</a> <a href="#zephaniah-38-14">14</a> <a href="#zephaniah-38-15">15</a> <a href="#zephaniah-38-16">16</a> <a href="#zephaniah-38-17">17</a> <a href="#zephaniah-38-18">18</a> <a href="#zephaniah-38-19">19</a> <a href="#zephaniah-38-20">20</a> <a href="#zephaniah-38-21">21</a> <a href="#zephaniah-38-22">22</a> <a href="#zephaniah-38-23">23</a> <a href="#zephaniah-38-24">24</a> <a href="#zephaniah-38-25">25</a> <a href="#zephaniah-38-26">26</a> <a href="#zephaniah-38-27">27</a> <a href="#zephaniah-38-28">28</a></p>
<p id="zephaniah-38-1"><span class="verse-num">38:1</span> <span class="verse-body">audivit autem Saphatias filius Matthan et Gedelias filius Phassur et Iuchal filius Selemiae et Phassur filius Melchiae sermones quos Hieremias loquebatur ad omnem populum dicens</span></p>
<p id="zephaniah-38-2"><span class="verse-num">38:2</span> <span class="verse-body">haec dicit Dominus quicumque manserit in civitate hac morietur gladio et fame et peste qui autem profugerit ad Chaldeos vivet et erit anima eius sospes et vivens</span></p>
<p id="zephaniah-38-3"><span class="verse-num">38:3</span> <span class="verse-body">haec dicit Dominus tradenda tradetur civitas haec in manu exercitus regis Babylonis et capiet eam</span></p>
<p id="zephaniah-38-4"><span class="verse-num">38:4</span> <span class="verse-body">et dixerunt principes regi rogamus ut occidatur homo iste de industria enim dissolvit manus virorum bellantium qui remanserunt in civitate hac et manus universi populi loquens ad eos iuxta verba haec siquidem homo hic non quaerit pacem populi huius sed malum</span></p>
<p id="zephaniah-38-5"><span class="verse-num">38:5</span> <span class="verse-body">et dixit rex Sedecias ecce ipse in manibus vestris est nec enim fas est regem vobis quicquam negare</span></p>
<p id="zephaniah-38-6"><span class="verse-num">38:6</span> <span class="verse-body">tulerunt ergo Hieremiam et proiecerunt eum in lacu Melchiae filii Ammelech qui erat in vestibulo carceris et submiserunt Hieremiam in funibus et in lacum non erat aqua sed lutum descendit itaque Hieremias in caenum</span></p>
<p id="zephaniah-38-7"><span class="verse-num">38:7</span> <span class="verse-body">audivit autem Abdemelech Aethiops vir eunuchus qui erat in domo regis quod misissent Hieremiam in lacum porro rex sedebat in porta Beniamin</span></p>
<p id="zephaniah-38-8"><span class="verse-num">38:8</span> <span class="verse-body">et egressus est Abdemelech de domo regis et locutus est ad regem dicens</span></p>
<p id="zephaniah-38-9"><span class="verse-num">38:9</span> <span class="verse-body">domine mi rex malefecerunt viri isti omnia quaecumque perpetrarunt contra Hieremiam prophetam mittentes eum in lacum ut moriatur ibi fame non sunt enim panes ultra in civitate</span></p>
<p id="zephaniah-38-10"><span class="verse-num">38:10</span> <span class="verse-body">praecepit itaque rex Abdemelech Aethiopi dicens tolle tecum hinc triginta viros et leva Hieremiam prophetam de lacu antequam moriatur</span></p>
<p id="zephaniah-38-11"><span class="verse-num">38:11</span> <span class="verse-body">adsumptis ergo Abdemelech secum viris ingressus est domum regis quae erat sub cellario et tulit inde veteres pannos et antiqua quae conputruerant et submisit ea ad Hieremiam in lacum per funiculos</span></p>
<p id="zephaniah-38-12"><span class="verse-num">38:12</span> <span class="verse-body">dixitque Abdemelech Aethiops ad Hieremiam pone veteres pannos et haec scissa et putrida sub cubitu manuum tuarum et subter funes fecit ergo Hieremias sic</span></p>
<p id="zephaniah-38-13"><span class="verse-num">38:13</span> <span class="verse-body">et extraxerunt Hieremiam funibus et eduxerunt eum de lacu mansit autem Hieremias in vestibulo carceris</span></p>
<p id="zephaniah-38-14"><span class="verse-num">38:14</span> <span class="verse-body">et misit rex Sedecias et tulit ad se Hieremiam prophetam ad ostium tertium quod erat in domo Domini et dixit rex ad Hieremiam interrogo ego te sermonem ne abscondas a me aliquid</span></p>
<p id="zephaniah-38-15"><span class="verse-num">38:15</span> <span class="verse-body">dixit autem Hieremias ad Sedeciam si adnuntiavero tibi numquid non interficies me et si consilium tibi dedero non me audies</span></p>
<p id="zephaniah-38-16"><span class="verse-num">38:16</span> <span class="verse-body">iuravit ergo rex Sedecias Hieremiae clam dicens vivit Dominus qui fecit nobis animam hanc si occidero te et si tradidero te in manu virorum istorum qui quaerunt animam tuam</span></p>
<p id="zephaniah-38-17"><span class="verse-num">38:17</span> <span class="verse-body">et dixit Hieremias ad Sedeciam haec dicit Dominus exercituum Deus Israhel si profectus exieris ad principes regis Babylonis vivet anima tua et civitas haec non succendetur igni et salvus eris tu et domus tua</span></p>
<p id="zephaniah-38-18"><span class="verse-num">38:18</span> <span class="verse-body">si autem non exieris ad principes regis Babylonis tradetur civitas haec in manu Chaldeorum et succendent eam igni et tu non effugies de manu eorum</span></p>
<p id="zephaniah-38-19"><span class="verse-num">38:19</span> <span class="verse-body">et dixit rex Sedecias ad Hieremiam sollicitus sum propter Iudaeos qui transfugerunt ad Chaldeos ne forte tradar in manus eorum et inludant mihi</span></p>
<p id="zephaniah-38-20"><span class="verse-num">38:20</span> <span class="verse-body">respondit autem Hieremias non te tradent audi quaeso vocem Domini quam ego loquor ad te et bene tibi erit et vivet anima tua</span></p>
<p id="zephaniah-38-21"><span class="verse-num">38:21</span> <span class="verse-body">quod si nolueris egredi iste est sermo quem ostendit mihi Dominus</span></p>
<p id="zephaniah-38-22"><span class="verse-num">38:22</span> <span class="verse-body">ecce omnes mulieres quae remanserunt in domo regis Iuda educentur ad principes regis Babylonis et ipsae dicent seduxerunt te et praevaluerunt adversum te viri pacifici tui demerserunt in caeno et lubrico pedes tuos et recesserunt a te</span></p>
<p id="zephaniah-38-23"><span class="verse-num">38:23</span> <span class="verse-body">et omnes uxores tuae et filii tui educentur ad Chaldeos et non effugies manus eorum sed in manu regis Babylonis capieris et civitatem hanc conburet igni</span></p>
<p id="zephaniah-38-24"><span class="verse-num">38:24</span> <span class="verse-body">dixit ergo Sedecias ad Hieremiam nullus sciat verba haec et non morieris</span></p>
<p id="zephaniah-38-25"><span class="verse-num">38:25</span> <span class="verse-body">si autem audierint principes quia locutus sum tecum et venerint ad te et dixerint tibi indica nobis quid locutus sis cum rege ne celes nos et non te interficiemus et quid locutus est tecum rex</span></p>
<p id="zephaniah-38-26"><span class="verse-num">38:26</span> <span class="verse-body">dices ad eos prostravi ego preces meas coram rege ne me reduci iuberet in domum Ionathan et ibi morerer</span></p>
<p id="zephaniah-38-27"><span class="verse-num">38:27</span> <span class="verse-body">venerunt ergo omnes principes ad Hieremiam et interrogaverunt eum et locutus est eis iuxta omnia verba quae praeceperat ei rex et cessaverunt ab eo nihil enim fuerat auditum</span></p>
<p id="zephaniah-38-28"><span class="verse-num">38:28</span> <span class="verse-body">mansit vero Hieremias in vestibulo carceris usque ad diem quo capta est Hierusalem et factum est ut caperetur Hierusalem __________________________________________________________________</span></p>
<h2 id="zephaniah-ch-39">Chapter 39</h2>
<p class="verses"><a href="#zephaniah-39-1">1</a> <a href="#zephaniah-39-2">2</a> <a href="#zephaniah-39-3">3</a> <a href="#zephaniah-39-4">4</a> <a href="#zephaniah-39-5">5</a> <a href="#zephaniah-39-6">6</a> <a href="#zephaniah-39-7">7</a> <a href="#zephaniah-39-8">8</a> <a href="#zephaniah-39-9">9</a> <a href="#zephaniah-39-10">10</a> <a href="#zephaniah-39-11">11</a> <a href="#zephaniah-39-12">12</a> <a href="#zephaniah-39-13">13</a> <a href="#zephaniah-39-14">14</a> <a href="#zephaniah-39-15">15</a> <a href="#zephaniah-39-16">16</a> <a href="#zephaniah-39-17">17</a> <a href="#zephaniah-39-18">18</a></p>
<p id="zephaniah-39-1"><span class="verse-num">39:1</span> <span class="verse-body">anno nono Sedeciae regis Iuda mense decimo venit Nabuchodonosor rex Babylonis et omnis exercitus eius ad Hierusalem et obsidebant eam</span></p>
<p id="zephaniah-39-2"><span class="verse-num">39:2</span> <span class="verse-body">undecimo autem anno Sedeciae mense quarto quinta mensis aperta est civitas</span></p>
<p id="zephaniah-39-3"><span class="verse-num">39:3</span> <span class="verse-body">et ingressi sunt omnes principes regis Babylonis et sederunt in porta media Neregel Sereser Semegar Nabu Sarsachim Rabsares Neregel Sereser Rebmag et omnes reliqui principes regis Babylonis</span></p>
<p id="zephaniah-39-4"><span class="verse-num">39:4</span> <span class="verse-body">cumque vidisset eos Sedecias rex Iuda et omnes viri bellatores fugerunt et egressi sunt nocte de civitate per viam horti regis et per portam quae erat inter duos muros et egressi sunt ad viam deserti</span></p>
<p id="zephaniah-39-5"><span class="verse-num">39:5</span> <span class="verse-body">persecutus est autem eos exercitus Chaldeorum et conprehenderunt Sedeciam in campo solitudinis hiericuntinae et captum adduxerunt ad Nabuchodonosor regem Babylonis in Reblatha quae est in terra Emath et locutus est ad eum iudicia</span></p>
<p id="zephaniah-39-6"><span class="verse-num">39:6</span> <span class="verse-body">et occidit rex Babylonis filios Sedeciae in Reblatha in oculis eius et omnes nobiles Iuda occidit rex Babylonis</span></p>
<p id="zephaniah-39-7"><span class="verse-num">39:7</span> <span class="verse-body">oculos quoque Sedeciae eruit et vinxit eum conpedibus ut duceretur in Babylonem</span></p>
<p id="zephaniah-39-8"><span class="verse-num">39:8</span> <span class="verse-body">domum quoque regis et domum vulgi succenderunt Chaldei igni et murum Hierusalem subverterunt</span></p>
<p id="zephaniah-39-9"><span class="verse-num">39:9</span> <span class="verse-body">et reliquias populi quae remanserunt in civitate et perfugas qui transfugerant ad eum et superfluos vulgi qui remanserant transtulit Nabuzardan magister militum in Babylonem</span></p>
<p id="zephaniah-39-10"><span class="verse-num">39:10</span> <span class="verse-body">et de plebe pauperum qui nihil penitus habebant dimisit Nabuzardan magister militum in terra Iuda et dedit eis vineas et cisternas in die illa</span></p>
<p id="zephaniah-39-11"><span class="verse-num">39:11</span> <span class="verse-body">praeceperat autem Nabuchodonosor rex Babylonis de Hieremia Nabuzardan magistro militiae dicens</span></p>
<p id="zephaniah-39-12"><span class="verse-num">39:12</span> <span class="verse-body">tolle illum et pone super eum oculos tuos nihilque ei mali facias sed ut voluerit sic facies ei</span></p>
<p id="zephaniah-39-13"><span class="verse-num">39:13</span> <span class="verse-body">misit ergo Nabuzardan princeps militiae et Nabu et Sesban et Rabsares et Neregel et Sereser et Rebmag et omnes optimates regis Babylonis</span></p>
<p id="zephaniah-39-14"><span class="verse-num">39:14</span> <span class="verse-body">miserunt et tulerunt Hieremiam de vestibulo carceris et tradiderunt eum Godoliae filio Ahicam filii Saphan ut intraret domum et habitaret in populo</span></p>
<p id="zephaniah-39-15"><span class="verse-num">39:15</span> <span class="verse-body">ad Hieremiam autem factus fuerat sermo Domini cum clausus esset in vestibulo carceris dicens</span></p>
<p id="zephaniah-39-16"><span class="verse-num">39:16</span> <span class="verse-body">vade et dic Abdemelech Aethiopi dicens haec dicit Dominus exercituum Deus Israhel ecce ego inducam sermones meos super civitatem hanc in malum et non in bonum et erunt in conspectu tuo in die illa</span></p>
<p id="zephaniah-39-17"><span class="verse-num">39:17</span> <span class="verse-body">et liberabo te in die illa ait Dominus et non traderis in manus virorum quos tu formidas</span></p>
<p id="zephaniah-39-18"><span class="verse-num">39:18</span> <span class="verse-body">sed eruens liberabo te et gladio non cades sed erit tibi anima tua in salutem quia in me habuisti fiduciam ait Dominus __________________________________________________________________</span></p>
<h2 id="zephaniah-ch-40">Chapter 40</h2>
<p class="verses"><a href="#zephaniah-40-1">1</a> <a href="#zephaniah-40-2">2</a> <a href="#zephaniah-40-3">3</a> <a href="#zephaniah-40-4">4</a> <a href="#zephaniah-40-5">5</a> <a href="#zephaniah-40-6">6</a> <a href="#zephaniah-40-7">7</a> <a href="#zephaniah-40-8">8</a> <a href="#zephaniah-40-9">9</a> <a href="#zephaniah-40-10">10</a> <a href="#zephaniah-40-11">11</a> <a href="#zephaniah-40-12">12</a> <a href="#zephaniah-40-13">13</a> <a href="#zephaniah-40-14">14</a> <a href="#zephaniah-40-15">15</a> <a href="#zephaniah-40-16">16</a></p>
<p id="zephaniah-40-1"><span class="verse-num">40:1</span> <span class="verse-body">sermo qui factus est ad Hieremiam a Domino postquam dimissus est a Nabuzardan magistro militiae de Rama quando tulit eum vinctum catenis in medio omnium qui migrabant de Hierusalem et Iuda et ducebantur in Babylonem</span></p>
<p id="zephaniah-40-2"><span class="verse-num">40:2</span> <span class="verse-body">tollens ergo princeps militiae Hieremiam dixit ad eum Dominus Deus tuus locutus est malum hoc super locum istum</span></p>
<p id="zephaniah-40-3"><span class="verse-num">40:3</span> <span class="verse-body">et adduxit et fecit Dominus sicut locutus est quia peccastis Domino et non audistis vocem eius et factus est vobis sermo hic</span></p>
<p id="zephaniah-40-4"><span class="verse-num">40:4</span> <span class="verse-body">nunc ergo ecce solvi te hodie de catenis quae sunt in manibus tuis si placet tibi ut venias mecum in Babylonem veni et ponam oculos meos super te si autem displicet tibi venire mecum in Babylonem reside ecce omnis terra in conspectu tuo quod elegeris et quo placuerit tibi ut vadas illuc perge</span></p>
<p id="zephaniah-40-5"><span class="verse-num">40:5</span> <span class="verse-body">et mecum noli venire sed habita apud Godoliam filium Ahicam filii Saphan quem praeposuit rex Babylonis civitatibus Iudaeae habita ergo cum eo in medio populi vel quocumque placuerit tibi ut vadas vade dedit quoque ei magister militiae cibaria et munuscula et dimisit eum</span></p>
<p id="zephaniah-40-6"><span class="verse-num">40:6</span> <span class="verse-body">venit autem Hieremias ad Godoliam filium Ahicam in Masphat et habitavit cum eo in medio populi qui relictus fuerat in terra</span></p>
<p id="zephaniah-40-7"><span class="verse-num">40:7</span> <span class="verse-body">cum ergo audissent omnes principes exercitus qui dispersi fuerant per regiones ipsi et socii eorum quod praefecisset rex Babylonis Godoliam filium Ahicam terrae et quod commendasset ei viros et mulieres et parvulos et de pauperibus terrae qui non fuerant translati in Babylonem</span></p>
<p id="zephaniah-40-8"><span class="verse-num">40:8</span> <span class="verse-body">venerunt ad Godoliam in Masphat et Ismahel filius Nathaniae et Iohanan et Ionathan filii Caree et Sareas filius Thenoemeth et filii Offi qui erat de Nethophathi et Iezonias filius Maachathi ipsi et viri eorum</span></p>
<p id="zephaniah-40-9"><span class="verse-num">40:9</span> <span class="verse-body">et iuravit eis Godolias filius Ahicam filii Saphan et comitibus eorum dicens nolite timere servire Chaldeis habitate in terra et servite regi Babylonis et bene erit vobis</span></p>
<p id="zephaniah-40-10"><span class="verse-num">40:10</span> <span class="verse-body">ecce ego habito in Masphat ut respondeam praecepto Chaldeorum qui mittuntur ad nos vos autem colligite vindemiam et messem et oleum et condite in vasis vestris et manete in urbibus vestris quas tenetis</span></p>
<p id="zephaniah-40-11"><span class="verse-num">40:11</span> <span class="verse-body">sed et omnes Iudaei qui erant in Moab et in filiis Ammon et in Idumea et in universis regionibus audito quod dedisset rex Babylonis reliquias in Iudaeam et quod praeposuisset super eos Godoliam filium Ahicam filii Saphan</span></p>
<p id="zephaniah-40-12"><span class="verse-num">40:12</span> <span class="verse-body">reversi sunt inquam omnes Iudaei de universis locis ad quae profugerant et venerunt in terram Iuda ad Godoliam in Masphat et collegerunt vinum et messem multam nimis</span></p>
<p id="zephaniah-40-13"><span class="verse-num">40:13</span> <span class="verse-body">Iohanan autem filius Caree et omnes principes exercitus qui dispersi erant in regionibus venerunt ad Godoliam in Masphat</span></p>
<p id="zephaniah-40-14"><span class="verse-num">40:14</span> <span class="verse-body">et dixerunt ei scito quia Baalis rex filiorum Ammon misit Ismahel filium Nathaniae percutere animam tuam et non credidit eis Godolias filius Ahicam</span></p>
<p id="zephaniah-40-15"><span class="verse-num">40:15</span> <span class="verse-body">Iohanan vero filius Caree dixit ad Godoliam seorsum in Masphat loquens ibo et percutiam Ismahel filium Nathaniae nullo sciente ne interficiat animam tuam et dissipentur omnes Iudaei qui congregati sunt ad te et peribunt reliquiae Iuda</span></p>
<p id="zephaniah-40-16"><span class="verse-num">40:16</span> <span class="verse-body">et ait Godolias filius Ahicam ad Iohanan filium Caree noli facere verbum hoc falsum enim tu loqueris de Ismahel __________________________________________________________________</span></p>
<h2 id="zephaniah-ch-41">Chapter 41</h2>
<p class="verses"><a href="#zephaniah-41-1">1</a> <a href="#zephaniah-41-2">2</a> <a href="#zephaniah-41-3">3</a> <a href="#zephaniah-41-4">4</a> <a href="#zephaniah-41-5">5</a> <a href="#zephaniah-41-6">6</a> <a href="#zephaniah-41-7">7</a> <a href="#zephaniah-41-8">8</a> <a href="#zephaniah-41-9">9</a> <a href="#zephaniah-41-10">10</a> <a href="#zephaniah-41-11">11</a> <a href="#zephaniah-41-12">12</a> <a href="#zephaniah-41-13">13</a> <a href="#zephaniah-41-14">14</a> <a href="#zephaniah-41-15">15</a> <a href="#zephaniah-41-16">16</a> <a href="#zephaniah-41-17">17</a> <a href="#zephaniah-41-18">18</a></p>
<p id="zephaniah-41-1"><span class="verse-num">41:1</span> <span class="verse-body">et factum est in mense septimo venit Ismahel filius Nathaniae filii Elisama de semine regali et optimates regis et decem viri cum eo ad Godoliam filium Ahicam in Masphat et comederunt ibi panes simul in Masphat</span></p>
<p id="zephaniah-41-2"><span class="verse-num">41:2</span> <span class="verse-body">surrexit autem Ismahel filius Nathaniae et decem viri qui erant cum eo et percusserunt Godoliam filium Ahicam filii Saphan gladio et interfecerunt eum quem praefecerat rex Babylonis terrae</span></p>
<p id="zephaniah-41-3"><span class="verse-num">41:3</span> <span class="verse-body">omnes quoque Iudaeos qui erant cum Godolia in Masphat et Chaldeos qui repperti sunt ibi et viros bellatores percussit Ismahel</span></p>
<p id="zephaniah-41-4"><span class="verse-num">41:4</span> <span class="verse-body">secundo autem die postquam occiderat Godoliam nullo adhuc sciente</span></p>
<p id="zephaniah-41-5"><span class="verse-num">41:5</span> <span class="verse-body">venerunt viri de Sychem et de Silo et de Samaria octoginta viri rasi barbam et scissis vestibus et squalentes munera et tus habebant in manu ut offerrent in domo Domini</span></p>
<p id="zephaniah-41-6"><span class="verse-num">41:6</span> <span class="verse-body">egressus ergo Ismahel filius Nathaniae in occursum eorum de Masphat incedens et plorans ibat cum autem occurrisset eis dixit ad eos venite ad Godoliam filium Ahicam</span></p>
<p id="zephaniah-41-7"><span class="verse-num">41:7</span> <span class="verse-body">qui cum venissent ad medium civitatis interfecit eos Ismahel filius Nathaniae circa medium laci ipse et viri qui erant cum eo</span></p>
<p id="zephaniah-41-8"><span class="verse-num">41:8</span> <span class="verse-body">decem autem viri repperti sunt inter eos qui dixerunt ad Ismahel noli occidere nos quia habemus thesauros in agro frumenti et hordei et olei et mellis et cessavit et non interfecit eos cum fratribus suis</span></p>
<p id="zephaniah-41-9"><span class="verse-num">41:9</span> <span class="verse-body">lacus autem in quem proiecerat Ismahel omnia cadavera virorum quos percussit propter Godoliam ipse est quem fecit rex Asa propter Baasa regem Israhel ipsum replevit Ismahel filius Nathaniae occisis</span></p>
<p id="zephaniah-41-10"><span class="verse-num">41:10</span> <span class="verse-body">et captivas duxit Ismahel omnes reliquias populi qui erant in Masphat filias regis et universum populum qui remanserat in Masphat quos commendarat Nabuzardan princeps militiae Godoliae filio Ahicam et cepit eos Ismahel filius Nathaniae et abiit ut transiret ad filios Ammon</span></p>
<p id="zephaniah-41-11"><span class="verse-num">41:11</span> <span class="verse-body">audivit autem Iohanan filius Caree et omnes principes bellatorum qui erant cum eo omne malum quod fecerat Ismahel filius Nathaniae</span></p>
<p id="zephaniah-41-12"><span class="verse-num">41:12</span> <span class="verse-body">et adsumptis universis viris profecti sunt ut bellarent adversum Ismahel filium Nathaniae et invenerunt eum ad aquas Multas quae sunt in Gabaon</span></p>
<p id="zephaniah-41-13"><span class="verse-num">41:13</span> <span class="verse-body">cumque vidisset omnis populus qui erat cum Ismahel Iohanan filium Caree et universos principes bellatorum qui erant cum eo laetati sunt</span></p>
<p id="zephaniah-41-14"><span class="verse-num">41:14</span> <span class="verse-body">et reversus est omnis populus quem ceperat Ismahel in Masphat reversusque abiit ad Iohanan filium Caree</span></p>
<p id="zephaniah-41-15"><span class="verse-num">41:15</span> <span class="verse-body">Ismahel autem filius Nathaniae fugit cum octo viris a facie Iohanan et abiit ad filios Ammon</span></p>
<p id="zephaniah-41-16"><span class="verse-num">41:16</span> <span class="verse-body">tulit ergo Iohanan filius Caree et omnes principes bellatorum qui erant cum eo universas reliquias vulgi quas reduxerat ab Ismahel filio Nathaniae de Masphat postquam percussit Godoliam filium Ahicam fortes viros ad proelium et mulieres et pueros et eunuchos quos reduxerat de Gabaon</span></p>
<p id="zephaniah-41-17"><span class="verse-num">41:17</span> <span class="verse-body">et abierunt et sederunt peregrinantes in Chamaam quae est iuxta Bethleem ut pergerent et introirent Aegyptum</span></p>
<p id="zephaniah-41-18"><span class="verse-num">41:18</span> <span class="verse-body">a facie Chaldeorum timebant enim eos quia percusserat Ismahel filius Nathaniae Godoliam filium Ahicam quem praeposuerat rex Babylonis in terra Iuda __________________________________________________________________</span></p>
<h2 id="zephaniah-ch-42">Chapter 42</h2>
<p class="verses"><a href="#zephaniah-42-1">1</a> <a href="#zephaniah-42-2">2</a> <a href="#zephaniah-42-3">3</a> <a href="#zephaniah-42-4">4</a> <a href="#zephaniah-42-5">5</a> <a href="#zephaniah-42-6">6</a> <a href="#zephaniah-42-7">7</a> <a href="#zephaniah-42-8">8</a> <a href="#zephaniah-42-9">9</a> <a href="#zephaniah-42-10">10</a> <a href="#zephaniah-42-11">11</a> <a href="#zephaniah-42-12">12</a> <a href="#zephaniah-42-13">13</a> <a href="#zephaniah-42-14">14</a> <a href="#zephaniah-42-15">15</a> <a href="#zephaniah-42-16">16</a> <a href="#zephaniah-42-17">17</a> <a href="#zephaniah-42-18">18</a> <a href="#zephaniah-42-19">19</a> <a href="#zephaniah-42-20">20</a> <a href="#zephaniah-42-21">21</a> <a href="#zephaniah-42-22">22</a></p>
<p id="zephaniah-42-1"><span class="verse-num">42:1</span> <span class="verse-body">et accesserunt omnes principes bellatorum et Iohanan filius Caree et Iezonias filius Osaiae et reliquum vulgus a parvo usque ad magnum</span></p>
<p id="zephaniah-42-2"><span class="verse-num">42:2</span> <span class="verse-body">dixeruntque ad Hieremiam prophetam cadat oratio nostra in conspectu tuo et ora pro nobis ad Dominum Deum tuum pro universis reliquiis istis quia derelicti sumus pauci de pluribus sicut oculi tui nos intuentur</span></p>
<p id="zephaniah-42-3"><span class="verse-num">42:3</span> <span class="verse-body">et adnuntiet nobis Dominus Deus tuus viam per quam pergamus et verbum quod faciamus</span></p>
<p id="zephaniah-42-4"><span class="verse-num">42:4</span> <span class="verse-body">dixit autem ad eos Hieremias propheta audivi ecce ego oro ad Dominum Deum vestrum secundum verba vestra omne verbum quodcumque responderit mihi indicabo vobis nec celabo vos quicquam</span></p>
<p id="zephaniah-42-5"><span class="verse-num">42:5</span> <span class="verse-body">et illi dixerunt ad Hieremiam sit Dominus inter nos testis veritatis et fidei si non iuxta omne verbum in quo miserit te Dominus Deus tuus ad nos sic faciemus</span></p>
<p id="zephaniah-42-6"><span class="verse-num">42:6</span> <span class="verse-body">sive bonum est sive malum voci Domini Dei nostri ad quem mittimus te oboediemus ut bene sit nobis cum audierimus vocem Domini Dei nostri</span></p>
<p id="zephaniah-42-7"><span class="verse-num">42:7</span> <span class="verse-body">cum autem conpleti essent decem dies factum est verbum Domini ad Hieremiam</span></p>
<p id="zephaniah-42-8"><span class="verse-num">42:8</span> <span class="verse-body">vocavitque Iohanan filium Caree et omnes principes bellatorum qui erant cum eo et universum populum a minimo usque ad magnum</span></p>
<p id="zephaniah-42-9"><span class="verse-num">42:9</span> <span class="verse-body">et dixit ad eos haec dicit Dominus Deus Israhel ad quem misistis me ut prosternerem preces vestras in conspectu eius</span></p>
<p id="zephaniah-42-10"><span class="verse-num">42:10</span> <span class="verse-body">si quiescentes manseritis in terra hac aedificabo vos et non destruam plantabo et non evellam iam enim placatus sum super malo quod feci vobis</span></p>
<p id="zephaniah-42-11"><span class="verse-num">42:11</span> <span class="verse-body">nolite timere a facie regis Babylonis quem vos pavidi formidatis nolite eum metuere dicit Dominus quia vobiscum sum ego ut salvos faciam vos et eruam de manu eius</span></p>
<p id="zephaniah-42-12"><span class="verse-num">42:12</span> <span class="verse-body">et dabo vobis misericordiam et miserebor vestri et habitare vos faciam in terra vestra</span></p>
<p id="zephaniah-42-13"><span class="verse-num">42:13</span> <span class="verse-body">si autem dixeritis vos non habitabimus in terra ista nec audiemus vocem Domini Dei nostri</span></p>
<p id="zephaniah-42-14"><span class="verse-num">42:14</span> <span class="verse-body">dicentes nequaquam sed ad terram Aegypti pergemus ubi non videbimus bellum et clangorem tubae non audiemus et famem non sustinebimus et ibi habitabimus</span></p>
<p id="zephaniah-42-15"><span class="verse-num">42:15</span> <span class="verse-body">propter hoc nunc audite verbum Domini reliquiae Iuda haec dicit Dominus exercituum Deus Israhel si posueritis faciem vestram ut ingrediamini Aegyptum et intraveritis ut ibi habitetis</span></p>
<p id="zephaniah-42-16"><span class="verse-num">42:16</span> <span class="verse-body">gladium quem vos formidatis ibi conprehendet vos in terra Aegypti et fames pro qua estis solliciti adherebit vobis in Aegypto et ibi moriemini</span></p>
<p id="zephaniah-42-17"><span class="verse-num">42:17</span> <span class="verse-body">omnesque viri qui posuerint faciem suam ut ingrediantur Aegyptum et habitent ibi morientur gladio et fame et peste nullus de eis remanebit nec effugient a facie mali quod ego adferam super eos</span></p>
<p id="zephaniah-42-18"><span class="verse-num">42:18</span> <span class="verse-body">quia haec dicit Dominus exercituum Deus Israhel sicut conflatus est furor meus et indignatio mea super habitatores Hierusalem sic conflabitur indignatio mea super vos cum ingressi fueritis Aegyptum et eritis in iusiurandum et in stuporem et in maledictum et in obprobrium et nequaquam ultra videbitis locum istum</span></p>
<p id="zephaniah-42-19"><span class="verse-num">42:19</span> <span class="verse-body">verbum Domini super vos reliquiae Iuda nolite intrare Aegyptum scientes scietis quia obtestatus sum vobis hodie</span></p>
<p id="zephaniah-42-20"><span class="verse-num">42:20</span> <span class="verse-body">quia decepistis animas vestras vos enim misistis me ad Dominum Deum nostrum dicentes ora pro nobis ad Dominum Deum nostrum et iuxta omnia quaecumque dixerit tibi Dominus Deus noster sic adnuntia nobis et faciemus</span></p>
<p id="zephaniah-42-21"><span class="verse-num">42:21</span> <span class="verse-body">et adnuntiavi vobis hodie et non audistis vocem Domini Dei vestri super universis pro quibus misit me ad vos</span></p>
<p id="zephaniah-42-22"><span class="verse-num">42:22</span> <span class="verse-body">nunc ergo scientes scietis quia gladio et fame et peste moriemini in loco ad quem voluistis intrare ut habitaretis ibi __________________________________________________________________</span></p>
<h2 id="zephaniah-ch-43">Chapter 43</h2>
<p class="verses"><a href="#zephaniah-43-1">1</a> <a href="#zephaniah-43-2">2</a> <a href="#zephaniah-43-3">3</a> <a href="#zephaniah-43-4">4</a> <a href="#zephaniah-43-5">5</a> <a href="#zephaniah-43-6">6</a> <a href="#zephaniah-43-7">7</a> <a href="#zephaniah-43-8">8</a> <a href="#zephaniah-43-9">9</a> <a href="#zephaniah-43-10">10</a> <a href="#zephaniah-43-11">11</a> <a href="#zephaniah-43-12">12</a> <a href="#zephaniah-43-13">13</a></p>
<p id="zephaniah-43-1"><span class="verse-num">43:1</span> <span class="verse-body">factum est autem cum conplesset Hieremias loquens ad populum universos sermones Domini Dei eorum pro quibus miserat eum Dominus Deus eorum ad illos omnia verba haec</span></p>
<p id="zephaniah-43-2"><span class="verse-num">43:2</span> <span class="verse-body">dixit Azarias filius Osaiae et Iohanan filius Caree et omnes viri superbi dicentes ad Hieremiam mendacium tu loqueris non misit te Dominus Deus noster dicens ne ingrediamini Aegyptum ut habitetis illuc</span></p>
<p id="zephaniah-43-3"><span class="verse-num">43:3</span> <span class="verse-body">sed Baruch filius Neriae incitat te adversum nos ut tradat nos in manibus Chaldeorum ut interficiat nos et transduci faciat in Babylonem</span></p>
<p id="zephaniah-43-4"><span class="verse-num">43:4</span> <span class="verse-body">et non audivit Iohanan filius Caree et omnes principes bellatorum et universus populus vocem Domini ut maneret in terra Iuda</span></p>
<p id="zephaniah-43-5"><span class="verse-num">43:5</span> <span class="verse-body">sed tollens Iohanan filius Caree et universi principes bellatorum universos reliquiarum Iuda qui reversi fuerant de cunctis gentibus ad quas fuerant ante dispersi ut habitarent in terra Iuda</span></p>
<p id="zephaniah-43-6"><span class="verse-num">43:6</span> <span class="verse-body">viros et mulieres et parvulos et filias regis et omnem animam quam reliquerat Nabuzardan princeps militiae cum Godolia filio Ahicam filii Saphan et Hieremiam prophetam et Baruch filium Neriae</span></p>
<p id="zephaniah-43-7"><span class="verse-num">43:7</span> <span class="verse-body">et ingressi sunt terram Aegypti quia non oboedierunt voci Domini et venerunt usque ad Tafnas</span></p>
<p id="zephaniah-43-8"><span class="verse-num">43:8</span> <span class="verse-body">et factus est sermo Domini ad Hieremiam in Tafnis dicens</span></p>
<p id="zephaniah-43-9"><span class="verse-num">43:9</span> <span class="verse-body">sume in manu tua lapides grandes et absconde eos in crypta quae est sub muro latericio in porta domus Pharaonis in Tafnis cernentibus viris iudaeis</span></p>
<p id="zephaniah-43-10"><span class="verse-num">43:10</span> <span class="verse-body">et dices ad eos haec dicit Dominus exercituum Deus Israhel ecce ego mittam et adsumam Nabuchodonosor regem Babylonis servum meum et ponam thronum eius super lapides istos quos abscondi et statuet solium suum super eos</span></p>
<p id="zephaniah-43-11"><span class="verse-num">43:11</span> <span class="verse-body">veniensque percutiet terram Aegypti quos in morte in morte et quos in captivitate in captivitate et quos in gladio in gladio</span></p>
<p id="zephaniah-43-12"><span class="verse-num">43:12</span> <span class="verse-body">et succendet ignem in delubris deorum Aegypti et conburet ea et captivos ducet illos et amicietur terra Aegypti sicut amicitur pastor pallio suo et egredietur inde in pace</span></p>
<p id="zephaniah-43-13"><span class="verse-num">43:13</span> <span class="verse-body">et conteret statuas domus Solis quae sunt in terra Aegypti et delubra deorum Aegypti conburet igni __________________________________________________________________</span></p>
<h2 id="zephaniah-ch-44">Chapter 44</h2>
<p class="verses"><a href="#zephaniah-44-1">1</a> <a href="#zephaniah-44-2">2</a> <a href="#zephaniah-44-3">3</a> <a href="#zephaniah-44-4">4</a> <a href="#zephaniah-44-5">5</a> <a href="#zephaniah-44-6">6</a> <a href="#zephaniah-44-7">7</a> <a href="#zephaniah-44-8">8</a> <a href="#zephaniah-44-9">9</a> <a href="#zephaniah-44-10">10</a> <a href="#zephaniah-44-11">11</a> <a href="#zephaniah-44-12">12</a> <a href="#zephaniah-44-13">13</a> <a href="#zephaniah-44-14">14</a> <a href="#zephaniah-44-15">15</a> <a href="#zephaniah-44-16">16</a> <a href="#zephaniah-44-17">17</a> <a href="#zephaniah-44-18">18</a> <a href="#zephaniah-44-19">19</a> <a href="#zephaniah-44-20">20</a> <a href="#zephaniah-44-21">21</a> <a href="#zephaniah-44-22">22</a> <a href="#zephaniah-44-23">23</a> <a href="#zephaniah-44-24">24</a> <a href="#zephaniah-44-25">25</a> <a href="#zephaniah-44-26">26</a> <a href="#zephaniah-44-27">27</a> <a href="#zephaniah-44-28">28</a> <a href="#zephaniah-44-29">29</a> <a href="#zephaniah-44-30">30</a></p>
<p id="zephaniah-44-1"><span class="verse-num">44:1</span> <span class="verse-body">verbum quod factum est ad Hieremiam ad omnes Iudaeos qui habitant in terra Aegypti habitantes in Magdolo et in Tafnis et in Memphis et in terra Fatures dicens</span></p>
<p id="zephaniah-44-2"><span class="verse-num">44:2</span> <span class="verse-body">haec dicit Dominus exercituum Deus Israhel vos vidistis omne malum istud quod adduxi super Hierusalem et super omnes urbes Iuda et ecce sunt desertae hodie et non est in eis habitator</span></p>
<p id="zephaniah-44-3"><span class="verse-num">44:3</span> <span class="verse-body">propter malitiam quam fecerunt ut me ad iracundiam provocarent et irent et sacrificarent et colerent deos alienos quos nesciebant et illi et vos et patres vestri</span></p>
<p id="zephaniah-44-4"><span class="verse-num">44:4</span> <span class="verse-body">et misi ad vos omnes servos meos prophetas de nocte consurgens mittensque et dicens nolite facere verbum abominationis huius quam odi</span></p>
<p id="zephaniah-44-5"><span class="verse-num">44:5</span> <span class="verse-body">et non audierunt nec inclinaverunt aurem suam ut converterentur a malis suis et non sacrificarent diis alienis</span></p>
<p id="zephaniah-44-6"><span class="verse-num">44:6</span> <span class="verse-body">et conflata est indignatio mea et furor meus et succensa est in civitatibus Iuda et in plateis Hierusalem et versae sunt in solitudinem et vastitatem secundum diem hanc</span></p>
<p id="zephaniah-44-7"><span class="verse-num">44:7</span> <span class="verse-body">et nunc haec dicit Dominus exercituum Deus Israhel quare vos facitis malum grande contra animas vestras ut intereat ex vobis vir et mulier parvulus et lactans de medio Iudae nec relinquatur vobis quicquam residuum</span></p>
<p id="zephaniah-44-8"><span class="verse-num">44:8</span> <span class="verse-body">provocantes me in operibus manuum vestrarum sacrificando diis alienis in terra Aegypti in quam ingressi estis ut habitetis ibi et dispereatis et sitis in maledictionem et in obprobrium cunctis gentibus terrae</span></p>
<p id="zephaniah-44-9"><span class="verse-num">44:9</span> <span class="verse-body">numquid obliti estis mala patrum vestrorum et mala regum Iuda et mala uxorum eius et mala vestra et mala uxorum vestrarum quae fecerunt in terra Iuda et in regionibus Hierusalem</span></p>
<p id="zephaniah-44-10"><span class="verse-num">44:10</span> <span class="verse-body">non sunt mundati usque ad diem hanc et non timuerunt et non ambulaverunt in lege et in praeceptis meis quae dedi coram vobis et coram patribus vestris</span></p>
<p id="zephaniah-44-11"><span class="verse-num">44:11</span> <span class="verse-body">ideo haec dicit Dominus exercituum Deus Israhel ecce ego pono faciem meam in vobis in malum et disperdam omnem Iudam</span></p>
<p id="zephaniah-44-12"><span class="verse-num">44:12</span> <span class="verse-body">et adsumam reliquias Iudae qui posuerunt facies suas ut ingrederentur terram Aegypti et habitarent ibi et consumentur omnes in terra Aegypti cadent in gladio et in fame consumentur a minimo usque ad maximum in gladio et in fame morientur et erunt in iusiurandum et in miraculum et in maledictionem et in obprobrium</span></p>
<p id="zephaniah-44-13"><span class="verse-num">44:13</span> <span class="verse-body">et visitabo habitatores terrae Aegypti sicut visitavi super Hierusalem in gladio et in fame et in peste</span></p>
<p id="zephaniah-44-14"><span class="verse-num">44:14</span> <span class="verse-body">et non erit qui effugiat et sit residuus de reliquiis Iudaeorum qui vadunt ut peregrinentur in terra Aegypti et revertantur in terram Iuda ad quam ipsi elevant animas suas ut revertantur et habitent ibi non revertentur nisi qui fugerint</span></p>
<p id="zephaniah-44-15"><span class="verse-num">44:15</span> <span class="verse-body">responderunt autem Hieremiae omnes viri scientes quod sacrificarent uxores eorum diis alienis et universae mulieres quarum stabat multitudo grandis et omnis populus habitantium in terra Aegypti in Fatures dicens</span></p>
<p id="zephaniah-44-16"><span class="verse-num">44:16</span> <span class="verse-body">sermonem quem locutus es ad nos in nomine Domini non audiemus ex te</span></p>
<p id="zephaniah-44-17"><span class="verse-num">44:17</span> <span class="verse-body">sed facientes faciemus omne verbum quod egreditur de ore nostro ut sacrificemus Reginae caeli et libemus ei libamina sicut fecimus nos et patres nostri reges nostri et principes nostri in urbibus Iuda et in plateis Hierusalem et saturati sumus panibus et bene nobis erat malumque non vidimus</span></p>
<p id="zephaniah-44-18"><span class="verse-num">44:18</span> <span class="verse-body">ex eo autem quo cessavimus sacrificare Reginae caeli et libare ei libamina indigemus omnibus et gladio et fame consumpti sumus</span></p>
<p id="zephaniah-44-19"><span class="verse-num">44:19</span> <span class="verse-body">quod si nos sacrificamus Reginae caeli et libamus ei libamina numquid sine viris nostris fecimus ei placentas ad colendum eam et liba libandi</span></p>
<p id="zephaniah-44-20"><span class="verse-num">44:20</span> <span class="verse-body">et dixit Hieremias ad omnem populum adversum viros et adversum mulieres et adversum universam plebem qui responderant ei verbum dicens</span></p>
<p id="zephaniah-44-21"><span class="verse-num">44:21</span> <span class="verse-body">numquid non sacrificium quod sacrificastis in civitatibus Iuda et in plateis Hierusalem vos et patres vestri reges vestri et principes vestri et populus terrae horum recordatus est Dominus et ascendit super cor eius</span></p>
<p id="zephaniah-44-22"><span class="verse-num">44:22</span> <span class="verse-body">et non poterat Dominus ultra portare propter malitiam studiorum vestrorum et propter abominationes quas fecistis et facta est terra vestra in desolationem et in stuporem et in maledictum eo quod non sit habitator sicut est dies haec</span></p>
<p id="zephaniah-44-23"><span class="verse-num">44:23</span> <span class="verse-body">propterea quod sacrificaveritis idolis et peccaveritis Domino et non audieritis vocem Domini et in lege et in praeceptis et in testimoniis eius non ambulaveritis idcirco evenerunt vobis mala haec sicut est dies haec</span></p>
<p id="zephaniah-44-24"><span class="verse-num">44:24</span> <span class="verse-body">dixit autem Hieremias ad omnem populum et ad universas mulieres audite verbum Domini omnis Iuda qui estis in terra Aegypti</span></p>
<p id="zephaniah-44-25"><span class="verse-num">44:25</span> <span class="verse-body">haec inquit Dominus exercituum Deus Israhel dicens vos et uxores vestrae locuti estis ore vestro et manibus vestris implestis dicentes faciamus vota nostra quae vovimus ut sacrificemus Reginae caeli et libemus ei libamina implestis vota vestra et opere perpetrastis ea</span></p>
<p id="zephaniah-44-26"><span class="verse-num">44:26</span> <span class="verse-body">ideo audite verbum Domini omnis Iuda qui habitatis in terra Aegypti ecce ego iuravi in nomine meo magno ait Dominus quia nequaquam ultra nomen meum vocabitur ex ore omnis viri iudaei dicentis vivit Dominus Deus in omni terra Aegypti</span></p>
<p id="zephaniah-44-27"><span class="verse-num">44:27</span> <span class="verse-body">ecce ego vigilabo super eos in malum et non in bonum et consumentur omnes viri Iuda qui sunt in terra Aegypti gladio et fame donec penitus consumantur</span></p>
<p id="zephaniah-44-28"><span class="verse-num">44:28</span> <span class="verse-body">et qui fugerint gladium revertentur de terra Aegypti in terram Iuda viri pauci et scient omnes reliquiae Iuda ingredientium terram Aegypti ut habitent ibi cuius sermo conpleatur meus an illorum</span></p>
<p id="zephaniah-44-29"><span class="verse-num">44:29</span> <span class="verse-body">et hoc vobis signum ait Dominus quod visitem ego super vos in loco isto ut sciatis quia vere conplebuntur sermones mei contra vos in malum</span></p>
<p id="zephaniah-44-30"><span class="verse-num">44:30</span> <span class="verse-body">haec dicit Dominus ecce ego tradam Pharaonem Efree regem Aegypti in manu inimicorum eius et in manu quaerentium animam illius sicut tradidi Sedeciam regem Iuda in manu Nabuchodonosor regis Babylonis inimici sui et quaerentis animam eius __________________________________________________________________</span></p>
<h2 id="zephaniah-ch-45">Chapter 45</h2>
<p class="verses"><a href="#zephaniah-45-1">1</a> <a href="#zephaniah-45-2">2</a> <a href="#zephaniah-45-3">3</a> <a href="#zephaniah-45-4">4</a> <a href="#zephaniah-45-5">5</a></p>
<p id="zephaniah-45-1"><span class="verse-num">45:1</span> <span class="verse-body">verbum quod locutus est Hieremias propheta ad Baruch filium Neri cum scripsisset verba haec in libro de ore Hieremiae anno quarto Ioachim filii Iosiae regis Iuda dicens</span></p>
<p id="zephaniah-45-2"><span class="verse-num">45:2</span> <span class="verse-body">haec dicit Dominus Deus Israhel ad te Baruch</span></p>
<p id="zephaniah-45-3"><span class="verse-num">45:3</span> <span class="verse-body">dixisti vae misero mihi quoniam addidit Dominus dolorem dolori meo laboravi in gemitu meo et requiem non inveni</span></p>
<p id="zephaniah-45-4"><span class="verse-num">45:4</span> <span class="verse-body">haec dices ad eum sic dicit Dominus ecce quos aedificavi ego destruo et quos plantavi ego evello et universam terram hanc</span></p>
<p id="zephaniah-45-5"><span class="verse-num">45:5</span> <span class="verse-body">et tu quaeris tibi grandia noli quaerere quia ecce ego adducam malum super omnem carnem ait Dominus et dabo tibi animam tuam in salutem in omnibus locis ad quaecumque perrexeris __________________________________________________________________</span></p>
<h2 id="zephaniah-ch-46">Chapter 46</h2>
<p class="verses"><a href="#zephaniah-46-1">1</a> <a href="#zephaniah-46-2">2</a> <a href="#zephaniah-46-3">3</a> <a href="#zephaniah-46-4">4</a> <a href="#zephaniah-46-5">5</a> <a href="#zephaniah-46-6">6</a> <a href="#zephaniah-46-7">7</a> <a href="#zephaniah-46-8">8</a> <a href="#zephaniah-46-9">9</a> <a href="#zephaniah-46-10">10</a> <a href="#zephaniah-46-11">11</a> <a href="#zephaniah-46-12">12</a> <a href="#zephaniah-46-13">13</a> <a href="#zephaniah-46-14">14</a> <a href="#zephaniah-46-15">15</a> <a href="#zephaniah-46-16">16</a> <a href="#zephaniah-46-17">17</a> <a href="#zephaniah-46-18">18</a> <a href="#zephaniah-46-19">19</a> <a href="#zephaniah-46-20">20</a> <a href="#zephaniah-46-21">21</a> <a href="#zephaniah-46-22">22</a> <a href="#zephaniah-46-23">23</a> <a href="#zephaniah-46-24">24</a> <a href="#zephaniah-46-25">25</a> <a href="#zephaniah-46-26">26</a> <a href="#zephaniah-46-27">27</a> <a href="#zephaniah-46-28">28</a></p>
<p id="zephaniah-46-1"><span class="verse-num">46:1</span> <span class="verse-body">quod factum est verbum Domini ad Hieremiam prophetam contra gentes</span></p>
<p id="zephaniah-46-2"><span class="verse-num">46:2</span> <span class="verse-body">ad Aegyptum adversum exercitum Pharaonis Nechao regis Aegypti qui erat iuxta flumen Eufraten in Charchamis quem percussit Nabuchodonosor rex Babylonis in quarto anno Ioachim filii Iosiae regis Iuda</span></p>
<p id="zephaniah-46-3"><span class="verse-num">46:3</span> <span class="verse-body">praeparate scutum et clypeum et procedite ad bellum</span></p>
<p id="zephaniah-46-4"><span class="verse-num">46:4</span> <span class="verse-body">iungite equos et ascendite equites state in galeis polite lanceas induite vos loricis</span></p>
<p id="zephaniah-46-5"><span class="verse-num">46:5</span> <span class="verse-body">quid igitur vidi ipsos pavidos et terga vertentes fortes eorum caesos fugerunt conciti nec respexerunt terror undique ait Dominus</span></p>
<p id="zephaniah-46-6"><span class="verse-num">46:6</span> <span class="verse-body">non fugiat velox nec salvari se putet fortis ad aquilonem iuxta flumen Eufraten victi sunt et ruerunt</span></p>
<p id="zephaniah-46-7"><span class="verse-num">46:7</span> <span class="verse-body">quis est iste qui quasi flumen ascendit et veluti fluviorum intumescunt gurgites eius</span></p>
<p id="zephaniah-46-8"><span class="verse-num">46:8</span> <span class="verse-body">Aegyptus fluminis instar ascendet et velut flumina movebuntur fluctus eius et dicet ascendens operiam terram perdam civitatem et habitatores eius</span></p>
<p id="zephaniah-46-9"><span class="verse-num">46:9</span> <span class="verse-body">ascendite equos et exultate in curribus et procedant fortes Aethiopia et Lybies tenentes scutum et Lydii arripientes et iacientes sagittas</span></p>
<p id="zephaniah-46-10"><span class="verse-num">46:10</span> <span class="verse-body">dies autem ille Domini Dei exercituum dies ultionis ut sumat vindictam de inimicis suis devorabit gladius et saturabitur et inebriabitur sanguine eorum victima enim Domini exercituum in terra aquilonis iuxta flumen Eufraten</span></p>
<p id="zephaniah-46-11"><span class="verse-num">46:11</span> <span class="verse-body">ascende in Galaad et tolle resinam virgo filia Aegypti frustra multiplicas medicamina sanitas non erit tibi</span></p>
<p id="zephaniah-46-12"><span class="verse-num">46:12</span> <span class="verse-body">audierunt gentes ignominiam tuam et ululatus tuus replevit terram quia fortis inpegit in fortem ambo pariter conciderunt</span></p>
<p id="zephaniah-46-13"><span class="verse-num">46:13</span> <span class="verse-body">verbum quod locutus est Dominus ad Hieremiam prophetam super eo quod venturus esset Nabuchodonosor rex Babylonis et percussurus terram Aegypti</span></p>
<p id="zephaniah-46-14"><span class="verse-num">46:14</span> <span class="verse-body">adnuntiate Aegypto et auditum facite Magdolo et resonet in Memphis et in Tafnis dicite sta et praepara te quia devoravit gladius ea quae per circuitum tuum sunt</span></p>
<p id="zephaniah-46-15"><span class="verse-num">46:15</span> <span class="verse-body">quare conputruit fortis tuus non stetit quoniam Dominus subvertit eum</span></p>
<p id="zephaniah-46-16"><span class="verse-num">46:16</span> <span class="verse-body">multiplicavit ruentes ceciditque vir ad proximum suum et dicent surge et revertamur ad populum nostrum et ad terram nativitatis nostrae a facie gladii columbae</span></p>
<p id="zephaniah-46-17"><span class="verse-num">46:17</span> <span class="verse-body">vocate nomen Pharao regis Aegypti Tumultum adduxit tempus</span></p>
<p id="zephaniah-46-18"><span class="verse-num">46:18</span> <span class="verse-body">vivo ego inquit Rex Dominus exercituum nomen eius quoniam sicut Thabor in montibus et sicut Carmelus in mari veniet</span></p>
<p id="zephaniah-46-19"><span class="verse-num">46:19</span> <span class="verse-body">vasa transmigrationis fac tibi habitatrix filia Aegypti quia Memphis in solitudinem erit et deseretur inhabitabilis</span></p>
<p id="zephaniah-46-20"><span class="verse-num">46:20</span> <span class="verse-body">vitula eligans atque formonsa Aegyptus stimulator ab aquilone veniet ei</span></p>
<p id="zephaniah-46-21"><span class="verse-num">46:21</span> <span class="verse-body">mercennarii quoque eius qui versabantur in medio eius quasi vituli saginati versi sunt et fugerunt simul nec stare potuerunt quia dies interfectionis eorum venit super eos tempus visitationis eorum</span></p>
<p id="zephaniah-46-22"><span class="verse-num">46:22</span> <span class="verse-body">vox eius quasi aeris sonabit quoniam cum exercitu properabunt et cum securibus venient ei quasi ligna caedentes</span></p>
<p id="zephaniah-46-23"><span class="verse-num">46:23</span> <span class="verse-body">succiderunt saltum eius ait Dominus qui supputari non potest multiplicati sunt super lucustas et non est eis numerus</span></p>
<p id="zephaniah-46-24"><span class="verse-num">46:24</span> <span class="verse-body">confusa est filia Aegypti et tradita in manu populi aquilonis</span></p>
<p id="zephaniah-46-25"><span class="verse-num">46:25</span> <span class="verse-body">dixit Dominus exercituum Deus Israhel ecce ego visitabo super tumultum Alexandriae et super Pharao et super Aegyptum et super deos eius et super reges eius et super Pharao et super eos qui confidunt in eo</span></p>
<p id="zephaniah-46-26"><span class="verse-num">46:26</span> <span class="verse-body">et dabo eos in manu quaerentium animam eorum et in manu Nabuchodonosor regis Babylonis et in manu servorum eius et post haec habitabitur sicut diebus pristinis ait Dominus</span></p>
<p id="zephaniah-46-27"><span class="verse-num">46:27</span> <span class="verse-body">et tu ne timeas serve meus Iacob et ne paveas Israhel quia ecce ego salvum te faciam de longinquo et semen tuum de terra captivitatis suae et revertetur Iacob et quiescet et prosperabitur et non erit qui exterreat eum</span></p>
<p id="zephaniah-46-28"><span class="verse-num">46:28</span> <span class="verse-body">et tu noli timere serve meus Iacob ait Dominus quia tecum ego sum quia consumam ego cunctas gentes ad quas eieci te te vero non consumam sed castigabo te in iudicio nec quasi innocenti parcam tibi __________________________________________________________________</span></p>
<h2 id="zephaniah-ch-47">Chapter 47</h2>
<p class="verses"><a href="#zephaniah-47-1">1</a> <a href="#zephaniah-47-2">2</a> <a href="#zephaniah-47-3">3</a> <a href="#zephaniah-47-4">4</a> <a href="#zephaniah-47-5">5</a> <a href="#zephaniah-47-6">6</a> <a href="#zephaniah-47-7">7</a></p>
<p id="zephaniah-47-1"><span class="verse-num">47:1</span> <span class="verse-body">quod factum est verbum Domini ad Hieremiam prophetam contra Palestinos antequam percuteret Pharao Gazam</span></p>
<p id="zephaniah-47-2"><span class="verse-num">47:2</span> <span class="verse-body">haec dicit Dominus ecce aquae ascendunt ab aquilone et erunt quasi torrens inundans et operient terram et plenitudinem eius urbem et habitatores eius clamabunt homines et ululabit omnis habitator terrae</span></p>
<p id="zephaniah-47-3"><span class="verse-num">47:3</span> <span class="verse-body">ab strepitu pompae armorum et bellatorum eius a commotione quadrigarum eius et multitudine rotarum illius non respexerunt patres filios manibus dissolutis</span></p>
<p id="zephaniah-47-4"><span class="verse-num">47:4</span> <span class="verse-body">pro adventu diei in quo vastabuntur omnes Philisthim et dissipabitur Tyrus et Sidon cum omnibus reliquis auxiliis suis depopulatus est enim Dominus Palestinos reliquias insulae Cappadociae</span></p>
<p id="zephaniah-47-5"><span class="verse-num">47:5</span> <span class="verse-body">venit calvitium super Gazam conticuit Ascalon et reliquiae vallis earum usquequo concideris</span></p>
<p id="zephaniah-47-6"><span class="verse-num">47:6</span> <span class="verse-body">o mucro Domini usquequo non quiescis ingredere in vaginam tuam refrigerare et sile</span></p>
<p id="zephaniah-47-7"><span class="verse-num">47:7</span> <span class="verse-body">quomodo quiescet cum Dominus praeceperit ei adversus Ascalonem et adversus maritimas eius regiones ibique condixerit illi __________________________________________________________________</span></p>
<h2 id="zephaniah-ch-48">Chapter 48</h2>
<p class="verses"><a href="#zephaniah-48-1">1</a> <a href="#zephaniah-48-2">2</a> <a href="#zephaniah-48-3">3</a> <a href="#zephaniah-48-4">4</a> <a href="#zephaniah-48-5">5</a> <a href="#zephaniah-48-6">6</a> <a href="#zephaniah-48-7">7</a> <a href="#zephaniah-48-8">8</a> <a href="#zephaniah-48-9">9</a> <a href="#zephaniah-48-10">10</a> <a href="#zephaniah-48-11">11</a> <a href="#zephaniah-48-12">12</a> <a href="#zephaniah-48-13">13</a> <a href="#zephaniah-48-14">14</a> <a href="#zephaniah-48-15">15</a> <a href="#zephaniah-48-16">16</a> <a href="#zephaniah-48-17">17</a> <a href="#zephaniah-48-18">18</a> <a href="#zephaniah-48-19">19</a> <a href="#zephaniah-48-20">20</a> <a href="#zephaniah-48-21">21</a> <a href="#zephaniah-48-22">22</a> <a href="#zephaniah-48-23">23</a> <a href="#zephaniah-48-24">24</a> <a href="#zephaniah-48-25">25</a> <a href="#zephaniah-48-26">26</a> <a href="#zephaniah-48-27">27</a> <a href="#zephaniah-48-28">28</a> <a href="#zephaniah-48-29">29</a> <a href="#zephaniah-48-30">30</a> <a href="#zephaniah-48-31">31</a> <a href="#zephaniah-48-32">32</a> <a href="#zephaniah-48-33">33</a> <a href="#zephaniah-48-34">34</a> <a href="#zephaniah-48-35">35</a> <a href="#zephaniah-48-36">36</a> <a href="#zephaniah-48-37">37</a> <a href="#zephaniah-48-38">38</a> <a href="#zephaniah-48-39">39</a> <a href="#zephaniah-48-40">40</a> <a href="#zephaniah-48-41">41</a> <a href="#zephaniah-48-42">42</a> <a href="#zephaniah-48-43">43</a> <a href="#zephaniah-48-44">44</a> <a href="#zephaniah-48-45">45</a> <a href="#zephaniah-48-46">46</a> <a href="#zephaniah-48-47">47</a></p>
<p id="zephaniah-48-1"><span class="verse-num">48:1</span> <span class="verse-body">ad Moab haec dicit Dominus exercituum Deus Israhel vae super Nabo quoniam vastata est et confusa capta est Cariathaim confusa est fortis et tremuit</span></p>
<p id="zephaniah-48-2"><span class="verse-num">48:2</span> <span class="verse-body">non est ultra exultatio in Moab contra Esebon cogitaverunt malum venite et disperdamus eam de gente ergo silens conticesces sequeturque te gladius</span></p>
<p id="zephaniah-48-3"><span class="verse-num">48:3</span> <span class="verse-body">vox clamoris de Oronaim vastitas et contritio magna</span></p>
<p id="zephaniah-48-4"><span class="verse-num">48:4</span> <span class="verse-body">contrita est Moab adnuntiate clamorem parvulis eius</span></p>
<p id="zephaniah-48-5"><span class="verse-num">48:5</span> <span class="verse-body">per ascensum enim Luaith plorans ascendet in fletu quoniam in descensu Oronaim hostes ululatum contritionis audierunt</span></p>
<p id="zephaniah-48-6"><span class="verse-num">48:6</span> <span class="verse-body">fugite salvate animas vestras et eritis quasi myrice in deserto</span></p>
<p id="zephaniah-48-7"><span class="verse-num">48:7</span> <span class="verse-body">pro eo enim quod habuisti fiduciam in munitionibus tuis et in thesauris tuis tu quoque capieris et ibit Chamos in transmigrationem sacerdotes eius et principes eius simul</span></p>
<p id="zephaniah-48-8"><span class="verse-num">48:8</span> <span class="verse-body">et veniet praedo ad omnem urbem et urbs nulla salvabitur et peribit vallis et dissipabuntur campestria quoniam dixit Dominus</span></p>
<p id="zephaniah-48-9"><span class="verse-num">48:9</span> <span class="verse-body">date florem Moab quia floriens egredietur et civitates eius desertae erunt et inhabitabiles</span></p>
<p id="zephaniah-48-10"><span class="verse-num">48:10</span> <span class="verse-body">maledictus qui facit opus Domini fraudulenter et maledictus qui prohibet gladium suum a sanguine</span></p>
<p id="zephaniah-48-11"><span class="verse-num">48:11</span> <span class="verse-body">fertilis fuit Moab ab adulescentia sua et requievit in fecibus suis nec transfusus est de vase in vas et in transmigrationem non abiit idcirco permansit gustus eius in eo et odor eius non est inmutatus</span></p>
<p id="zephaniah-48-12"><span class="verse-num">48:12</span> <span class="verse-body">propterea ecce dies veniunt dicit Dominus et mittam ei ordinatores et stratores laguncularum et sternent eum et vasa eius exhaurient et lagoenas eorum conlident</span></p>
<p id="zephaniah-48-13"><span class="verse-num">48:13</span> <span class="verse-body">et confundetur Moab a Chamos sicut confusa est domus Israhel a Bethel in qua habebat fiduciam</span></p>
<p id="zephaniah-48-14"><span class="verse-num">48:14</span> <span class="verse-body">quomodo dicitis fortes sumus et viri robusti ad proeliandum</span></p>
<p id="zephaniah-48-15"><span class="verse-num">48:15</span> <span class="verse-body">vastata est Moab et civitates illius ascenderunt et electi iuvenes eius descenderunt in occisionem ait Rex Dominus exercituum nomen ei</span></p>
<p id="zephaniah-48-16"><span class="verse-num">48:16</span> <span class="verse-body">prope est interitus Moab ut veniat et malum eius velociter adcurret nimis</span></p>
<p id="zephaniah-48-17"><span class="verse-num">48:17</span> <span class="verse-body">consolamini eum omnes qui estis in circuitu eius et universi qui scitis nomen eius dicite quomodo confracta est virga fortis baculus gloriosus</span></p>
<p id="zephaniah-48-18"><span class="verse-num">48:18</span> <span class="verse-body">descende de gloria et sede in siti habitatio filiae Dibon quoniam vastator Moab ascendet ad te dissipabit munitiones tuas</span></p>
<p id="zephaniah-48-19"><span class="verse-num">48:19</span> <span class="verse-body">in via sta et prospice habitatio Aroer interroga fugientem et eum qui evasit dic quid accidit</span></p>
<p id="zephaniah-48-20"><span class="verse-num">48:20</span> <span class="verse-body">confusus est Moab quoniam victus est ululate et clamate adnuntiate in Arnon quoniam vastata est Moab</span></p>
<p id="zephaniah-48-21"><span class="verse-num">48:21</span> <span class="verse-body">et iudicium venit ad terram campestrem super Helon et super Iaesa et super Mefath</span></p>
<p id="zephaniah-48-22"><span class="verse-num">48:22</span> <span class="verse-body">et super Dibon et super Nabo et super domum Deblathaim</span></p>
<p id="zephaniah-48-23"><span class="verse-num">48:23</span> <span class="verse-body">et super Cariathaim et super Bethgamul et super Bethmaon</span></p>
<p id="zephaniah-48-24"><span class="verse-num">48:24</span> <span class="verse-body">et super Carioth et super Bosra et super omnes civitates terrae Moab quae longe et quae prope sunt</span></p>
<p id="zephaniah-48-25"><span class="verse-num">48:25</span> <span class="verse-body">abscisum est cornu Moab et brachium eius contritum est ait Dominus</span></p>
<p id="zephaniah-48-26"><span class="verse-num">48:26</span> <span class="verse-body">inebriate eum quoniam contra Dominum erectus est et adlidet manum Moab in vomitu suo et erit in derisum etiam ipse</span></p>
<p id="zephaniah-48-27"><span class="verse-num">48:27</span> <span class="verse-body">fuit enim in derisum tibi Israhel quasi inter fures repperisses eum propter verba ergo tua quae adversum illum locutus es captivus duceris</span></p>
<p id="zephaniah-48-28"><span class="verse-num">48:28</span> <span class="verse-body">relinquite civitates et habitate in petra habitatores Moab et estote quasi columba nidificans in summo ore foraminis</span></p>
<p id="zephaniah-48-29"><span class="verse-num">48:29</span> <span class="verse-body">audivimus superbiam Moab superbus est valde sublimitatem eius et arrogantiam et superbiam et altitudinem cordis illius</span></p>
<p id="zephaniah-48-30"><span class="verse-num">48:30</span> <span class="verse-body">ego scio ait Dominus iactantiam eius et quod non sit iuxta eam virtus eius nec iuxta quod poterat conata sit facere</span></p>
<p id="zephaniah-48-31"><span class="verse-num">48:31</span> <span class="verse-body">ideo super Moab heiulabo et ad Moab universam clamabo ad viros muri fictilis lamentantes</span></p>
<p id="zephaniah-48-32"><span class="verse-num">48:32</span> <span class="verse-body">de planctu Iazer plorabo tibi vinea Sobema propagines tuae transierunt mare usque ad mare Iazer pervenerunt super messem tuam et vindemiam tuam praedo inruit</span></p>
<p id="zephaniah-48-33"><span class="verse-num">48:33</span> <span class="verse-body">ablata est laetitia et exultatio de Carmelo et de terra Moab et vinum de torcularibus sustuli nequaquam calcator uvae solitum celeuma cantabit</span></p>
<p id="zephaniah-48-34"><span class="verse-num">48:34</span> <span class="verse-body">de clamore Esebon usque Eleale et Iaesa dederunt vocem suam a Segor usque ad Oronaim vitula conternante aquae quoque Namrim pessimae erunt</span></p>
<p id="zephaniah-48-35"><span class="verse-num">48:35</span> <span class="verse-body">et auferam de Moab ait Dominus offerentem in excelsis et sacrificantem diis eius</span></p>
<p id="zephaniah-48-36"><span class="verse-num">48:36</span> <span class="verse-body">propterea cor meum ad Moab quasi tibiae resonabit et cor meum ad viros muri fictilis dabit sonitum tibiarum quia plus fecit quam potuit idcirco perierunt</span></p>
<p id="zephaniah-48-37"><span class="verse-num">48:37</span> <span class="verse-body">omne enim caput calvitium et omnis barba rasa erit in cunctis manibus conligatio et super omne dorsum cilicium</span></p>
<p id="zephaniah-48-38"><span class="verse-num">48:38</span> <span class="verse-body">super omnia tecta Moab et in plateis eius omnis planctus quia contrivi Moab sicut vas inutile ait Dominus</span></p>
<p id="zephaniah-48-39"><span class="verse-num">48:39</span> <span class="verse-body">quomodo victa est et ululaverunt quomodo deiecit cervicem Moab et confusus est eritque Moab in derisum et in exemplum omnibus in circuitu suo</span></p>
<p id="zephaniah-48-40"><span class="verse-num">48:40</span> <span class="verse-body">haec dicit Dominus ecce quasi aquila evolabit et extendet alas suas ad Moab</span></p>
<p id="zephaniah-48-41"><span class="verse-num">48:41</span> <span class="verse-body">capta est Carioth et munitiones conprehensae sunt et erit cor fortium Moab in die illa sicut cor mulieris parturientis</span></p>
<p id="zephaniah-48-42"><span class="verse-num">48:42</span> <span class="verse-body">et cessabit Moab esse populus quoniam contra Dominum gloriatus est</span></p>
<p id="zephaniah-48-43"><span class="verse-num">48:43</span> <span class="verse-body">pavor et fovea et laqueus super te o habitator Moab ait Dominus</span></p>
<p id="zephaniah-48-44"><span class="verse-num">48:44</span> <span class="verse-body">qui fugit a facie pavoris cadet in foveam et qui conscenderit de fovea capietur laqueo adducam enim super Moab annum visitationis eorum dicit Dominus</span></p>
<p id="zephaniah-48-45"><span class="verse-num">48:45</span> <span class="verse-body">in umbra Esebon steterunt de laqueo fugientes quia ignis egressus est de Esebon et flamma de medio Seon et devorabit partem Moab et verticem filiorum tumultus</span></p>
<p id="zephaniah-48-46"><span class="verse-num">48:46</span> <span class="verse-body">vae tibi Moab peristi popule Chamos quia conprehensi sunt filii tui et filiae tuae in captivitatem</span></p>
<p id="zephaniah-48-47"><span class="verse-num">48:47</span> <span class="verse-body">et convertam captivitatem Moab in novissimis diebus ait Dominus hucusque iudicia Moab __________________________________________________________________</span></p>
<h2 id="zephaniah-ch-49">Chapter 49</h2>
<p class="verses"><a href="#zephaniah-49-1">1</a> <a href="#zephaniah-49-2">2</a> <a href="#zephaniah-49-3">3</a> <a href="#zephaniah-49-4">4</a> <a href="#zephaniah-49-5">5</a> <a href="#zephaniah-49-6">6</a> <a href="#zephaniah-49-7">7</a> <a href="#zephaniah-49-8">8</a> <a href="#zephaniah-49-9">9</a> <a href="#zephaniah-49-10">10</a> <a href="#zephaniah-49-11">11</a> <a href="#zephaniah-49-12">12</a> <a href="#zephaniah-49-13">13</a> <a href="#zephaniah-49-14">14</a> <a href="#zephaniah-49-15">15</a> <a href="#zephaniah-49-16">16</a> <a href="#zephaniah-49-17">17</a> <a href="#zephaniah-49-18">18</a> <a href="#zephaniah-49-19">19</a> <a href="#zephaniah-49-20">20</a> <a href="#zephaniah-49-21">21</a> <a href="#zephaniah-49-22">22</a> <a href="#zephaniah-49-23">23</a> <a href="#zephaniah-49-24">24</a> <a href="#zephaniah-49-25">25</a> <a href="#zephaniah-49-26">26</a> <a href="#zephaniah-49-27">27</a> <a href="#zephaniah-49-28">28</a> <a href="#zephaniah-49-29">29</a> <a href="#zephaniah-49-30">30</a> <a href="#zephaniah-49-31">31</a> <a href="#zephaniah-49-32">32</a> <a href="#zephaniah-49-33">33</a> <a href="#zephaniah-49-34">34</a> <a href="#zephaniah-49-35">35</a> <a href="#zephaniah-49-36">36</a> <a href="#zephaniah-49-37">37</a> <a href="#zephaniah-49-38">38</a> <a href="#zephaniah-49-39">39</a></p>
<p id="zephaniah-49-1"><span class="verse-num">49:1</span> <span class="verse-body">ad filios Ammon haec dicit Dominus numquid filii non sunt Israhel aut heres non est ei cur igitur hereditate possedit Melchom Gad et populus eius in urbibus eius habitavit</span></p>
<p id="zephaniah-49-2"><span class="verse-num">49:2</span> <span class="verse-body">ideo ecce dies veniunt dicit Dominus et auditum faciam super Rabbath filiorum Ammon fremitum proelii et erit in tumulum dissipata filiaeque eius igni succendentur et possidebit Israhel possessores suos dicit Dominus</span></p>
<p id="zephaniah-49-3"><span class="verse-num">49:3</span> <span class="verse-body">ulula Esebon quoniam vastata est Ahi clamate filiae Rabbath accingite vos ciliciis plangite et circuite per sepes quia Melchom in transmigratione ducetur sacerdotes eius et principes eius simul</span></p>
<p id="zephaniah-49-4"><span class="verse-num">49:4</span> <span class="verse-body">quid gloriaris in vallibus defluxit vallis tua filia delicata quae confidebas in thesauris tuis et dicebas quis veniet ad me</span></p>
<p id="zephaniah-49-5"><span class="verse-num">49:5</span> <span class="verse-body">ecce ego inducam super te terrorem ait Dominus Deus exercituum ab omnibus qui sunt in circuitu tuo et dispergemini singuli a conspectu vestro nec erit qui congreget fugientem</span></p>
<p id="zephaniah-49-6"><span class="verse-num">49:6</span> <span class="verse-body">et post haec reverti faciam captivos filiorum Ammon ait Dominus</span></p>
<p id="zephaniah-49-7"><span class="verse-num">49:7</span> <span class="verse-body">ad Idumeam haec dicit Dominus exercituum numquid non est ultra sapientia in Theman periit consilium a filiis inutilis facta est sapientia eorum</span></p>
<p id="zephaniah-49-8"><span class="verse-num">49:8</span> <span class="verse-body">fugite terga vertite descendite in voragine habitatores Dedan quoniam perditionem Esau adduxi super eum tempus visitationis eius</span></p>
<p id="zephaniah-49-9"><span class="verse-num">49:9</span> <span class="verse-body">si vindemiatores venissent super te non reliquissent racemum si fures in nocte rapuissent quod sufficeret sibi</span></p>
<p id="zephaniah-49-10"><span class="verse-num">49:10</span> <span class="verse-body">ego vero discoperui Esau revelavi abscondita eius et celari non poterit vastatum est semen eius et fratres eius et vicini eius et non erit</span></p>
<p id="zephaniah-49-11"><span class="verse-num">49:11</span> <span class="verse-body">relinque pupillos tuos ego eos faciam vivere et viduae tuae in me sperabunt</span></p>
<p id="zephaniah-49-12"><span class="verse-num">49:12</span> <span class="verse-body">quia haec dicit Dominus ecce quibus non erat iudicium ut biberent calicem bibentes bibent et tu quasi innocens relinqueris non eris innocens sed bibens bibes</span></p>
<p id="zephaniah-49-13"><span class="verse-num">49:13</span> <span class="verse-body">quia per memet ipsum iuravi dicit Dominus quod in solitudinem et in obprobrium et in desertum et in maledictionem erit Bosra et omnes civitates eius erunt in solitudines sempiternas</span></p>
<p id="zephaniah-49-14"><span class="verse-num">49:14</span> <span class="verse-body">auditum audivi a Domino et legatus ad gentes missus est congregamini et venite contra eam et consurgamus in proelium</span></p>
<p id="zephaniah-49-15"><span class="verse-num">49:15</span> <span class="verse-body">ecce enim parvulum dedi te in gentibus contemptibilem inter homines</span></p>
<p id="zephaniah-49-16"><span class="verse-num">49:16</span> <span class="verse-body">arrogantia tua decepit te et superbia cordis tui qui habitas in cavernis petrae et adprehendere niteris altitudinem collis cum exaltaveris quasi aquila nidum tuum inde detraham te dicit Dominus</span></p>
<p id="zephaniah-49-17"><span class="verse-num">49:17</span> <span class="verse-body">et erit Idumea deserta omnis qui transibit per eam stupebit et sibilabit super omnes plagas eius</span></p>
<p id="zephaniah-49-18"><span class="verse-num">49:18</span> <span class="verse-body">sicuti subversa est Sodoma et Gomorra et vicinae eius ait Dominus non habitabit ibi vir et non incolet eam filius hominis</span></p>
<p id="zephaniah-49-19"><span class="verse-num">49:19</span> <span class="verse-body">ecce quasi leo ascendet de superbia Iordanis ad pulchritudinem robustam quia subito currere eum faciam ad illam et quis erit electus quem praeponam ei quis enim similis mei et quis sustinebit me et quis est iste pastor qui resistat vultui meo</span></p>
<p id="zephaniah-49-20"><span class="verse-num">49:20</span> <span class="verse-body">propterea audite consilium Domini quod iniit de Edom et cogitationes eius quas cogitavit de habitatoribus Theman si non deiecerint eos parvuli gregis nisi dissipaverint cum eis habitaculum eorum</span></p>
<p id="zephaniah-49-21"><span class="verse-num">49:21</span> <span class="verse-body">a voce ruinae eorum commota est terra clamor in mari Rubro auditus est vocis eius</span></p>
<p id="zephaniah-49-22"><span class="verse-num">49:22</span> <span class="verse-body">ecce quasi aquila ascendet et evolabit et expandet alas suas super Bosram et erit cor fortium Idumeae in die illa quasi cor mulieris parturientis</span></p>
<p id="zephaniah-49-23"><span class="verse-num">49:23</span> <span class="verse-body">ad Damascum confusa est Emath et Arfad quia auditum pessimum audierunt turbati sunt in mari sollicitudine quiescere non potuit</span></p>
<p id="zephaniah-49-24"><span class="verse-num">49:24</span> <span class="verse-body">dissoluta est Damascus versa in fugam tremor adprehendit eam angustia et dolores tenuerunt eam quasi parturientem</span></p>
<p id="zephaniah-49-25"><span class="verse-num">49:25</span> <span class="verse-body">quomodo dereliquerunt civitatem laudabilem urbem laetitiae</span></p>
<p id="zephaniah-49-26"><span class="verse-num">49:26</span> <span class="verse-body">ideo cadent iuvenes eius in plateis eius et omnes viri proelii conticescent in die illa ait Dominus exercituum</span></p>
<p id="zephaniah-49-27"><span class="verse-num">49:27</span> <span class="verse-body">et succendam ignem in muro Damasci et devorabit moenia Benadad</span></p>
<p id="zephaniah-49-28"><span class="verse-num">49:28</span> <span class="verse-body">ad Cedar et ad regna Asor quae percussit Nabuchodonosor rex Babylonis haec dicit Dominus surgite ascendite ad Cedar et vastate filios orientis</span></p>
<p id="zephaniah-49-29"><span class="verse-num">49:29</span> <span class="verse-body">tabernacula eorum et greges eorum capient pelles eorum et omnia vasa eorum et camelos eorum tollent sibi et vocabunt super eos formidinem in circuitu</span></p>
<p id="zephaniah-49-30"><span class="verse-num">49:30</span> <span class="verse-body">fugite abite vehementer in voraginibus sedete qui habitatis Asor ait Dominus iniit enim contra vos Nabuchodonosor rex Babylonis consilium et cogitavit adversum vos cogitationes</span></p>
<p id="zephaniah-49-31"><span class="verse-num">49:31</span> <span class="verse-body">consurgite et ascendite ad gentem quietam et habitantem confidenter ait Dominus non ostia non vectes ei soli habitant</span></p>
<p id="zephaniah-49-32"><span class="verse-num">49:32</span> <span class="verse-body">et erunt cameli eorum in direptionem et multitudo iumentorum in praedam et dispergam eos in omnem ventum qui sunt adtonsi in comam et ex omni confinio eorum adducam interitum super eos ait Dominus</span></p>
<p id="zephaniah-49-33"><span class="verse-num">49:33</span> <span class="verse-body">et erit Asor in habitaculum draconum deserta usque in aeternum non manebit ibi vir nec incolet eam filius hominis</span></p>
<p id="zephaniah-49-34"><span class="verse-num">49:34</span> <span class="verse-body">quod factum est verbum Domini ad Hieremiam prophetam adversus Aelam in principio regni Sedeciae regis Iuda dicens</span></p>
<p id="zephaniah-49-35"><span class="verse-num">49:35</span> <span class="verse-body">haec dicit Dominus exercituum ecce ego confringam arcum Aelam summam fortitudinem eorum</span></p>
<p id="zephaniah-49-36"><span class="verse-num">49:36</span> <span class="verse-body">et inducam super Aelam quattuor ventos a quattuor plagis caeli et ventilabo eos in omnes ventos istos et non erit gens ad quam non perveniant profugi Aelam</span></p>
<p id="zephaniah-49-37"><span class="verse-num">49:37</span> <span class="verse-body">et pavere faciam Aelam coram inimicis suis et in conspectu quaerentium animam eorum et adducam super eos malum iram furoris mei dicit Dominus et emittam post eos gladium donec consumam eos</span></p>
<p id="zephaniah-49-38"><span class="verse-num">49:38</span> <span class="verse-body">et ponam solium meum in Aelam et perdam inde reges et principes ait Dominus</span></p>
<p id="zephaniah-49-39"><span class="verse-num">49:39</span> <span class="verse-body">in novissimis autem diebus reverti faciam captivos Aelam dicit Dominus __________________________________________________________________</span></p>
<h2 id="zephaniah-ch-50">Chapter 50</h2>
<p class="verses"><a href="#zephaniah-50-1">1</a> <a href="#zephaniah-50-2">2</a> <a href="#zephaniah-50-3">3</a> <a href="#zephaniah-50-4">4</a> <a href="#zephaniah-50-5">5</a> <a href="#zephaniah-50-6">6</a> <a href="#zephaniah-50-7">7</a> <a href="#zephaniah-50-8">8</a> <a href="#zephaniah-50-9">9</a> <a href="#zephaniah-50-10">10</a> <a href="#zephaniah-50-11">11</a> <a href="#zephaniah-50-12">12</a> <a href="#zephaniah-50-13">13</a> <a href="#zephaniah-50-14">14</a> <a href="#zephaniah-50-15">15</a> <a href="#zephaniah-50-16">16</a> <a href="#zephaniah-50-17">17</a> <a href="#zephaniah-50-18">18</a> <a href="#zephaniah-50-19">19</a> <a href="#zephaniah-50-20">20</a> <a href="#zephaniah-50-21">21</a> <a href="#zephaniah-50-22">22</a> <a href="#zephaniah-50-23">23</a> <a href="#zephaniah-50-24">24</a> <a href="#zephaniah-50-25">25</a> <a href="#zephaniah-50-26">26</a> <a href="#zephaniah-50-27">27</a> <a href="#zephaniah-50-28">28</a> <a href="#zephaniah-50-29">29</a> <a href="#zephaniah-50-30">30</a> <a href="#zephaniah-50-31">31</a> <a href="#zephaniah-50-32">32</a> <a href="#zephaniah-50-33">33</a> <a href="#zephaniah-50-34">34</a> <a href="#zephaniah-50-35">35</a> <a href="#zephaniah-50-36">36</a> <a href="#zephaniah-50-37">37</a> <a href="#zephaniah-50-38">38</a> <a href="#zephaniah-50-39">39</a> <a href="#zephaniah-50-40">40</a> <a href="#zephaniah-50-41">41</a> <a href="#zephaniah-50-42">42</a> <a href="#zephaniah-50-43">43</a> <a href="#zephaniah-50-44">44</a> <a href="#zephaniah-50-45">45</a> <a href="#zephaniah-50-46">46</a></p>
<p id="zephaniah-50-1"><span class="verse-num">50:1</span> <span class="verse-body">verbum quod locutus est Dominus de Babylone et de terra Chaldeorum in manu Hieremiae prophetae</span></p>
<p id="zephaniah-50-2"><span class="verse-num">50:2</span> <span class="verse-body">adnuntiate in gentibus et auditum facite levate signum praedicate et nolite celare dicite capta est Babylon confusus est Bel victus est Marodach confusa sunt sculptilia eius superata sunt idola eorum</span></p>
<p id="zephaniah-50-3"><span class="verse-num">50:3</span> <span class="verse-body">quoniam ascendit contra eam gens ab aquilone quae ponet terram eius in solitudinem et non erit qui habitet in ea ab homine usque ad pecus et moti sunt et abierunt</span></p>
<p id="zephaniah-50-4"><span class="verse-num">50:4</span> <span class="verse-body">in diebus illis et in tempore illo ait Dominus venient filii Israhel ipsi et filii Iuda simul ambulantes et flentes properabunt et Dominum Deum suum quaerent</span></p>
<p id="zephaniah-50-5"><span class="verse-num">50:5</span> <span class="verse-body">in Sion interrogabunt viam huc facies eorum venient et adponentur ad Dominum foedere sempiterno quod nulla oblivione delebitur</span></p>
<p id="zephaniah-50-6"><span class="verse-num">50:6</span> <span class="verse-body">grex perditus factus est populus meus pastores eorum seduxerunt eos feceruntque vagari in montibus de monte in collem transierunt obliti sunt cubilis sui</span></p>
<p id="zephaniah-50-7"><span class="verse-num">50:7</span> <span class="verse-body">omnes qui invenerunt comederunt eos et hostes eorum dixerunt non peccavimus pro eo quod peccaverunt Domino decori iustitiae et expectationi patrum eorum Domino</span></p>
<p id="zephaniah-50-8"><span class="verse-num">50:8</span> <span class="verse-body">recedite de medio Babylonis et de terra Chaldeorum egredimini et estote quasi hedi ante greges</span></p>
<p id="zephaniah-50-9"><span class="verse-num">50:9</span> <span class="verse-body">quoniam ecce ego suscito et adducam in Babylonem congregationem gentium magnarum de terra aquilonis et praeparabuntur adversum eam et inde capietur sagitta eius quasi viri fortis interfectoris non revertetur vacua</span></p>
<p id="zephaniah-50-10"><span class="verse-num">50:10</span> <span class="verse-body">et erit Chaldea in praedam omnes vastantes eam replebuntur ait Dominus</span></p>
<p id="zephaniah-50-11"><span class="verse-num">50:11</span> <span class="verse-body">quoniam exultatis et magna loquimini diripientes hereditatem meam quoniam effusi estis sicut vitulus super herbam et mugistis ut tauri</span></p>
<p id="zephaniah-50-12"><span class="verse-num">50:12</span> <span class="verse-body">confusa est mater vestra nimis et adaequata pulveri quae genuit vos ecce novissima erit in gentibus deserta invia et arens</span></p>
<p id="zephaniah-50-13"><span class="verse-num">50:13</span> <span class="verse-body">ab ira Domini non habitabitur sed redigetur tota in solitudinem omnis qui transit per Babylonem stupebit et sibilabit super universis plagis eius</span></p>
<p id="zephaniah-50-14"><span class="verse-num">50:14</span> <span class="verse-body">praeparamini contra Babylonem per circuitum omnes qui intenditis arcum debellate eam non parcatis iaculis quia Domino peccavit</span></p>
<p id="zephaniah-50-15"><span class="verse-num">50:15</span> <span class="verse-body">clamate adversus eam ubique dedit manum ceciderunt fundamenta eius destructi sunt muri eius quoniam ultio Domini est ultionem accipite de ea sicut fecit facite ei</span></p>
<p id="zephaniah-50-16"><span class="verse-num">50:16</span> <span class="verse-body">disperdite satorem de Babylone et tenentem falcem in tempore messis a facie gladii columbae unusquisque ad populum suum convertetur et singuli ad terram suam fugient</span></p>
<p id="zephaniah-50-17"><span class="verse-num">50:17</span> <span class="verse-body">grex dispersus Israhel leones eiecerunt eum primus comedit eum rex Assur iste novissimus exossavit eum Nabuchodonosor rex Babylonis</span></p>
<p id="zephaniah-50-18"><span class="verse-num">50:18</span> <span class="verse-body">propterea haec dicit Dominus exercituum Deus Israhel ecce ego visitabo regem Babylonis et terram eius sicut visitavi regem Assur</span></p>
<p id="zephaniah-50-19"><span class="verse-num">50:19</span> <span class="verse-body">et reducam Israhel ad habitaculum suum et pascetur Carmelum et Basan et in monte Ephraim et Galaad saturabitur anima eius</span></p>
<p id="zephaniah-50-20"><span class="verse-num">50:20</span> <span class="verse-body">in diebus illis et in tempore illo ait Dominus quaeretur iniquitas Israhel et non erit et peccatum Iuda et non invenietur quoniam propitius ero eis quos reliquero</span></p>
<p id="zephaniah-50-21"><span class="verse-num">50:21</span> <span class="verse-body">super terram dominantium ascende et super habitatores eius visita dissipa et interfice quae post eos sunt ait Dominus et fac iuxta omnia quae praecepi tibi</span></p>
<p id="zephaniah-50-22"><span class="verse-num">50:22</span> <span class="verse-body">vox belli in terra et contritio magna</span></p>
<p id="zephaniah-50-23"><span class="verse-num">50:23</span> <span class="verse-body">quomodo confractus est et contritus est malleus universae terrae quomodo versa est in desertum Babylon in gentibus</span></p>
<p id="zephaniah-50-24"><span class="verse-num">50:24</span> <span class="verse-body">inlaqueavi te et capta es Babylon et nesciebas inventa es et adprehensa quoniam Dominum provocasti</span></p>
<p id="zephaniah-50-25"><span class="verse-num">50:25</span> <span class="verse-body">aperuit Dominus thesaurum suum et protulit vasa irae suae quoniam opus est Domino Deo exercituum in terra Chaldeorum</span></p>
<p id="zephaniah-50-26"><span class="verse-num">50:26</span> <span class="verse-body">venite ad eam ab extremis finibus aperite ut exeant qui conculcent eam tollite de via lapides et redigite in acervos et interficite eam nec sit quicquam reliquum</span></p>
<p id="zephaniah-50-27"><span class="verse-num">50:27</span> <span class="verse-body">dissipate universos fortes eius descendant in occisionem vae eis quia venit dies eorum tempus visitationis eorum</span></p>
<p id="zephaniah-50-28"><span class="verse-num">50:28</span> <span class="verse-body">vox fugientium et eorum qui evaserunt de terra Babylonis ut adnuntient in Sion ultionem Domini Dei nostri ultionem templi eius</span></p>
<p id="zephaniah-50-29"><span class="verse-num">50:29</span> <span class="verse-body">adnuntiate in Babylonem plurimis omnibus qui tendunt arcum consistite adversum eam per gyrum et nullus evadat reddite ei secundum opus suum iuxta omnia quae fecit facite illi quia contra Dominum erecta est adversum Sanctum Israhel</span></p>
<p id="zephaniah-50-30"><span class="verse-num">50:30</span> <span class="verse-body">idcirco cadent iuvenes eius in plateis eius et omnes viri bellatores eius conticescent in die illa ait Dominus</span></p>
<p id="zephaniah-50-31"><span class="verse-num">50:31</span> <span class="verse-body">ecce ego ad te superbe dicit Dominus Deus exercituum quia venit dies tuus tempus visitationis tuae</span></p>
<p id="zephaniah-50-32"><span class="verse-num">50:32</span> <span class="verse-body">et cadet superbus et corruet et non erit qui suscitet eum et succendam ignem in urbibus eius et devorabit omnia in circuitu eius</span></p>
<p id="zephaniah-50-33"><span class="verse-num">50:33</span> <span class="verse-body">haec dicit Dominus exercituum calumniam sustinent filii Israhel et filii Iuda simul omnes qui ceperunt eos tenent nolunt dimittere eos</span></p>
<p id="zephaniah-50-34"><span class="verse-num">50:34</span> <span class="verse-body">redemptor eorum Fortis Dominus exercituum nomen eius iudicio defendet causam eorum ut exterreat terram et commoveat habitatores Babylonis</span></p>
<p id="zephaniah-50-35"><span class="verse-num">50:35</span> <span class="verse-body">gladius ad Chaldeos ait Dominus et ad habitatores Babylonis et ad principes et ad sapientes eius</span></p>
<p id="zephaniah-50-36"><span class="verse-num">50:36</span> <span class="verse-body">gladius ad divinos eius qui stulti erunt gladius ad fortes illius qui timebunt</span></p>
<p id="zephaniah-50-37"><span class="verse-num">50:37</span> <span class="verse-body">gladius ad equos eius et ad currus eius et ad omne vulgus quod est in medio eius et erunt quasi mulieres gladius ad thesauros eius qui diripientur</span></p>
<p id="zephaniah-50-38"><span class="verse-num">50:38</span> <span class="verse-body">siccitas super aquas eius erit et arescent quia terra sculptilium est et in portentis gloriantur</span></p>
<p id="zephaniah-50-39"><span class="verse-num">50:39</span> <span class="verse-body">propterea habitabunt dracones cum fatuis ficariis et habitabunt in ea strutiones et non habitabitur ultra usque ad sempiternum nec extruetur usque ad generationem et generationem</span></p>
<p id="zephaniah-50-40"><span class="verse-num">50:40</span> <span class="verse-body">sicut subvertit Deus Sodomam et Gomorram et vicinas eius ait Dominus non habitabit ibi vir nec incolet eam filius hominis</span></p>
<p id="zephaniah-50-41"><span class="verse-num">50:41</span> <span class="verse-body">ecce populus venit ab aquilone et gens magna et reges multi consurgent a finibus terrae</span></p>
<p id="zephaniah-50-42"><span class="verse-num">50:42</span> <span class="verse-body">arcum et scutum adprehendent crudeles sunt et inmisericordes vox eorum quasi mare sonabit et super equos ascendent sicut vir paratus ad proelium contra te filia Babylon</span></p>
<p id="zephaniah-50-43"><span class="verse-num">50:43</span> <span class="verse-body">audivit rex Babylonis famam eorum et dissolutae sunt manus eius angustia adprehendit eum dolor quasi parturientem</span></p>
<p id="zephaniah-50-44"><span class="verse-num">50:44</span> <span class="verse-body">ecce quasi leo ascendet de superbia Iordanis ad pulchritudinem robustam quia subito currere eum faciam ad illam et quis erit electus quem praeponam ei quis enim similis mei et quis sustinebit me et quis est iste pastor qui resistat vultui meo</span></p>
<p id="zephaniah-50-45"><span class="verse-num">50:45</span> <span class="verse-body">propterea audite consilium Domini quod mente concepit adversum Babylonem et cogitationes eius quas cogitavit super terram Chaldeorum nisi detraxerint eos parvuli gregum nisi dissipatum fuerit cum ipsis habitaculum eorum</span></p>
<p id="zephaniah-50-46"><span class="verse-num">50:46</span> <span class="verse-body">a voce captivitatis Babylonis commota est terra et clamor inter gentes auditus est __________________________________________________________________</span></p>
<h2 id="zephaniah-ch-51">Chapter 51</h2>
<p class="verses"><a href="#zephaniah-51-1">1</a> <a href="#zephaniah-51-2">2</a> <a href="#zephaniah-51-3">3</a> <a href="#zephaniah-51-4">4</a> <a href="#zephaniah-51-5">5</a> <a href="#zephaniah-51-6">6</a> <a href="#zephaniah-51-7">7</a> <a href="#zephaniah-51-8">8</a> <a href="#zephaniah-51-9">9</a> <a href="#zephaniah-51-10">10</a> <a href="#zephaniah-51-11">11</a> <a href="#zephaniah-51-12">12</a> <a href="#zephaniah-51-13">13</a> <a href="#zephaniah-51-14">14</a> <a href="#zephaniah-51-15">15</a> <a href="#zephaniah-51-16">16</a> <a href="#zephaniah-51-17">17</a> <a href="#zephaniah-51-18">18</a> <a href="#zephaniah-51-19">19</a> <a href="#zephaniah-51-20">20</a> <a href="#zephaniah-51-21">21</a> <a href="#zephaniah-51-22">22</a> <a href="#zephaniah-51-23">23</a> <a href="#zephaniah-51-24">24</a> <a href="#zephaniah-51-25">25</a> <a href="#zephaniah-51-26">26</a> <a href="#zephaniah-51-27">27</a> <a href="#zephaniah-51-28">28</a> <a href="#zephaniah-51-29">29</a> <a href="#zephaniah-51-30">30</a> <a href="#zephaniah-51-31">31</a> <a href="#zephaniah-51-32">32</a> <a href="#zephaniah-51-33">33</a> <a href="#zephaniah-51-34">34</a> <a href="#zephaniah-51-35">35</a> <a href="#zephaniah-51-36">36</a> <a href="#zephaniah-51-37">37</a> <a href="#zephaniah-51-38">38</a> <a href="#zephaniah-51-39">39</a> <a href="#zephaniah-51-40">40</a> <a href="#zephaniah-51-41">41</a> <a href="#zephaniah-51-42">42</a> <a href="#zephaniah-51-43">43</a> <a href="#zephaniah-51-44">44</a> <a href="#zephaniah-51-45">45</a> <a href="#zephaniah-51-46">46</a> <a href="#zephaniah-51-47">47</a> <a href="#zephaniah-51-48">48</a> <a href="#zephaniah-51-49">49</a> <a href="#zephaniah-51-50">50</a> <a href="#zephaniah-51-51">51</a> <a href="#zephaniah-51-52">52</a> <a href="#zephaniah-51-53">53</a> <a href="#zephaniah-51-54">54</a> <a href="#zephaniah-51-55">55</a> <a href="#zephaniah-51-56">56</a> <a href="#zephaniah-51-57">57</a> <a href="#zephaniah-51-58">58</a> <a href="#zephaniah-51-59">59</a> <a href="#zephaniah-51-60">60</a> <a href="#zephaniah-51-61">61</a> <a href="#zephaniah-51-62">62</a> <a href="#zephaniah-51-63">63</a> <a href="#zephaniah-51-64">64</a></p>
<p id="zephaniah-51-1"><span class="verse-num">51:1</span> <span class="verse-body">haec dicit Dominus ecce ego suscitabo super Babylonem et super habitatores eius qui cor suum levaverunt contra me quasi ventum pestilentem</span></p>
<p id="zephaniah-51-2"><span class="verse-num">51:2</span> <span class="verse-body">et mittam in Babylonem ventilatores et ventilabunt eam et demolientur terram eius quoniam venerunt super eam undique in die adflictionis eius</span></p>
<p id="zephaniah-51-3"><span class="verse-num">51:3</span> <span class="verse-body">non tendat qui tendit arcum suum et non ascendat loricatus nolite parcere iuvenibus eius interficite omnem militiam eius</span></p>
<p id="zephaniah-51-4"><span class="verse-num">51:4</span> <span class="verse-body">et cadent interfecti in terra Chaldeorum et vulnerati in regionibus eius</span></p>
<p id="zephaniah-51-5"><span class="verse-num">51:5</span> <span class="verse-body">quoniam non fuit viduatus Israhel et Iuda a Deo suo Domino exercituum terra autem eorum repleta est delicto a Sancto Israhel</span></p>
<p id="zephaniah-51-6"><span class="verse-num">51:6</span> <span class="verse-body">fugite de medio Babylonis et salvet unusquisque animam suam nolite tacere super iniquitatem eius quoniam tempus ultionis est Domino vicissitudinem ipse retribuet ei</span></p>
<p id="zephaniah-51-7"><span class="verse-num">51:7</span> <span class="verse-body">calix aureus Babylon in manu Domini inebrians omnem terram de vino eius biberunt gentes et ideo commotae sunt</span></p>
<p id="zephaniah-51-8"><span class="verse-num">51:8</span> <span class="verse-body">subito cecidit Babylon et contrita est ululate super eam tollite resinam ad dolorem eius si forte sanetur</span></p>
<p id="zephaniah-51-9"><span class="verse-num">51:9</span> <span class="verse-body">curavimus Babylonem et non est sanata derelinquamus eam et eamus unusquisque in terram suam quoniam pervenit usque ad caelos iudicium eius et elevatum est usque ad nubes</span></p>
<p id="zephaniah-51-10"><span class="verse-num">51:10</span> <span class="verse-body">protulit Dominus iustitias nostras venite et narremus in Sion opus Domini Dei nostri</span></p>
<p id="zephaniah-51-11"><span class="verse-num">51:11</span> <span class="verse-body">acuite sagittas implete faretras suscitavit Dominus spiritum regum Medorum et contra Babylonem mens eius ut perdat eam quoniam ultio Domini est ultio templi sui</span></p>
<p id="zephaniah-51-12"><span class="verse-num">51:12</span> <span class="verse-body">super muros Babylonis levate signum augete custodiam levate custodes praeparate insidias quia cogitavit Dominus et fecit quaecumque locutus est contra habitatores Babylonis</span></p>
<p id="zephaniah-51-13"><span class="verse-num">51:13</span> <span class="verse-body">quae habitas super aquas multas locuples in thesauris venit finis tuus pedalis praecisionis tuae</span></p>
<p id="zephaniah-51-14"><span class="verse-num">51:14</span> <span class="verse-body">iuravit Dominus exercituum per animam suam quoniam replebo te hominibus quasi brucho et super te celeuma cantabitur</span></p>
<p id="zephaniah-51-15"><span class="verse-num">51:15</span> <span class="verse-body">qui fecit terram in fortitudine sua praeparavit orbem in sapientia sua et prudentia sua extendit caelos</span></p>
<p id="zephaniah-51-16"><span class="verse-num">51:16</span> <span class="verse-body">dante eo vocem multiplicantur aquae in caelo qui levat nubes ab extremo terrae fulgura in pluviam fecit et produxit ventum de thesauris suis</span></p>
<p id="zephaniah-51-17"><span class="verse-num">51:17</span> <span class="verse-body">stultus factus est omnis homo ab scientia confusus est omnis conflator in sculptili quia mendax conflatio eius nec est spiritus in eis</span></p>
<p id="zephaniah-51-18"><span class="verse-num">51:18</span> <span class="verse-body">vana sunt opera et risu digna in tempore visitationis suae peribunt</span></p>
<p id="zephaniah-51-19"><span class="verse-num">51:19</span> <span class="verse-body">non sicut haec pars Iacob quia qui fecit omnia ipse est et Israhel sceptrum hereditatis eius Dominus exercituum nomen eius</span></p>
<p id="zephaniah-51-20"><span class="verse-num">51:20</span> <span class="verse-body">conlidis tu mihi vasa belli et ego conlidam in te gentes et disperdam in te regna</span></p>
<p id="zephaniah-51-21"><span class="verse-num">51:21</span> <span class="verse-body">et conlidam in te equum et equitem eius et conlidam in te currum et ascensorem eius</span></p>
<p id="zephaniah-51-22"><span class="verse-num">51:22</span> <span class="verse-body">et conlidam in te virum et mulierem et conlidam in te senem et puerum et conlidam in te iuvenem et virginem</span></p>
<p id="zephaniah-51-23"><span class="verse-num">51:23</span> <span class="verse-body">et conlidam in te pastorem et gregem eius et conlidam in te agricolam et iugales eius et conlidam in te duces et magistratus</span></p>
<p id="zephaniah-51-24"><span class="verse-num">51:24</span> <span class="verse-body">et reddam Babyloni et cunctis habitatoribus Chaldeae omne malum suum quod fecerunt in Sion in oculis vestris ait Dominus</span></p>
<p id="zephaniah-51-25"><span class="verse-num">51:25</span> <span class="verse-body">ecce ego ad te mons pestifer ait Dominus qui corrumpis universam terram et extendam manum meam super te et evolvam te de petris et dabo te in montem conbustionis</span></p>
<p id="zephaniah-51-26"><span class="verse-num">51:26</span> <span class="verse-body">et non tollent de te lapidem in angulum et lapidem in fundamenta sed perditus in aeternum eris ait Dominus</span></p>
<p id="zephaniah-51-27"><span class="verse-num">51:27</span> <span class="verse-body">levate signum in terra clangite bucina in gentibus sanctificate super eam gentes adnuntiate contra illam regibus Ararat Menni et Aschenez numerate contra eam Thapsar adducite equum quasi bruchum aculeatum</span></p>
<p id="zephaniah-51-28"><span class="verse-num">51:28</span> <span class="verse-body">sanctificate contra eam gentes reges Mediae duces eius et universos magistratus eius cunctamque terram potestatis eius</span></p>
<p id="zephaniah-51-29"><span class="verse-num">51:29</span> <span class="verse-body">et commovebitur terra et turbabitur quia evigilavit contra Babylonem cogitatio Domini ut ponat terram Babylonis desertam et inhabitabilem</span></p>
<p id="zephaniah-51-30"><span class="verse-num">51:30</span> <span class="verse-body">cessaverunt fortes Babylonis a proelio habitaverunt in praesidiis devoratum est robur eorum et facti sunt quasi mulieres incensa sunt tabernacula eius contriti sunt vectes eius</span></p>
<p id="zephaniah-51-31"><span class="verse-num">51:31</span> <span class="verse-body">currens obviam currenti veniet et nuntius obvius nuntianti ut adnuntiet regi Babylonis quia capta est civitas eius a summo usque ad summum</span></p>
<p id="zephaniah-51-32"><span class="verse-num">51:32</span> <span class="verse-body">et vada praeoccupata sunt et paludes incensae sunt igni et viri bellatores conturbati sunt</span></p>
<p id="zephaniah-51-33"><span class="verse-num">51:33</span> <span class="verse-body">quia haec dicit Dominus exercituum Deus Israhel filia Babylon quasi area tempus triturae eius adhuc modicum et veniet tempus messionis eius</span></p>
<p id="zephaniah-51-34"><span class="verse-num">51:34</span> <span class="verse-body">comedit me devoravit me Nabuchodonosor rex Babylonis reddidit me quasi vas inane absorbuit me sicut draco replevit ventrem suum teneritudine mea et eiecit me</span></p>
<p id="zephaniah-51-35"><span class="verse-num">51:35</span> <span class="verse-body">iniquitas adversum me et caro mea super Babylonem dicit habitatio Sion et sanguis meus super habitatores Chaldeae dicit Hierusalem</span></p>
<p id="zephaniah-51-36"><span class="verse-num">51:36</span> <span class="verse-body">propterea haec dicit Dominus ecce ego iudicabo causam tuam et ulciscar ultionem tuam et desertum faciam mare eius et siccabo venam eius</span></p>
<p id="zephaniah-51-37"><span class="verse-num">51:37</span> <span class="verse-body">et erit Babylon in tumulos habitatio draconum stupor et sibilus eo quod non sit habitator</span></p>
<p id="zephaniah-51-38"><span class="verse-num">51:38</span> <span class="verse-body">simul ut leones rugient excutient comas velut catuli leonum</span></p>
<p id="zephaniah-51-39"><span class="verse-num">51:39</span> <span class="verse-body">in calore eorum ponam potus eorum et inebriabo eos ut sopiantur et dormiant somnum sempiternum et non consurgant dicit Dominus</span></p>
<p id="zephaniah-51-40"><span class="verse-num">51:40</span> <span class="verse-body">deducam eos quasi agnos ad victimam quasi arietes cum hedis</span></p>
<p id="zephaniah-51-41"><span class="verse-num">51:41</span> <span class="verse-body">quomodo capta est Sesach et conprehensa est inclita universae terrae quomodo facta est in stuporem Babylon inter gentes</span></p>
<p id="zephaniah-51-42"><span class="verse-num">51:42</span> <span class="verse-body">ascendit super Babylonem mare multitudine fluctuum eius operta est</span></p>
<p id="zephaniah-51-43"><span class="verse-num">51:43</span> <span class="verse-body">factae sunt civitates eius in stuporem terra inhabitabilis et deserta terra in qua nullus habitet nec transeat per eam filius hominis</span></p>
<p id="zephaniah-51-44"><span class="verse-num">51:44</span> <span class="verse-body">et visitabo super Bel in Babylone et eiciam quod absorbuerat de ore eius et non confluent ad eum ultra gentes siquidem et murus Babylonis corruit</span></p>
<p id="zephaniah-51-45"><span class="verse-num">51:45</span> <span class="verse-body">egredimini de medio eius populus meus ut salvet unusquisque animam suam ab ira furoris Domini</span></p>
<p id="zephaniah-51-46"><span class="verse-num">51:46</span> <span class="verse-body">et ne forte mollescat cor vestrum et timeatis auditum qui audietur in terra et veniet in anno auditio et post hunc annum auditio et iniquitas in terra et dominator super dominatorem</span></p>
<p id="zephaniah-51-47"><span class="verse-num">51:47</span> <span class="verse-body">propterea ecce dies veniunt et visitabo super sculptilia Babylonis et omnis terra eius confundetur et universi interfecti eius cadent in medio eius</span></p>
<p id="zephaniah-51-48"><span class="verse-num">51:48</span> <span class="verse-body">et laudabunt super Babylonem caeli et terra et omnia quae in eis sunt quia ab aquilone venient ei praedones ait Dominus</span></p>
<p id="zephaniah-51-49"><span class="verse-num">51:49</span> <span class="verse-body">et quomodo fecit Babylon ut caderent occisi in Israhel sic de Babylone cadent occisi in universa terra</span></p>
<p id="zephaniah-51-50"><span class="verse-num">51:50</span> <span class="verse-body">qui fugistis gladium venite nolite stare recordamini procul Domini et Hierusalem ascendat super cor vestrum</span></p>
<p id="zephaniah-51-51"><span class="verse-num">51:51</span> <span class="verse-body">confusi sumus quoniam audivimus obprobrium operuit ignominia facies nostras quia venerunt alieni super sanctificationem domus Domini</span></p>
<p id="zephaniah-51-52"><span class="verse-num">51:52</span> <span class="verse-body">propterea ecce dies veniunt ait Dominus et visitabo super sculptilia eius et in omni terra eius mugiet vulneratus</span></p>
<p id="zephaniah-51-53"><span class="verse-num">51:53</span> <span class="verse-body">si ascenderit Babylon in caelum et firmaverit in excelso robur suum a me venient vastatores eius ait Dominus</span></p>
<p id="zephaniah-51-54"><span class="verse-num">51:54</span> <span class="verse-body">vox clamoris de Babylone et contritio magna de terra Chaldeorum</span></p>
<p id="zephaniah-51-55"><span class="verse-num">51:55</span> <span class="verse-body">quoniam vastavit Dominus Babylonem et perdidit ex ea vocem magnam et sonabunt fluctus eorum quasi aquae multae dedit sonitum vox eorum</span></p>
<p id="zephaniah-51-56"><span class="verse-num">51:56</span> <span class="verse-body">quia venit super eam id est super Babylonem praedo et adprehensi sunt fortes eius et emarcuit arcus eorum quia fortis ultor Dominus reddens retribuet</span></p>
<p id="zephaniah-51-57"><span class="verse-num">51:57</span> <span class="verse-body">et inebriabo principes eius et sapientes eius duces eius et magistratus eius et fortes eius et dormient somnum sempiternum et non expergiscentur ait Rex Dominus exercituum nomen eius</span></p>
<p id="zephaniah-51-58"><span class="verse-num">51:58</span> <span class="verse-body">haec dicit Dominus exercituum murus Babylonis ille latissimus suffossione suffodietur et portae eius excelsae igni conburentur et labores populorum ad nihilum et gentium in igne erunt et disperibunt</span></p>
<p id="zephaniah-51-59"><span class="verse-num">51:59</span> <span class="verse-body">verbum quod praecepit Hieremias prophetes Saraiae filio Neriae filii Maasiae cum pergeret cum Sedecia rege in Babylonem in anno quarto regni eius Saraias autem erat princeps prophetiae</span></p>
<p id="zephaniah-51-60"><span class="verse-num">51:60</span> <span class="verse-body">et scripsit Hieremias omne malum quod venturum erat super Babylonem in libro uno omnia verba haec quae scripta sunt contra Babylonem</span></p>
<p id="zephaniah-51-61"><span class="verse-num">51:61</span> <span class="verse-body">et dixit Hieremias ad Saraiam cum veneris Babylonem et videris et legeris omnia verba haec</span></p>
<p id="zephaniah-51-62"><span class="verse-num">51:62</span> <span class="verse-body">dices Domine tu locutus es contra locum istum ut disperderes eum ne sit qui in eo habitet ab homine usque ad pecus et ut sit perpetua solitudo</span></p>
<p id="zephaniah-51-63"><span class="verse-num">51:63</span> <span class="verse-body">cumque conpleveris legere librum istum ligabis ad eum lapidem et proicies illum in medio Eufraten</span></p>
<p id="zephaniah-51-64"><span class="verse-num">51:64</span> <span class="verse-body">et dices sic submergetur Babylon et non consurget a facie adflictionis quam ego adduco super eam et dissolventur hucusque verba Hieremiae __________________________________________________________________</span></p>
<h2 id="zephaniah-ch-52">Chapter 52</h2>
<p class="verses"><a href="#zephaniah-52-1">1</a> <a href="#zephaniah-52-2">2</a> <a href="#zephaniah-52-3">3</a> <a href="#zephaniah-52-4">4</a> <a href="#zephaniah-52-5">5</a> <a href="#zephaniah-52-6">6</a> <a href="#zephaniah-52-7">7</a> <a href="#zephaniah-52-8">8</a> <a href="#zephaniah-52-9">9</a> <a href="#zephaniah-52-10">10</a> <a href="#zephaniah-52-11">11</a> <a href="#zephaniah-52-12">12</a> <a href="#zephaniah-52-13">13</a> <a href="#zephaniah-52-14">14</a> <a href="#zephaniah-52-15">15</a> <a href="#zephaniah-52-16">16</a> <a href="#zephaniah-52-17">17</a> <a href="#zephaniah-52-18">18</a> <a href="#zephaniah-52-19">19</a> <a href="#zephaniah-52-20">20</a> <a href="#zephaniah-52-21">21</a> <a href="#zephaniah-52-22">22</a> <a href="#zephaniah-52-23">23</a> <a href="#zephaniah-52-24">24</a> <a href="#zephaniah-52-25">25</a> <a href="#zephaniah-52-26">26</a> <a href="#zephaniah-52-27">27</a> <a href="#zephaniah-52-28">28</a> <a href="#zephaniah-52-29">29</a> <a href="#zephaniah-52-30">30</a> <a href="#zephaniah-52-31">31</a> <a href="#zephaniah-52-32">32</a> <a href="#zephaniah-52-33">33</a></p>
<p id="zephaniah-52-1"><span class="verse-num">52:1</span> <span class="verse-body">filius viginti et unius anni Sedecias cum regnare coepisset et undecim annis regnavit in Hierusalem et nomen matris eius Amithal filia Hieremiae de Lobna</span></p>
<p id="zephaniah-52-2"><span class="verse-num">52:2</span> <span class="verse-body">et fecit malum in oculis Domini iuxta omnia quae fecerat Ioachim</span></p>
<p id="zephaniah-52-3"><span class="verse-num">52:3</span> <span class="verse-body">quoniam furor Domini erat in Hierusalem et in Iuda usquequo proiceret eos a facie sua et recessit Sedecias a rege Babylonis</span></p>
<p id="zephaniah-52-4"><span class="verse-num">52:4</span> <span class="verse-body">factum est autem in anno nono regni eius in mense decimo decima mensis venit Nabuchodonosor rex Babylonis ipse et omnis exercitus eius adversum Hierusalem et obsederunt eam et aedificaverunt contra eam munitiones in circuitu</span></p>
<p id="zephaniah-52-5"><span class="verse-num">52:5</span> <span class="verse-body">et fuit civitas obsessa usque ad undecimum annum regis Sedeciae</span></p>
<p id="zephaniah-52-6"><span class="verse-num">52:6</span> <span class="verse-body">mense autem quarto nona mensis obtinuit fames in civitate et non erant alimenta populo terrae</span></p>
<p id="zephaniah-52-7"><span class="verse-num">52:7</span> <span class="verse-body">et disrupta est civitas et omnes viri bellatores fugerunt et exierunt de civitate nocte per viam portae quae est inter duos muros et ducit ad hortum regis Chaldeis obsidentibus urbem in gyro et abierunt per viam quae ducit in heremum</span></p>
<p id="zephaniah-52-8"><span class="verse-num">52:8</span> <span class="verse-body">persecutus est autem exercitus Chaldeorum regem et adprehenderunt Sedeciam in deserto quod est iuxta Hiericho et omnis comitatus eius diffugit ab eo</span></p>
<p id="zephaniah-52-9"><span class="verse-num">52:9</span> <span class="verse-body">cumque conprehendissent regem adduxerunt eum ad regem Babylonis in Reblatha quae est in terra Emath et locutus est ad eum iudicia</span></p>
<p id="zephaniah-52-10"><span class="verse-num">52:10</span> <span class="verse-body">et iugulavit rex Babylonis filios Sedeciae in oculis eius sed et omnes principes Iudae occidit in Reblatha</span></p>
<p id="zephaniah-52-11"><span class="verse-num">52:11</span> <span class="verse-body">et oculos Sedeciae eruit et vinxit eum conpedibus et adduxit eum rex Babylonis in Babylonem et posuit eum in domo carceris usque ad diem mortis eius</span></p>
<p id="zephaniah-52-12"><span class="verse-num">52:12</span> <span class="verse-body">in mense autem quinto decima mensis ipse est annus nonusdecimus Nabuchodonosor regis Babylonis venit Nabuzardan princeps militiae qui stabat coram rege Babylonis in Hierusalem</span></p>
<p id="zephaniah-52-13"><span class="verse-num">52:13</span> <span class="verse-body">et incendit domum Domini et domum regis et omnes domos Hierusalem et omnem domum magnam igne conbusit</span></p>
<p id="zephaniah-52-14"><span class="verse-num">52:14</span> <span class="verse-body">et totum murum Hierusalem per circuitum destruxit cunctus exercitus Chaldeorum qui erat cum magistro militiae</span></p>
<p id="zephaniah-52-15"><span class="verse-num">52:15</span> <span class="verse-body">de pauperibus autem populi et de reliquo vulgo quod remanserat in civitate et de perfugis qui transfugerant ad regem Babylonis et ceteros de multitudine transtulit Nabuzardan princeps militiae</span></p>
<p id="zephaniah-52-16"><span class="verse-num">52:16</span> <span class="verse-body">de pauperibus vero terrae reliquit Nabuzardan princeps militiae in vinitores et in agricolas</span></p>
<p id="zephaniah-52-17"><span class="verse-num">52:17</span> <span class="verse-body">columnas quoque aereas quae erant in domo Domini et bases et mare aereum quod erat in domo Domini confregerunt Chaldei et tulerunt omne aes eorum in Babylonem</span></p>
<p id="zephaniah-52-18"><span class="verse-num">52:18</span> <span class="verse-body">et lebetas et creagras et psalteria et fialas et mortariola et omnia vasa aerea quae in ministerio fuerant tulerunt</span></p>
<p id="zephaniah-52-19"><span class="verse-num">52:19</span> <span class="verse-body">et hydrias et thymiamateria et urceos et pelves et candelabra et mortaria et cyatos quotquot aurea aurea et quotquot argentea argentea tulit magister militiae</span></p>
<p id="zephaniah-52-20"><span class="verse-num">52:20</span> <span class="verse-body">columnas duas et mare unum vitulos duodecim aereos qui erant sub basibus quas fecerat rex Salomon in domo Domini non erat pondus aeris omnium vasorum horum</span></p>
<p id="zephaniah-52-21"><span class="verse-num">52:21</span> <span class="verse-body">de columnis autem decem et octo cubiti altitudinis erant in columna una et funiculus duodecim cubitorum circuibat eam porro grossitudo eius quattuor digitorum et intrinsecus cava erat</span></p>
<p id="zephaniah-52-22"><span class="verse-num">52:22</span> <span class="verse-body">et capitella super utramque aerea altitudo capitelli unius quinque cubitorum et retiacula et mala granata</span></p>
<p id="zephaniah-52-23"><span class="verse-num">52:23</span> <span class="verse-body">nonaginta sex dependentia omnia mala granata centum retiaculis circumdabantur</span></p>
<p id="zephaniah-52-24"><span class="verse-num">52:24</span> <span class="verse-body">et tulit magister militiae Saraiam sacerdotem primum et Sophoniam sacerdotem secundum et tres custodes vestibuli</span></p>
<p id="zephaniah-52-25"><span class="verse-num">52:25</span> <span class="verse-body">et de civitate tulit eunuchum unum qui erat praepositus super viros bellatores et septem viros de his qui videbant faciem regis qui inventi sunt in civitate et scribam principem militum qui probabat tirones et sexaginta viros de populo terrae qui inventi sunt in medio civitatis</span></p>
<p id="zephaniah-52-26"><span class="verse-num">52:26</span> <span class="verse-body">tulit autem eos Nabuzardan magister militiae et duxit eos ad regem Babylonis in Reblatha</span></p>
<p id="zephaniah-52-27"><span class="verse-num">52:27</span> <span class="verse-body">et percussit eos rex Babylonis et interfecit eos in Reblatha in terra Emath et translatus est Iuda de terra sua</span></p>
<p id="zephaniah-52-28"><span class="verse-num">52:28</span> <span class="verse-body">iste est populus quem transtulit Nabuchodonosor in anno septimo Iudaeos tria milia et viginti tres</span></p>
<p id="zephaniah-52-29"><span class="verse-num">52:29</span> <span class="verse-body">in anno octavodecimo Nabuchodonosor de Hierusalem animas octingentas triginta duas</span></p>
<p id="zephaniah-52-30"><span class="verse-num">52:30</span> <span class="verse-body">in anno vicesimo tertio Nabuchodonosor transtulit Nabuzardan magister militiae Iudaeorum animas septingentas quadraginta quinque omnes ergo animae quattuor milia sescentae</span></p>
<p id="zephaniah-52-31"><span class="verse-num">52:31</span> <span class="verse-body">et factum est in tricesimo septimo anno transmigrationis Ioachim regis Iudae duodecimo mense vicesima quinta mensis elevavit Evilmerodach rex Babylonis ipso anno regni sui caput Ioachim regis Iudae et eduxit eum de domo carceris</span></p>
<p id="zephaniah-52-32"><span class="verse-num">52:32</span> <span class="verse-body">et locutus est cum eo bona et posuit thronum eius super thronos regum qui erant post se in Babylone</span></p>
<p id="zephaniah-52-33"><span class="verse-num">52:33</span> <span class="verse-body">et mutavit vestimenta carceris eius et comedebat panem coram eo semper cunctis diebus vitae suae __________________________________________________________________ Lamentations __________________________________________________________________</span></p>
<h2 id="zephaniah-ch-1">Chapter 1</h2>
<p class="verses"><a href="#zephaniah-1-1">1</a> <a href="#zephaniah-1-2">2</a> <a href="#zephaniah-1-3">3</a> <a href="#zephaniah-1-4">4</a> <a href="#zephaniah-1-5">5</a> <a href="#zephaniah-1-6">6</a> <a href="#zephaniah-1-7">7</a> <a href="#zephaniah-1-8">8</a> <a href="#zephaniah-1-9">9</a> <a href="#zephaniah-1-10">10</a> <a href="#zephaniah-1-11">11</a> <a href="#zephaniah-1-12">12</a> <a href="#zephaniah-1-13">13</a> <a href="#zephaniah-1-14">14</a> <a href="#zephaniah-1-15">15</a> <a href="#zephaniah-1-16">16</a> <a href="#zephaniah-1-17">17</a> <a href="#zephaniah-1-18">18</a> <a href="#zephaniah-1-19">19</a> <a href="#zephaniah-1-20">20</a> <a href="#zephaniah-1-21">21</a> <a href="#zephaniah-1-22">22</a></p>
<p id="zephaniah-1-1"><span class="verse-num">1:1</span> <span class="verse-body">ALEPH quomodo sedit sola civitas plena populo facta est quasi vidua domina gentium princeps provinciarum facta est sub tributo</span></p>
<p id="zephaniah-1-2"><span class="verse-num">1:2</span> <span class="verse-body">BETH plorans ploravit in nocte et lacrimae eius in maxillis eius non est qui consoletur eam ex omnibus caris eius omnes amici eius spreverunt eam et facti sunt ei inimici</span></p>
<p id="zephaniah-1-3"><span class="verse-num">1:3</span> <span class="verse-body">GIMEL migravit Iuda propter adflictionem et multitudinem servitutis habitavit inter gentes nec invenit requiem omnes persecutores eius adprehenderunt eam inter angustias</span></p>
<p id="zephaniah-1-4"><span class="verse-num">1:4</span> <span class="verse-body">DELETH viae Sion lugent eo quod non sint qui veniant ad sollemnitatem omnes portae eius destructae sacerdotes eius gementes virgines eius squalidae et ipsa oppressa amaritudine</span></p>
<p id="zephaniah-1-5"><span class="verse-num">1:5</span> <span class="verse-body">HE facti sunt hostes eius in capite inimici illius locupletati sunt quia Dominus locutus est super eam propter multitudinem iniquitatum eius parvuli eius ducti sunt captivi ante faciem tribulantis</span></p>
<p id="zephaniah-1-6"><span class="verse-num">1:6</span> <span class="verse-body">VAV et egressus est a filia Sion omnis decor eius facti sunt principes eius velut arietes non invenientes pascuam et abierunt absque fortitudine ante faciem subsequentis</span></p>
<p id="zephaniah-1-7"><span class="verse-num">1:7</span> <span class="verse-body">ZAI recordata est Hierusalem dierum adflictionis suae et praevaricationis omnium desiderabilium suorum quae habuerat a diebus antiquis cum caderet populus eius in manu hostili et non esset auxiliator viderunt eam hostes et deriserunt sabbata eius</span></p>
<p id="zephaniah-1-8"><span class="verse-num">1:8</span> <span class="verse-body">HETH peccatum peccavit Hierusalem propterea instabilis facta est omnes qui glorificabant eam spreverunt illam quia viderunt ignominiam eius ipsa autem gemens et conversa retrorsum</span></p>
<p id="zephaniah-1-9"><span class="verse-num">1:9</span> <span class="verse-body">TETH sordes eius in pedibus eius nec recordata est finis sui deposita est vehementer non habens consolatorem vide Domine adflictionem meam quoniam erectus est inimicus</span></p>
<p id="zephaniah-1-10"><span class="verse-num">1:10</span> <span class="verse-body">IOTH manum suam misit hostis ad omnia desiderabilia eius quia vidit gentes ingressas sanctuarium suum de quibus praeceperas ne intrarent in ecclesiam tuam</span></p>
<p id="zephaniah-1-11"><span class="verse-num">1:11</span> <span class="verse-body">CAPH omnis populus eius gemens et quaerens panem dederunt pretiosa quaeque pro cibo ad refocilandam animam vide Domine considera quoniam facta sum vilis</span></p>
<p id="zephaniah-1-12"><span class="verse-num">1:12</span> <span class="verse-body">LAMED o vos omnes qui transitis per viam adtendite et videte si est dolor sicut dolor meus quoniam vindemiavit me ut locutus est Dominus in die irae furoris sui</span></p>
<p id="zephaniah-1-13"><span class="verse-num">1:13</span> <span class="verse-body">MEM de excelso misit ignem in ossibus meis et erudivit me expandit rete pedibus meis convertit me retrorsum posuit me desolatam tota die maerore confectam</span></p>
<p id="zephaniah-1-14"><span class="verse-num">1:14</span> <span class="verse-body">NUN vigilavit iugum iniquitatum mearum in manu eius convolutae sunt et inpositae collo meo infirmata est virtus mea dedit me Dominus in manu de qua non potero surgere</span></p>
<p id="zephaniah-1-15"><span class="verse-num">1:15</span> <span class="verse-body">SAMECH abstulit omnes magnificos meos Dominus de medio mei vocavit adversum me tempus ut contereret electos meos torcular calcavit Dominus virgini filiae Iuda</span></p>
<p id="zephaniah-1-16"><span class="verse-num">1:16</span> <span class="verse-body">AIN idcirco ego plorans et oculus meus deducens aquam quia longe factus est a me consolator convertens animam meam facti sunt filii mei perditi quoniam invaluit inimicus</span></p>
<p id="zephaniah-1-17"><span class="verse-num">1:17</span> <span class="verse-body">FE expandit Sion manus suas non est qui consoletur eam mandavit Dominus adversum Iacob in circuitu eius hostes eius facta est Hierusalem quasi polluta menstruis inter eos</span></p>
<p id="zephaniah-1-18"><span class="verse-num">1:18</span> <span class="verse-body">SADE iustus est Dominus quia os eius ad iracundiam provocavi audite obsecro universi populi et videte dolorem meum virgines meae et iuvenes mei abierunt in captivitatem</span></p>
<p id="zephaniah-1-19"><span class="verse-num">1:19</span> <span class="verse-body">COPH vocavi amicos meos et ipsi deceperunt me sacerdotes mei et senes mei in urbe consumpti sunt quia quaesierunt cibum sibi ut refocilarent animam suam</span></p>
<p id="zephaniah-1-20"><span class="verse-num">1:20</span> <span class="verse-body">RES vide Domine quoniam tribulor venter meus conturbatus est subversum est cor meum in memet ipsa quoniam amaritudine plena sum foris interfecit gladius et domi mors similis est</span></p>
<p id="zephaniah-1-21"><span class="verse-num">1:21</span> <span class="verse-body">SEN audierunt quia ingemesco ego et non est qui consoletur me omnes inimici mei audierunt malum meum laetati sunt quoniam tu fecisti adduxisti diem consolationis et fient similes mei</span></p>
<p id="zephaniah-1-22"><span class="verse-num">1:22</span> <span class="verse-body">THAU ingrediatur omne malum eorum coram te et devindemia eos sicut vindemiasti me propter omnes iniquitates meas multi enim gemitus mei et cor meum maerens __________________________________________________________________</span></p>
<h2 id="zephaniah-ch-2">Chapter 2</h2>
<p class="verses"><a href="#zephaniah-2-1">1</a> <a href="#zephaniah-2-2">2</a> <a href="#zephaniah-2-3">3</a> <a href="#zephaniah-2-4">4</a> <a href="#zephaniah-2-5">5</a> <a href="#zephaniah-2-6">6</a> <a href="#zephaniah-2-7">7</a> <a href="#zephaniah-2-8">8</a> <a href="#zephaniah-2-9">9</a> <a href="#zephaniah-2-10">10</a> <a href="#zephaniah-2-11">11</a> <a href="#zephaniah-2-12">12</a> <a href="#zephaniah-2-13">13</a> <a href="#zephaniah-2-14">14</a> <a href="#zephaniah-2-15">15</a> <a href="#zephaniah-2-16">16</a> <a href="#zephaniah-2-17">17</a> <a href="#zephaniah-2-18">18</a> <a href="#zephaniah-2-19">19</a> <a href="#zephaniah-2-20">20</a> <a href="#zephaniah-2-21">21</a> <a href="#zephaniah-2-22">22</a></p>
<p id="zephaniah-2-1"><span class="verse-num">2:1</span> <span class="verse-body">ALEPH quomodo obtexit caligine in furore suo Dominus filiam Sion proiecit de caelo terram inclitam Israhel et non recordatus est scabilli pedum suorum in die furoris sui</span></p>
<p id="zephaniah-2-2"><span class="verse-num">2:2</span> <span class="verse-body">BETH praecipitavit Dominus nec pepercit omnia speciosa Iacob destruxit in furore suo munitiones virginis Iuda deiecit in terram polluit regnum et principes eius</span></p>
<p id="zephaniah-2-3"><span class="verse-num">2:3</span> <span class="verse-body">GIMEL confregit in ira furoris omne cornu Israhel avertit retrorsum dexteram suam a facie inimici et succendit in Iacob quasi ignem flammae devorantis in gyro</span></p>
<p id="zephaniah-2-4"><span class="verse-num">2:4</span> <span class="verse-body">DELETH tetendit arcum suum quasi inimicus firmavit dexteram suam quasi hostis et occidit omne quod pulchrum erat visu in tabernaculo filiae Sion effudit quasi ignem indignationem suam</span></p>
<p id="zephaniah-2-5"><span class="verse-num">2:5</span> <span class="verse-body">HE factus est Dominus velut inimicus praecipitavit Israhel praecipitavit omnia moenia eius dissipavit munitiones eius et replevit in filia Iuda humiliatum et humiliatam</span></p>
<p id="zephaniah-2-6"><span class="verse-num">2:6</span> <span class="verse-body">VAV et dissipavit quasi hortum tentorium suum demolitus est tabernaculum suum oblivioni tradidit Dominus in Sion festivitatem et sabbatum et obprobrio in indignatione furoris sui regem et sacerdotem</span></p>
<p id="zephaniah-2-7"><span class="verse-num">2:7</span> <span class="verse-body">ZAI reppulit Dominus altare suum maledixit sanctificationi suae tradidit in manu inimici muros turrium eius vocem dederunt in domo Domini sicut in die sollemni</span></p>
<p id="zephaniah-2-8"><span class="verse-num">2:8</span> <span class="verse-body">HETH cogitavit Dominus dissipare murum filiae Sion tetendit funiculum suum et non avertit manum suam a perditione luxitque antemurale et murus pariter dissipatus est</span></p>
<p id="zephaniah-2-9"><span class="verse-num">2:9</span> <span class="verse-body">TETH defixae sunt in terra portae eius perdidit et contrivit vectes eius regem eius et principes eius in gentibus non est lex et prophetae eius non invenerunt visionem a Domino</span></p>
<p id="zephaniah-2-10"><span class="verse-num">2:10</span> <span class="verse-body">IOTH sederunt in terra conticuerunt senes filiae Sion consperserunt cinere capita sua accincti sunt ciliciis abiecerunt in terra capita sua virgines Hierusalem</span></p>
<p id="zephaniah-2-11"><span class="verse-num">2:11</span> <span class="verse-body">CAPH defecerunt prae lacrimis oculi mei conturbata sunt viscera mea effusum est in terra iecur meum super contritione filiae populi mei cum deficeret parvulus et lactans in plateis oppidi</span></p>
<p id="zephaniah-2-12"><span class="verse-num">2:12</span> <span class="verse-body">LAMED matribus suis dixerunt ubi est triticum et vinum cum deficerent quasi vulnerati in plateis civitatis cum exhalarent animas suas in sinu matrum suarum</span></p>
<p id="zephaniah-2-13"><span class="verse-num">2:13</span> <span class="verse-body">MEM cui conparabo te vel cui adsimilabo te filia Hierusalem cui exaequabo te et consolabor te virgo filia Sion magna enim velut mare contritio tua quis medebitur tui</span></p>
<p id="zephaniah-2-14"><span class="verse-num">2:14</span> <span class="verse-body">NUN prophetae tui viderunt tibi falsa et stulta nec aperiebant iniquitatem tuam ut te ad paenitentiam provocarent viderunt autem tibi adsumptiones falsas et eiectiones</span></p>
<p id="zephaniah-2-15"><span class="verse-num">2:15</span> <span class="verse-body">SAMECH plauserunt super te manibus omnes transeuntes per viam sibilaverunt et moverunt caput suum super filiam Hierusalem haecine est urbs dicentes perfecti decoris gaudium universae terrae</span></p>
<p id="zephaniah-2-16"><span class="verse-num">2:16</span> <span class="verse-body">FE aperuerunt super te os suum omnes inimici tui sibilaverunt et fremuerunt dentibus dixerunt devoravimus en ista est dies quam expectabamus invenimus vidimus</span></p>
<p id="zephaniah-2-17"><span class="verse-num">2:17</span> <span class="verse-body">AIN fecit Dominus quae cogitavit conplevit sermonem suum quem praeceperat a diebus antiquis destruxit et non pepercit et laetificavit super te inimicum et exaltavit cornu hostium tuorum</span></p>
<p id="zephaniah-2-18"><span class="verse-num">2:18</span> <span class="verse-body">SADE clamavit cor eorum ad Dominum super muros filiae Sion deduc quasi torrentem lacrimas per diem et per noctem non des requiem tibi neque taceat pupilla oculi tui</span></p>
<p id="zephaniah-2-19"><span class="verse-num">2:19</span> <span class="verse-body">COPH consurge lauda in nocte in principio vigiliarum effunde sicut aqua cor tuum ante conspectum Domini leva ad eum manus tuas pro anima parvulorum tuorum qui defecerunt in fame in capite omnium conpetorum</span></p>
<p id="zephaniah-2-20"><span class="verse-num">2:20</span> <span class="verse-body">RES vide Domine et considera quem vindemiaveris ita ergone comedent mulieres fructum suum parvulos ad mensuram palmae si occidetur in sanctuario Domini sacerdos et propheta</span></p>
<p id="zephaniah-2-21"><span class="verse-num">2:21</span> <span class="verse-body">SEN iacuerunt in terra foris puer et senex virgines meae et iuvenes mei ceciderunt in gladio interfecisti in die furoris tui percussisti nec misertus es</span></p>
<p id="zephaniah-2-22"><span class="verse-num">2:22</span> <span class="verse-body">THAU vocasti quasi ad diem sollemnem qui terrerent me de circuitu et non fuit in die furoris Domini qui effugeret et relinqueretur quos educavi et enutrivi inimicus meus consumpsit eos __________________________________________________________________</span></p>
<h2 id="zephaniah-ch-3">Chapter 3</h2>
<p class="verses"><a href="#zephaniah-3-1">1</a> <a href="#zephaniah-3-2">2</a> <a href="#zephaniah-3-3">3</a> <a href="#zephaniah-3-4">4</a> <a href="#zephaniah-3-5">5</a> <a href="#zephaniah-3-6">6</a> <a href="#zephaniah-3-7">7</a> <a href="#zephaniah-3-8">8</a> <a href="#zephaniah-3-9">9</a> <a href="#zephaniah-3-10">10</a> <a href="#zephaniah-3-11">11</a> <a href="#zephaniah-3-12">12</a> <a href="#zephaniah-3-13">13</a> <a href="#zephaniah-3-14">14</a> <a href="#zephaniah-3-15">15</a> <a href="#zephaniah-3-16">16</a> <a href="#zephaniah-3-17">17</a> <a href="#zephaniah-3-18">18</a> <a href="#zephaniah-3-19">19</a> <a href="#zephaniah-3-20">20</a> <a href="#zephaniah-3-21">21</a> <a href="#zephaniah-3-22">22</a> <a href="#zephaniah-3-23">23</a> <a href="#zephaniah-3-24">24</a> <a href="#zephaniah-3-25">25</a> <a href="#zephaniah-3-26">26</a> <a href="#zephaniah-3-27">27</a> <a href="#zephaniah-3-28">28</a> <a href="#zephaniah-3-29">29</a> <a href="#zephaniah-3-30">30</a> <a href="#zephaniah-3-31">31</a> <a href="#zephaniah-3-32">32</a> <a href="#zephaniah-3-33">33</a> <a href="#zephaniah-3-34">34</a> <a href="#zephaniah-3-35">35</a> <a href="#zephaniah-3-36">36</a> <a href="#zephaniah-3-37">37</a> <a href="#zephaniah-3-38">38</a> <a href="#zephaniah-3-39">39</a> <a href="#zephaniah-3-40">40</a> <a href="#zephaniah-3-41">41</a> <a href="#zephaniah-3-42">42</a> <a href="#zephaniah-3-43">43</a> <a href="#zephaniah-3-44">44</a> <a href="#zephaniah-3-45">45</a> <a href="#zephaniah-3-46">46</a> <a href="#zephaniah-3-47">47</a> <a href="#zephaniah-3-48">48</a> <a href="#zephaniah-3-49">49</a> <a href="#zephaniah-3-50">50</a> <a href="#zephaniah-3-51">51</a> <a href="#zephaniah-3-52">52</a> <a href="#zephaniah-3-53">53</a> <a href="#zephaniah-3-54">54</a> <a href="#zephaniah-3-55">55</a> <a href="#zephaniah-3-56">56</a> <a href="#zephaniah-3-57">57</a> <a href="#zephaniah-3-58">58</a> <a href="#zephaniah-3-59">59</a> <a href="#zephaniah-3-60">60</a> <a href="#zephaniah-3-61">61</a> <a href="#zephaniah-3-62">62</a> <a href="#zephaniah-3-63">63</a> <a href="#zephaniah-3-64">64</a> <a href="#zephaniah-3-65">65</a> <a href="#zephaniah-3-66">66</a></p>
<p id="zephaniah-3-1"><span class="verse-num">3:1</span> <span class="verse-body">ALEPH ego vir videns paupertatem meam in virga indignationis eius</span></p>
<p id="zephaniah-3-2"><span class="verse-num">3:2</span> <span class="verse-body">ALEPH me minavit et adduxit in tenebris et non in lucem</span></p>
<p id="zephaniah-3-3"><span class="verse-num">3:3</span> <span class="verse-body">ALEPH tantum in me vertit et convertit manum suam tota die</span></p>
<p id="zephaniah-3-4"><span class="verse-num">3:4</span> <span class="verse-body">BETH vetustam fecit pellem meam et carnem meam contrivit ossa mea</span></p>
<p id="zephaniah-3-5"><span class="verse-num">3:5</span> <span class="verse-body">BETH aedificavit in gyro meo et circumdedit me felle et labore</span></p>
<p id="zephaniah-3-6"><span class="verse-num">3:6</span> <span class="verse-body">BETH in tenebrosis conlocavit me quasi mortuos sempiternos</span></p>
<p id="zephaniah-3-7"><span class="verse-num">3:7</span> <span class="verse-body">GIMEL circumaedificavit adversum me ut non egrediar adgravavit conpedem meam</span></p>
<p id="zephaniah-3-8"><span class="verse-num">3:8</span> <span class="verse-body">GIMEL sed et cum clamavero et rogavero exclusit orationem meam</span></p>
<p id="zephaniah-3-9"><span class="verse-num">3:9</span> <span class="verse-body">GIMEL conclusit vias meas lapidibus quadris semitas meas subvertit</span></p>
<p id="zephaniah-3-10"><span class="verse-num">3:10</span> <span class="verse-body">DELETH ursus insidians factus est mihi leo in absconditis</span></p>
<p id="zephaniah-3-11"><span class="verse-num">3:11</span> <span class="verse-body">DELETH semitas meas subvertit et confregit me posuit me desolatam</span></p>
<p id="zephaniah-3-12"><span class="verse-num">3:12</span> <span class="verse-body">DELETH tetendit arcum suum et posuit me quasi signum ad sagittam</span></p>
<p id="zephaniah-3-13"><span class="verse-num">3:13</span> <span class="verse-body">HE misit in renibus meis filias faretrae suae</span></p>
<p id="zephaniah-3-14"><span class="verse-num">3:14</span> <span class="verse-body">HE factus sum in derisu omni populo meo canticum eorum tota die</span></p>
<p id="zephaniah-3-15"><span class="verse-num">3:15</span> <span class="verse-body">HE replevit me amaritudinibus inebriavit me absinthio</span></p>
<p id="zephaniah-3-16"><span class="verse-num">3:16</span> <span class="verse-body">VAV et fregit ad numerum dentes meos cibavit me cinere</span></p>
<p id="zephaniah-3-17"><span class="verse-num">3:17</span> <span class="verse-body">VAV et repulsa est anima mea oblitus sum bonorum</span></p>
<p id="zephaniah-3-18"><span class="verse-num">3:18</span> <span class="verse-body">VAV et dixi periit finis meus et spes mea a Domino</span></p>
<p id="zephaniah-3-19"><span class="verse-num">3:19</span> <span class="verse-body">ZAI recordare paupertatis et transgressionis meae absinthii et fellis</span></p>
<p id="zephaniah-3-20"><span class="verse-num">3:20</span> <span class="verse-body">ZAI memoria memor ero et tabescet in me anima mea</span></p>
<p id="zephaniah-3-21"><span class="verse-num">3:21</span> <span class="verse-body">ZAI hoc recolens in corde meo ideo sperabo</span></p>
<p id="zephaniah-3-22"><span class="verse-num">3:22</span> <span class="verse-body">HETH misericordiae Domini quia non sumus consumpti quia non defecerunt miserationes eius</span></p>
<p id="zephaniah-3-23"><span class="verse-num">3:23</span> <span class="verse-body">HETH novae diluculo multa est fides tua</span></p>
<p id="zephaniah-3-24"><span class="verse-num">3:24</span> <span class="verse-body">HETH pars mea Dominus dixit anima mea propterea expectabo eum</span></p>
<p id="zephaniah-3-25"><span class="verse-num">3:25</span> <span class="verse-body">TETH bonus est Dominus sperantibus in eum animae quaerenti illum</span></p>
<p id="zephaniah-3-26"><span class="verse-num">3:26</span> <span class="verse-body">TETH bonum est praestolari cum silentio salutare Domini</span></p>
<p id="zephaniah-3-27"><span class="verse-num">3:27</span> <span class="verse-body">TETH bonum est viro cum portaverit iugum ab adulescentia sua</span></p>
<p id="zephaniah-3-28"><span class="verse-num">3:28</span> <span class="verse-body">IOTH sedebit solitarius et tacebit quia levavit super se</span></p>
<p id="zephaniah-3-29"><span class="verse-num">3:29</span> <span class="verse-body">IOTH ponet in pulvere os suum si forte sit spes</span></p>
<p id="zephaniah-3-30"><span class="verse-num">3:30</span> <span class="verse-body">IOTH dabit percutienti se maxillam saturabitur obprobriis</span></p>
<p id="zephaniah-3-31"><span class="verse-num">3:31</span> <span class="verse-body">CAPH quia non repellet in sempiternum Dominus</span></p>
<p id="zephaniah-3-32"><span class="verse-num">3:32</span> <span class="verse-body">CAPH quia si abiecit et miserebitur secundum multitudinem misericordiarum suarum</span></p>
<p id="zephaniah-3-33"><span class="verse-num">3:33</span> <span class="verse-body">CAPH non enim humiliavit ex corde suo et abiecit filios hominis</span></p>
<p id="zephaniah-3-34"><span class="verse-num">3:34</span> <span class="verse-body">LAMED ut contereret sub pedibus suis omnes vinctos terrae</span></p>
<p id="zephaniah-3-35"><span class="verse-num">3:35</span> <span class="verse-body">LAMED ut declinaret iudicium viri in conspectu vultus Altissimi</span></p>
<p id="zephaniah-3-36"><span class="verse-num">3:36</span> <span class="verse-body">LAMED ut perverteret hominem in iudicio suo Dominus ignoravit</span></p>
<p id="zephaniah-3-37"><span class="verse-num">3:37</span> <span class="verse-body">MEM quis est iste qui dixit ut fieret Domino non iubente</span></p>
<p id="zephaniah-3-38"><span class="verse-num">3:38</span> <span class="verse-body">MEM ex ore Altissimi non egredientur nec mala nec bona</span></p>
<p id="zephaniah-3-39"><span class="verse-num">3:39</span> <span class="verse-body">MEM quid murmuravit homo vivens vir pro peccatis suis</span></p>
<p id="zephaniah-3-40"><span class="verse-num">3:40</span> <span class="verse-body">NUN scrutemur vias nostras et quaeramus et revertamur ad Dominum</span></p>
<p id="zephaniah-3-41"><span class="verse-num">3:41</span> <span class="verse-body">NUN levemus corda nostra cum manibus ad Dominum in caelos</span></p>
<p id="zephaniah-3-42"><span class="verse-num">3:42</span> <span class="verse-body">NUN nos inique egimus et ad iracundiam provocavimus idcirco tu inexorabilis es</span></p>
<p id="zephaniah-3-43"><span class="verse-num">3:43</span> <span class="verse-body">SAMECH operuisti in furore et percussisti nos occidisti nec pepercisti</span></p>
<p id="zephaniah-3-44"><span class="verse-num">3:44</span> <span class="verse-body">SAMECH opposuisti nubem tibi ne transeat oratio</span></p>
<p id="zephaniah-3-45"><span class="verse-num">3:45</span> <span class="verse-body">SAMECH eradicationem et abiectionem posuisti me in medio populorum</span></p>
<p id="zephaniah-3-46"><span class="verse-num">3:46</span> <span class="verse-body">FE aperuerunt super nos os suum omnes inimici</span></p>
<p id="zephaniah-3-47"><span class="verse-num">3:47</span> <span class="verse-body">FE formido et laqueus facta est nobis vaticinatio et contritio</span></p>
<p id="zephaniah-3-48"><span class="verse-num">3:48</span> <span class="verse-body">FE divisiones aquarum deduxit oculus meus in contritione filiae populi mei</span></p>
<p id="zephaniah-3-49"><span class="verse-num">3:49</span> <span class="verse-body">AIN oculus meus adflictus est nec tacuit eo quod non esset requies</span></p>
<p id="zephaniah-3-50"><span class="verse-num">3:50</span> <span class="verse-body">AIN donec respiceret et videret Dominus de caelis</span></p>
<p id="zephaniah-3-51"><span class="verse-num">3:51</span> <span class="verse-body">AIN oculus meus depraedatus est animam meam in cunctis filiabus urbis meae</span></p>
<p id="zephaniah-3-52"><span class="verse-num">3:52</span> <span class="verse-body">SADE venatione ceperunt me quasi avem inimici mei gratis</span></p>
<p id="zephaniah-3-53"><span class="verse-num">3:53</span> <span class="verse-body">SADE lapsa est in lacu vita mea et posuerunt lapidem super me</span></p>
<p id="zephaniah-3-54"><span class="verse-num">3:54</span> <span class="verse-body">SADE inundaverunt aquae super caput meum dixi perii</span></p>
<p id="zephaniah-3-55"><span class="verse-num">3:55</span> <span class="verse-body">COPH invocavi nomen tuum Domine de lacis novissimis</span></p>
<p id="zephaniah-3-56"><span class="verse-num">3:56</span> <span class="verse-body">COPH vocem meam audisti ne avertas aurem tuam a singultu meo et clamoribus</span></p>
<p id="zephaniah-3-57"><span class="verse-num">3:57</span> <span class="verse-body">COPH adpropinquasti in die quando invocavi te dixisti ne timeas</span></p>
<p id="zephaniah-3-58"><span class="verse-num">3:58</span> <span class="verse-body">RES iudicasti Domine causam animae meae redemptor vitae meae</span></p>
<p id="zephaniah-3-59"><span class="verse-num">3:59</span> <span class="verse-body">RES vidisti Domine iniquitatem adversum me iudica iudicium meum</span></p>
<p id="zephaniah-3-60"><span class="verse-num">3:60</span> <span class="verse-body">RES vidisti omnem furorem universas cogitationes eorum adversum me</span></p>
<p id="zephaniah-3-61"><span class="verse-num">3:61</span> <span class="verse-body">SEN audisti obprobria eorum Domine omnes cogitationes eorum adversum me</span></p>
<p id="zephaniah-3-62"><span class="verse-num">3:62</span> <span class="verse-body">SEN labia insurgentium mihi et meditationes eorum adversum me tota die</span></p>
<p id="zephaniah-3-63"><span class="verse-num">3:63</span> <span class="verse-body">SEN sessionem eorum et resurrectionem eorum vide ego sum psalmus eorum</span></p>
<p id="zephaniah-3-64"><span class="verse-num">3:64</span> <span class="verse-body">THAU reddes eis vicem Domine iuxta opera manuum suarum</span></p>
<p id="zephaniah-3-65"><span class="verse-num">3:65</span> <span class="verse-body">THAU dabis eis scutum cordis laborem tuum</span></p>
<p id="zephaniah-3-66"><span class="verse-num">3:66</span> <span class="verse-body">THAU persequeris in furore et conteres eos sub caelis Domine __________________________________________________________________</span></p>
<h2 id="zephaniah-ch-4">Chapter 4</h2>
<p class="verses"><a href="#zephaniah-4-1">1</a> <a href="#zephaniah-4-2">2</a> <a href="#zephaniah-4-3">3</a> <a href="#zephaniah-4-4">4</a> <a href="#zephaniah-4-5">5</a> <a href="#zephaniah-4-6">6</a> <a href="#zephaniah-4-7">7</a> <a href="#zephaniah-4-8">8</a> <a href="#zephaniah-4-9">9</a> <a href="#zephaniah-4-10">10</a> <a href="#zephaniah-4-11">11</a> <a href="#zephaniah-4-12">12</a> <a href="#zephaniah-4-13">13</a> <a href="#zephaniah-4-14">14</a> <a href="#zephaniah-4-15">15</a> <a href="#zephaniah-4-16">16</a> <a href="#zephaniah-4-17">17</a> <a href="#zephaniah-4-18">18</a> <a href="#zephaniah-4-19">19</a> <a href="#zephaniah-4-20">20</a> <a href="#zephaniah-4-21">21</a> <a href="#zephaniah-4-22">22</a></p>
<p id="zephaniah-4-1"><span class="verse-num">4:1</span> <span class="verse-body">ALEPH quomodo obscuratum est aurum mutatus est color optimus dispersi sunt lapides sanctuarii in capite omnium platearum</span></p>
<p id="zephaniah-4-2"><span class="verse-num">4:2</span> <span class="verse-body">BETH filii Sion incliti et amicti auro primo quomodo reputati sunt in vasa testea opus manuum figuli</span></p>
<p id="zephaniah-4-3"><span class="verse-num">4:3</span> <span class="verse-body">GIMEL sed et lamiae nudaverunt mammam lactaverunt catulos suos filia populi mei crudelis quasi strutio in deserto</span></p>
<p id="zephaniah-4-4"><span class="verse-num">4:4</span> <span class="verse-body">DELETH adhesit lingua lactantis ad palatum eius in siti parvuli petierunt panem et non erat qui frangeret eis</span></p>
<p id="zephaniah-4-5"><span class="verse-num">4:5</span> <span class="verse-body">HE qui vescebantur voluptuose interierunt in viis qui nutriebantur in croceis amplexati sunt stercora</span></p>
<p id="zephaniah-4-6"><span class="verse-num">4:6</span> <span class="verse-body">VAV et maior effecta est iniquitas filiae populi mei peccato Sodomorum quae subversa est in momento et non ceperunt in ea manus</span></p>
<p id="zephaniah-4-7"><span class="verse-num">4:7</span> <span class="verse-body">ZAI candidiores nazarei eius nive nitidiores lacte rubicundiores ebore antiquo sapphyro pulchriores</span></p>
<p id="zephaniah-4-8"><span class="verse-num">4:8</span> <span class="verse-body">HETH denigrata est super carbones facies eorum et non sunt cogniti in plateis adhesit cutis eorum ossibus aruit et facta est quasi lignum</span></p>
<p id="zephaniah-4-9"><span class="verse-num">4:9</span> <span class="verse-body">TETH melius fuit occisis gladio quam interfectis fame quoniam isti extabuerunt consumpti ab sterilitate terrae</span></p>
<p id="zephaniah-4-10"><span class="verse-num">4:10</span> <span class="verse-body">IOTH manus mulierum misericordium coxerunt filios suos facti sunt cibus earum in contritione filiae populi mei</span></p>
<p id="zephaniah-4-11"><span class="verse-num">4:11</span> <span class="verse-body">CAPH conplevit Dominus furorem suum effudit iram indignationis suae et succendit ignem in Sion et devoravit fundamenta eius</span></p>
<p id="zephaniah-4-12"><span class="verse-num">4:12</span> <span class="verse-body">LAMED non crediderunt reges terrae et universi habitatores orbis quoniam ingrederetur hostis et inimicus per portas Hierusalem</span></p>
<p id="zephaniah-4-13"><span class="verse-num">4:13</span> <span class="verse-body">MEM propter peccata prophetarum eius iniquitates sacerdotum eius qui effuderunt in medio eius sanguinem iustorum</span></p>
<p id="zephaniah-4-14"><span class="verse-num">4:14</span> <span class="verse-body">NUN erraverunt caeci in plateis polluti sunt sanguine cumque non possent tenuerunt lacinias suas</span></p>
<p id="zephaniah-4-15"><span class="verse-num">4:15</span> <span class="verse-body">SAMECH recedite polluti clamaverunt eis recedite abite nolite tangere iurgati quippe sunt et commoti dixerunt inter gentes non addet ultra ut habitet in eis</span></p>
<p id="zephaniah-4-16"><span class="verse-num">4:16</span> <span class="verse-body">FE facies Domini divisit eos non addet ut respiciat eos facies sacerdotum non erubuerunt neque senum miserti sunt</span></p>
<p id="zephaniah-4-17"><span class="verse-num">4:17</span> <span class="verse-body">AIN cum adhuc subsisteremus defecerunt oculi nostri ad auxilium nostrum vanum cum respiceremus adtenti ad gentem quae salvare non poterat</span></p>
<p id="zephaniah-4-18"><span class="verse-num">4:18</span> <span class="verse-body">SADE lubricaverunt vestigia nostra in itinere platearum nostrarum adpropinquavit finis noster conpleti sunt dies nostri quia venit finis noster</span></p>
<p id="zephaniah-4-19"><span class="verse-num">4:19</span> <span class="verse-body">COPH velociores fuerunt persecutores nostri aquilis caeli super montes persecuti sunt nos in deserto insidiati sunt nobis</span></p>
<p id="zephaniah-4-20"><span class="verse-num">4:20</span> <span class="verse-body">RES spiritus oris nostri christus dominus captus est in peccatis nostris cui diximus in umbra tua vivemus in gentibus</span></p>
<p id="zephaniah-4-21"><span class="verse-num">4:21</span> <span class="verse-body">SEN gaude et laetare filia Edom quae habitas in terra Hus ad te quoque perveniet calix inebriaberis atque nudaberis</span></p>
<p id="zephaniah-4-22"><span class="verse-num">4:22</span> <span class="verse-body">THAU conpleta est iniquitas tua filia Sion non addet ultra ut transmigret te visitavit iniquitatem tuam filia Edom discoperuit peccata tua __________________________________________________________________</span></p>
<h2 id="zephaniah-ch-5">Chapter 5</h2>
<p class="verses"><a href="#zephaniah-5-1">1</a> <a href="#zephaniah-5-2">2</a> <a href="#zephaniah-5-3">3</a> <a href="#zephaniah-5-4">4</a> <a href="#zephaniah-5-5">5</a> <a href="#zephaniah-5-6">6</a> <a href="#zephaniah-5-7">7</a> <a href="#zephaniah-5-8">8</a> <a href="#zephaniah-5-9">9</a> <a href="#zephaniah-5-10">10</a> <a href="#zephaniah-5-11">11</a> <a href="#zephaniah-5-12">12</a> <a href="#zephaniah-5-13">13</a> <a href="#zephaniah-5-14">14</a> <a href="#zephaniah-5-15">15</a> <a href="#zephaniah-5-16">16</a> <a href="#zephaniah-5-17">17</a> <a href="#zephaniah-5-18">18</a> <a href="#zephaniah-5-19">19</a> <a href="#zephaniah-5-20">20</a> <a href="#zephaniah-5-21">21</a></p>
<p id="zephaniah-5-1"><span class="verse-num">5:1</span> <span class="verse-body">recordare Domine quid acciderit nobis intuere et respice obprobrium nostrum</span></p>
<p id="zephaniah-5-2"><span class="verse-num">5:2</span> <span class="verse-body">hereditas nostra versa est ad alienos domus nostrae ad extraneos</span></p>
<p id="zephaniah-5-3"><span class="verse-num">5:3</span> <span class="verse-body">pupilli facti sumus absque patre matres nostrae quasi viduae</span></p>
<p id="zephaniah-5-4"><span class="verse-num">5:4</span> <span class="verse-body">aquam nostram pecunia bibimus ligna nostra pretio conparavimus</span></p>
<p id="zephaniah-5-5"><span class="verse-num">5:5</span> <span class="verse-body">cervicibus minabamur lassis non dabatur requies</span></p>
<p id="zephaniah-5-6"><span class="verse-num">5:6</span> <span class="verse-body">Aegypto dedimus manum et Assyriis ut saturaremur pane</span></p>
<p id="zephaniah-5-7"><span class="verse-num">5:7</span> <span class="verse-body">patres nostri peccaverunt et non sunt et nos iniquitates eorum portavimus</span></p>
<p id="zephaniah-5-8"><span class="verse-num">5:8</span> <span class="verse-body">servi dominati sunt nostri non fuit qui redimeret de manu eorum</span></p>
<p id="zephaniah-5-9"><span class="verse-num">5:9</span> <span class="verse-body">in animabus nostris adferebamus panem nobis a facie gladii in deserto</span></p>
<p id="zephaniah-5-10"><span class="verse-num">5:10</span> <span class="verse-body">pellis nostra quasi clibanus exusta est a facie tempestatum famis</span></p>
<p id="zephaniah-5-11"><span class="verse-num">5:11</span> <span class="verse-body">mulieres in Sion humiliaverunt virgines in civitatibus Iuda</span></p>
<p id="zephaniah-5-12"><span class="verse-num">5:12</span> <span class="verse-body">principes manu suspensi sunt facies senum non erubuerunt</span></p>
<p id="zephaniah-5-13"><span class="verse-num">5:13</span> <span class="verse-body">adulescentibus inpudice abusi sunt et pueri in ligno corruerunt</span></p>
<p id="zephaniah-5-14"><span class="verse-num">5:14</span> <span class="verse-body">senes de portis defecerunt iuvenes de choro psallentium</span></p>
<p id="zephaniah-5-15"><span class="verse-num">5:15</span> <span class="verse-body">defecit gaudium cordis nostri versus est in luctu chorus noster</span></p>
<p id="zephaniah-5-16"><span class="verse-num">5:16</span> <span class="verse-body">cecidit corona capitis nostri vae nobis quia peccavimus</span></p>
<p id="zephaniah-5-17"><span class="verse-num">5:17</span> <span class="verse-body">propterea maestum factum est cor nostrum ideo contenebrati sunt oculi nostri</span></p>
<p id="zephaniah-5-18"><span class="verse-num">5:18</span> <span class="verse-body">propter montem Sion quia disperiit vulpes ambulaverunt in eo</span></p>
<p id="zephaniah-5-19"><span class="verse-num">5:19</span> <span class="verse-body">tu autem Domine in aeternum permanebis solium tuum in generatione et generatione</span></p>
<p id="zephaniah-5-20"><span class="verse-num">5:20</span> <span class="verse-body">quare in perpetuum oblivisceris nostri derelinques nos in longitudinem dierum</span></p>
<p id="zephaniah-5-21"><span class="verse-num">5:21</span> <span class="verse-body">converte nos Domine ad te et convertemur innova dies nostros sicut a principio __________________________________________________________________ Ezekiel __________________________________________________________________</span></p>
<h2 id="zephaniah-ch-1">Chapter 1</h2>
<p class="verses"><a href="#zephaniah-1-1">1</a> <a href="#zephaniah-1-2">2</a> <a href="#zephaniah-1-3">3</a> <a href="#zephaniah-1-4">4</a> <a href="#zephaniah-1-5">5</a> <a href="#zephaniah-1-6">6</a> <a href="#zephaniah-1-7">7</a> <a href="#zephaniah-1-8">8</a> <a href="#zephaniah-1-9">9</a> <a href="#zephaniah-1-10">10</a> <a href="#zephaniah-1-11">11</a> <a href="#zephaniah-1-12">12</a> <a href="#zephaniah-1-13">13</a> <a href="#zephaniah-1-14">14</a> <a href="#zephaniah-1-15">15</a> <a href="#zephaniah-1-16">16</a> <a href="#zephaniah-1-17">17</a> <a href="#zephaniah-1-18">18</a> <a href="#zephaniah-1-19">19</a> <a href="#zephaniah-1-20">20</a> <a href="#zephaniah-1-21">21</a> <a href="#zephaniah-1-22">22</a> <a href="#zephaniah-1-23">23</a> <a href="#zephaniah-1-24">24</a> <a href="#zephaniah-1-25">25</a> <a href="#zephaniah-1-26">26</a> <a href="#zephaniah-1-27">27</a> <a href="#zephaniah-1-28">28</a></p>
<p id="zephaniah-1-1"><span class="verse-num">1:1</span> <span class="verse-body">et factum est in tricesimo anno in quarto mense in quinta mensis cum essem in medio captivorum iuxta fluvium Chobar aperti sunt caeli et vidi visiones Dei</span></p>
<p id="zephaniah-1-2"><span class="verse-num">1:2</span> <span class="verse-body">in quinta mensis ipse est annus quintus transmigrationis regis Ioachin</span></p>
<p id="zephaniah-1-3"><span class="verse-num">1:3</span> <span class="verse-body">factum est verbum Domini ad Hiezecihel filium Buzi sacerdotem in terra Chaldeorum secus flumen Chobar et facta est super eum ibi manus Domini</span></p>
<p id="zephaniah-1-4"><span class="verse-num">1:4</span> <span class="verse-body">et vidi et ecce ventus turbinis veniebat ab aquilone et nubes magna et ignis involvens et splendor in circuitu eius et de medio eius quasi species electri id est de medio ignis</span></p>
<p id="zephaniah-1-5"><span class="verse-num">1:5</span> <span class="verse-body">et ex medio eorum similitudo quattuor animalium et hic aspectus eorum similitudo hominis in eis</span></p>
<p id="zephaniah-1-6"><span class="verse-num">1:6</span> <span class="verse-body">et quattuor facies uni et quattuor pinnae uni</span></p>
<p id="zephaniah-1-7"><span class="verse-num">1:7</span> <span class="verse-body">et pedes eorum pedes recti et planta pedis eorum quasi planta pedis vituli et scintillae quasi aspectus aeris candentis</span></p>
<p id="zephaniah-1-8"><span class="verse-num">1:8</span> <span class="verse-body">et manus hominis sub pinnis eorum in quattuor partibus et facies et pinnas per quattuor partes habebant</span></p>
<p id="zephaniah-1-9"><span class="verse-num">1:9</span> <span class="verse-body">iunctaeque erant pinnae eorum alterius ad alterum non revertebantur cum incederent sed unumquodque ante faciem suam gradiebatur</span></p>
<p id="zephaniah-1-10"><span class="verse-num">1:10</span> <span class="verse-body">similitudo autem vultus eorum facies hominis et facies leonis a dextris ipsorum quattuor facies autem bovis a sinistris ipsorum quattuor et facies aquilae ipsorum quattuor</span></p>
<p id="zephaniah-1-11"><span class="verse-num">1:11</span> <span class="verse-body">et facies eorum et pinnae eorum extentae desuper duae pinnae singulorum iungebantur et duae tegebant corpora eorum</span></p>
<p id="zephaniah-1-12"><span class="verse-num">1:12</span> <span class="verse-body">et unumquodque coram facie sua ambulabat ubi erat impetus spiritus illuc gradiebantur nec revertebantur cum ambularent</span></p>
<p id="zephaniah-1-13"><span class="verse-num">1:13</span> <span class="verse-body">et similitudo animalium aspectus eorum quasi carbonum ignis ardentium et quasi aspectus lampadarum haec erat visio discurrens in medio animalium splendor ignis et de igne fulgor egrediens</span></p>
<p id="zephaniah-1-14"><span class="verse-num">1:14</span> <span class="verse-body">et animalia ibant et revertebantur in similitudinem fulguris coruscantis</span></p>
<p id="zephaniah-1-15"><span class="verse-num">1:15</span> <span class="verse-body">cumque aspicerem animalia apparuit rota una super terram iuxta animalia habens quattuor facies</span></p>
<p id="zephaniah-1-16"><span class="verse-num">1:16</span> <span class="verse-body">et aspectus rotarum et opus earum quasi visio maris et una similitudo ipsarum quattuor et aspectus earum et opera quasi sit rota in medio rotae</span></p>
<p id="zephaniah-1-17"><span class="verse-num">1:17</span> <span class="verse-body">per quattuor partes earum euntes ibant et non revertebantur cum ambularent</span></p>
<p id="zephaniah-1-18"><span class="verse-num">1:18</span> <span class="verse-body">statura quoque erat rotis et altitudo et horribilis aspectus et totum corpus plenum oculis in circuitu ipsarum quattuor</span></p>
<p id="zephaniah-1-19"><span class="verse-num">1:19</span> <span class="verse-body">cumque ambularent animalia ambulabant pariter et rotae iuxta ea et cum elevarentur animalia de terra elevabantur simul et rotae</span></p>
<p id="zephaniah-1-20"><span class="verse-num">1:20</span> <span class="verse-body">quocumque ibat spiritus illuc eunte spiritu et rotae pariter levabantur sequentes eum spiritus enim vitae erat in rotis</span></p>
<p id="zephaniah-1-21"><span class="verse-num">1:21</span> <span class="verse-body">cum euntibus ibant et cum stantibus stabant et cum elevatis a terra pariter elevabantur et rotae sequentes ea quia spiritus vitae erat in rotis</span></p>
<p id="zephaniah-1-22"><span class="verse-num">1:22</span> <span class="verse-body">et similitudo super caput animalium firmamenti quasi aspectus cristalli horribilis et extenti super capita eorum desuper</span></p>
<p id="zephaniah-1-23"><span class="verse-num">1:23</span> <span class="verse-body">sub firmamento autem pinnae eorum rectae alterius ad alterum unumquodque duabus alis velabat corpus suum et alterum similiter velabatur</span></p>
<p id="zephaniah-1-24"><span class="verse-num">1:24</span> <span class="verse-body">et audiebam sonum alarum quasi sonum aquarum multarum quasi sonum sublimis Dei cum ambularent quasi sonus erat multitudinis ut sonus castrorum cumque starent dimittebantur pinnae eorum</span></p>
<p id="zephaniah-1-25"><span class="verse-num">1:25</span> <span class="verse-body">nam cum fieret vox supra firmamentum quod erat super caput eorum stabant et submittebant alas suas</span></p>
<p id="zephaniah-1-26"><span class="verse-num">1:26</span> <span class="verse-body">et super firmamentum quod erat inminens capiti eorum quasi aspectus lapidis sapphyri similitudo throni et super similitudinem throni similitudo quasi aspectus hominis desuper</span></p>
<p id="zephaniah-1-27"><span class="verse-num">1:27</span> <span class="verse-body">et vidi quasi speciem electri velut aspectum ignis intrinsecus eius per circuitum a lumbis eius et desuper et a lumbis eius usque deorsum vidi quasi speciem ignis splendentis in circuitu</span></p>
<p id="zephaniah-1-28"><span class="verse-num">1:28</span> <span class="verse-body">velut aspectum arcus cum fuerit in nube in die pluviae hic erat aspectus splendoris per gyrum __________________________________________________________________</span></p>
<h2 id="zephaniah-ch-2">Chapter 2</h2>
<p class="verses"><a href="#zephaniah-2-1">1</a> <a href="#zephaniah-2-2">2</a> <a href="#zephaniah-2-3">3</a> <a href="#zephaniah-2-4">4</a> <a href="#zephaniah-2-5">5</a> <a href="#zephaniah-2-6">6</a> <a href="#zephaniah-2-7">7</a> <a href="#zephaniah-2-8">8</a> <a href="#zephaniah-2-9">9</a></p>
<p id="zephaniah-2-1"><span class="verse-num">2:1</span> <span class="verse-body">haec visio similitudinis gloriae Domini et vidi et cecidi in faciem meam et audivi vocem loquentis et dixit ad me fili hominis sta supra pedes tuos et loquar tecum</span></p>
<p id="zephaniah-2-2"><span class="verse-num">2:2</span> <span class="verse-body">et ingressus est in me spiritus postquam locutus est mihi et statuit me supra pedes meos et audivi loquentem ad me</span></p>
<p id="zephaniah-2-3"><span class="verse-num">2:3</span> <span class="verse-body">et dicentem fili hominis mitto ego te ad filios Israhel ad gentes apostatrices quae recesserunt a me patres eorum praevaricati sunt pactum meum usque ad diem hanc</span></p>
<p id="zephaniah-2-4"><span class="verse-num">2:4</span> <span class="verse-body">et filii dura facie et indomabili corde sunt ad quos ego mitto te et dices ad eos haec dicit Dominus Deus</span></p>
<p id="zephaniah-2-5"><span class="verse-num">2:5</span> <span class="verse-body">si forte vel ipsi audiant et si forte quiescant quoniam domus exasperans est et scient quia propheta fuerit in medio eorum</span></p>
<p id="zephaniah-2-6"><span class="verse-num">2:6</span> <span class="verse-body">tu ergo fili hominis ne timeas eos neque sermones eorum metuas quoniam increduli et subversores sunt tecum et cum scorpionibus habitas verba eorum ne timeas et vultus eorum ne formides quia domus exasperans est</span></p>
<p id="zephaniah-2-7"><span class="verse-num">2:7</span> <span class="verse-body">loqueris ergo verba mea ad eos si forte audiant et quiescant quoniam inritatores sunt</span></p>
<p id="zephaniah-2-8"><span class="verse-num">2:8</span> <span class="verse-body">tu autem fili hominis audi quaecumque loquor ad te et noli esse exasperans sicut domus exasperatrix est aperi os tuum et comede quaecumque ego do tibi</span></p>
<p id="zephaniah-2-9"><span class="verse-num">2:9</span> <span class="verse-body">et vidi et ecce manus missa ad me in qua erat involutus liber et expandit illum coram me qui erat scriptus intus et foris et scriptae erant in eo lamentationes et carmen et vae __________________________________________________________________</span></p>
<h2 id="zephaniah-ch-3">Chapter 3</h2>
<p class="verses"><a href="#zephaniah-3-1">1</a> <a href="#zephaniah-3-2">2</a> <a href="#zephaniah-3-3">3</a> <a href="#zephaniah-3-4">4</a> <a href="#zephaniah-3-5">5</a> <a href="#zephaniah-3-6">6</a> <a href="#zephaniah-3-7">7</a> <a href="#zephaniah-3-8">8</a> <a href="#zephaniah-3-9">9</a> <a href="#zephaniah-3-10">10</a> <a href="#zephaniah-3-11">11</a> <a href="#zephaniah-3-12">12</a> <a href="#zephaniah-3-13">13</a> <a href="#zephaniah-3-14">14</a> <a href="#zephaniah-3-15">15</a> <a href="#zephaniah-3-16">16</a> <a href="#zephaniah-3-17">17</a> <a href="#zephaniah-3-18">18</a> <a href="#zephaniah-3-19">19</a> <a href="#zephaniah-3-20">20</a> <a href="#zephaniah-3-21">21</a> <a href="#zephaniah-3-22">22</a> <a href="#zephaniah-3-23">23</a> <a href="#zephaniah-3-24">24</a> <a href="#zephaniah-3-25">25</a> <a href="#zephaniah-3-26">26</a> <a href="#zephaniah-3-27">27</a></p>
<p id="zephaniah-3-1"><span class="verse-num">3:1</span> <span class="verse-body">et dixit ad me fili hominis quodcumque inveneris comede comede volumen istud et vadens loquere ad filios Israhel</span></p>
<p id="zephaniah-3-2"><span class="verse-num">3:2</span> <span class="verse-body">et aperui os meum et cibavit me volumine illo</span></p>
<p id="zephaniah-3-3"><span class="verse-num">3:3</span> <span class="verse-body">et dixit ad me fili hominis venter tuus comedet et viscera tua conplebuntur volumine isto quod ego do tibi et comedi illud et factum est in ore meo sicut mel dulce</span></p>
<p id="zephaniah-3-4"><span class="verse-num">3:4</span> <span class="verse-body">et dixit ad me fili hominis vade ad domum Israhel et loqueris verba mea ad eos</span></p>
<p id="zephaniah-3-5"><span class="verse-num">3:5</span> <span class="verse-body">non enim ad populum profundi sermonis et ignotae linguae tu mitteris ad domum Israhel</span></p>
<p id="zephaniah-3-6"><span class="verse-num">3:6</span> <span class="verse-body">neque ad populos multos profundi sermonis et ignotae linguae quorum non possis audire sermones et si ad illos mittereris ipsi audirent te</span></p>
<p id="zephaniah-3-7"><span class="verse-num">3:7</span> <span class="verse-body">domus autem Israhel nolent audire te quia nolunt audire me omnis quippe domus Israhel adtrita fronte est et duro corde</span></p>
<p id="zephaniah-3-8"><span class="verse-num">3:8</span> <span class="verse-body">ecce dedi faciem tuam valentiorem faciebus eorum et frontem tuam duriorem frontibus eorum</span></p>
<p id="zephaniah-3-9"><span class="verse-num">3:9</span> <span class="verse-body">ut adamantem et ut silicem dedi faciem tuam ne timeas eos neque metuas a facie eorum quia domus exasperans est</span></p>
<p id="zephaniah-3-10"><span class="verse-num">3:10</span> <span class="verse-body">et dixit ad me fili hominis omnes sermones meos quos loquor ad te adsume in corde tuo et auribus tuis audi</span></p>
<p id="zephaniah-3-11"><span class="verse-num">3:11</span> <span class="verse-body">et vade ingredere ad transmigrationem ad filios populi tui et loqueris ad eos et dices eis haec dicit Dominus Deus si forte audiant et quiescant</span></p>
<p id="zephaniah-3-12"><span class="verse-num">3:12</span> <span class="verse-body">et adsumpsit me spiritus et audivi post me vocem commotionis magnae benedicta gloria Domini de loco suo</span></p>
<p id="zephaniah-3-13"><span class="verse-num">3:13</span> <span class="verse-body">et vocem alarum animalium percutientium alteram ad alteram et vocem rotarum sequentium animalia et vocem commotionis magnae</span></p>
<p id="zephaniah-3-14"><span class="verse-num">3:14</span> <span class="verse-body">spiritus quoque levavit me et adsumpsit me et abii amarus in indignatione spiritus mei manus enim Domini erat mecum confortans me</span></p>
<p id="zephaniah-3-15"><span class="verse-num">3:15</span> <span class="verse-body">et veni ad transmigrationem acervum novarum frugum ad eos qui habitabant iuxta flumen Chobar et sedi ubi illi sedebant et mansi ibi septem diebus maerens in medio eorum</span></p>
<p id="zephaniah-3-16"><span class="verse-num">3:16</span> <span class="verse-body">cum autem pertransissent septem dies factum est verbum Domini ad me dicens</span></p>
<p id="zephaniah-3-17"><span class="verse-num">3:17</span> <span class="verse-body">fili hominis speculatorem dedi te domui Israhel et audies de ore meo verbum et adnuntiabis eis ex me</span></p>
<p id="zephaniah-3-18"><span class="verse-num">3:18</span> <span class="verse-body">si dicente me ad impium morte morieris non adnuntiaveris ei neque locutus fueris ut avertatur a via sua impia et vivat ipse impius in iniquitate sua morietur sanguinem autem eius de manu tua requiram</span></p>
<p id="zephaniah-3-19"><span class="verse-num">3:19</span> <span class="verse-body">si autem tu adnuntiaveris impio et ille non fuerit conversus ab impietate sua et via sua impia ipse quidem in iniquitate sua morietur tu autem animam tuam liberasti</span></p>
<p id="zephaniah-3-20"><span class="verse-num">3:20</span> <span class="verse-body">sed et si conversus iustus a iustitia sua fecerit iniquitatem ponam offendiculum coram eo ipse morietur quia non adnuntiasti ei in peccato suo morietur et non erunt in memoria iustitiae eius quas fecit sanguinem vero eius de manu tua requiram</span></p>
<p id="zephaniah-3-21"><span class="verse-num">3:21</span> <span class="verse-body">si autem tu adnuntiaveris iusto ut non peccet iustus et ille non peccaverit vivens vivet quia adnuntiasti ei et tu animam tuam liberasti</span></p>
<p id="zephaniah-3-22"><span class="verse-num">3:22</span> <span class="verse-body">et facta est super me manus Domini et dixit ad me surgens egredere in campum et ibi loquar tecum</span></p>
<p id="zephaniah-3-23"><span class="verse-num">3:23</span> <span class="verse-body">et surgens egressus sum in campum et ecce ibi gloria Domini stabat quasi gloria quam vidi iuxta fluvium Chobar et cecidi in faciem meam</span></p>
<p id="zephaniah-3-24"><span class="verse-num">3:24</span> <span class="verse-body">et ingressus est in me spiritus et statuit me super pedes meos et locutus est mihi et dixit ad me ingredere et includere in medio domus tuae</span></p>
<p id="zephaniah-3-25"><span class="verse-num">3:25</span> <span class="verse-body">et tu fili hominis ecce data sunt super te vincula et ligabunt te in eis et non egredieris in medio eorum</span></p>
<p id="zephaniah-3-26"><span class="verse-num">3:26</span> <span class="verse-body">et linguam tuam adherescere faciam palato tuo et eris mutus nec quasi vir obiurgans quia domus exasperans est</span></p>
<p id="zephaniah-3-27"><span class="verse-num">3:27</span> <span class="verse-body">cum autem locutus fuero tibi aperiam os tuum et dices ad eos haec dicit Dominus Deus qui audit audiat et qui quiescit quiescat quia domus exasperans est __________________________________________________________________</span></p>
<h2 id="zephaniah-ch-4">Chapter 4</h2>
<p class="verses"><a href="#zephaniah-4-1">1</a> <a href="#zephaniah-4-2">2</a> <a href="#zephaniah-4-3">3</a> <a href="#zephaniah-4-4">4</a> <a href="#zephaniah-4-5">5</a> <a href="#zephaniah-4-6">6</a> <a href="#zephaniah-4-7">7</a> <a href="#zephaniah-4-8">8</a> <a href="#zephaniah-4-9">9</a> <a href="#zephaniah-4-10">10</a> <a href="#zephaniah-4-11">11</a> <a href="#zephaniah-4-12">12</a> <a href="#zephaniah-4-13">13</a> <a href="#zephaniah-4-14">14</a> <a href="#zephaniah-4-15">15</a> <a href="#zephaniah-4-16">16</a> <a href="#zephaniah-4-17">17</a></p>
<p id="zephaniah-4-1"><span class="verse-num">4:1</span> <span class="verse-body">et tu fili hominis sume tibi laterem et pones eum coram te et describes in eo civitatem Hierusalem</span></p>
<p id="zephaniah-4-2"><span class="verse-num">4:2</span> <span class="verse-body">et ordinabis adversus eam obsidionem et aedificabis munitiones et conportabis aggerem et dabis contra eam castra et pones arietes in gyro</span></p>
<p id="zephaniah-4-3"><span class="verse-num">4:3</span> <span class="verse-body">et tu sume tibi sartaginem ferream et pones eam murum ferreum inter te et inter civitatem et obfirmabis faciem tuam ad eam et erit in obsidionem et circumdabis eam signum est domui Israhel</span></p>
<p id="zephaniah-4-4"><span class="verse-num">4:4</span> <span class="verse-body">et tu dormies super latus tuum sinistrum et pones iniquitates domus Israhel super eo numero dierum quibus dormies super illud et adsumes iniquitatem eorum</span></p>
<p id="zephaniah-4-5"><span class="verse-num">4:5</span> <span class="verse-body">ego autem dedi tibi annos iniquitatis eorum numero dierum trecentos et nonaginta dies et portabis iniquitatem domus Israhel</span></p>
<p id="zephaniah-4-6"><span class="verse-num">4:6</span> <span class="verse-body">et cum conpleveris haec dormies super latus tuum dextrum secundo et adsumes iniquitatem domus Iuda quadraginta diebus diem pro anno diem inquam pro anno dedi tibi</span></p>
<p id="zephaniah-4-7"><span class="verse-num">4:7</span> <span class="verse-body">et ad obsidionem Hierusalem convertes faciem tuam et brachium tuum erit exertum et prophetabis adversus eam</span></p>
<p id="zephaniah-4-8"><span class="verse-num">4:8</span> <span class="verse-body">ecce circumdedi te vinculis et non te convertes a latere tuo in latus aliud donec conpleas dies obsidionis tuae</span></p>
<p id="zephaniah-4-9"><span class="verse-num">4:9</span> <span class="verse-body">et tu sume tibi frumentum et hordeum et fabam et lentem et milium et viciam et mittes ea in vas unum et facies tibi panes numero dierum quibus dormies super latus tuum trecentis et nonaginta diebus comedes illud</span></p>
<p id="zephaniah-4-10"><span class="verse-num">4:10</span> <span class="verse-body">cibus autem tuus quo vesceris erit in pondere viginti stateres in die a tempore usque ad tempus comedes illud</span></p>
<p id="zephaniah-4-11"><span class="verse-num">4:11</span> <span class="verse-body">et aquam in mensura bibes sextam partem hin a tempore usque ad tempus bibes illud</span></p>
<p id="zephaniah-4-12"><span class="verse-num">4:12</span> <span class="verse-body">et quasi subcinericium hordiacium comedes illud et stercore quod egredietur de homine operies illud in oculis eorum</span></p>
<p id="zephaniah-4-13"><span class="verse-num">4:13</span> <span class="verse-body">et dixit Dominus sic comedent filii Israhel panem suum pollutum inter gentes ad quas eiciam eos</span></p>
<p id="zephaniah-4-14"><span class="verse-num">4:14</span> <span class="verse-body">et dixi ha ha ha Domine Deus ecce anima mea non est polluta et morticinum et laceratum a bestiis non comedi ab infantia mea usque nunc et non est ingressa os meum omnis caro inmunda</span></p>
<p id="zephaniah-4-15"><span class="verse-num">4:15</span> <span class="verse-body">et dixit ad me ecce dedi tibi fimum boum pro stercoribus humanis et facies panem tuum in eo</span></p>
<p id="zephaniah-4-16"><span class="verse-num">4:16</span> <span class="verse-body">et dixit ad me fili hominis ecce ego conteram baculum panis in Hierusalem et comedent panem in pondere et in sollicitudine et aquam in mensura et in angustia bibent</span></p>
<p id="zephaniah-4-17"><span class="verse-num">4:17</span> <span class="verse-body">ut deficientibus pane et aqua corruat unusquisque ad fratrem suum et contabescant in iniquitatibus suis __________________________________________________________________</span></p>
<h2 id="zephaniah-ch-5">Chapter 5</h2>
<p class="verses"><a href="#zephaniah-5-1">1</a> <a href="#zephaniah-5-2">2</a> <a href="#zephaniah-5-3">3</a> <a href="#zephaniah-5-4">4</a> <a href="#zephaniah-5-5">5</a> <a href="#zephaniah-5-6">6</a> <a href="#zephaniah-5-7">7</a> <a href="#zephaniah-5-8">8</a> <a href="#zephaniah-5-9">9</a> <a href="#zephaniah-5-10">10</a> <a href="#zephaniah-5-11">11</a> <a href="#zephaniah-5-12">12</a> <a href="#zephaniah-5-13">13</a> <a href="#zephaniah-5-14">14</a> <a href="#zephaniah-5-15">15</a> <a href="#zephaniah-5-16">16</a> <a href="#zephaniah-5-17">17</a></p>
<p id="zephaniah-5-1"><span class="verse-num">5:1</span> <span class="verse-body">et tu fili hominis sume tibi gladium acutum radentem pilos adsumes eum et duces per caput tuum et per barbam tuam et adsumes tibi stateram ponderis et divides eos</span></p>
<p id="zephaniah-5-2"><span class="verse-num">5:2</span> <span class="verse-body">tertiam partem igni conbures in medio civitatis iuxta conpletionem dierum obsidionis et adsumens tertiam partem concides gladio in circuitu eius tertiam vero aliam disperges in ventum et gladium nudabo post eos</span></p>
<p id="zephaniah-5-3"><span class="verse-num">5:3</span> <span class="verse-body">et sumes inde parvum numerum et ligabis eos in summitate pallii tui</span></p>
<p id="zephaniah-5-4"><span class="verse-num">5:4</span> <span class="verse-body">et ex eis rursum tolles et proicies in medio ignis et conbures eos igni ex eo egredietur ignis in omnem domum Israhel</span></p>
<p id="zephaniah-5-5"><span class="verse-num">5:5</span> <span class="verse-body">haec dicit Dominus Deus ista est Hierusalem in medio gentium posui eam et in circuitu eius terras</span></p>
<p id="zephaniah-5-6"><span class="verse-num">5:6</span> <span class="verse-body">et contempsit iudicia mea ut plus esset impia quam gentes et praecepta mea ultra quam terrae quae in circuitu eius sunt iudicia enim mea proiecerunt et in praeceptis meis non ambulaverunt</span></p>
<p id="zephaniah-5-7"><span class="verse-num">5:7</span> <span class="verse-body">idcirco haec dicit Dominus Deus quia superastis gentes quae in circuitu vestro sunt in praeceptis meis non ambulastis et iudicia mea non fecistis et iuxta iudicia gentium quae in circuitu vestro sunt non estis operati</span></p>
<p id="zephaniah-5-8"><span class="verse-num">5:8</span> <span class="verse-body">ideo haec dicit Dominus Deus ecce ego ad te et ipse ego faciam in medio tui iudicia in oculis gentium</span></p>
<p id="zephaniah-5-9"><span class="verse-num">5:9</span> <span class="verse-body">et faciam in te quae non feci et quibus similia ultra non faciam propter omnes abominationes tuas</span></p>
<p id="zephaniah-5-10"><span class="verse-num">5:10</span> <span class="verse-body">ideo patres comedent filios in medio tui et filii comedent patres suos et faciam in te iudicia et ventilabo universas reliquias tuas in omnem ventum</span></p>
<p id="zephaniah-5-11"><span class="verse-num">5:11</span> <span class="verse-body">idcirco vivo ego dicit Dominus Deus nisi pro eo quod sanctum meum violasti in omnibus offensionibus tuis et in omnibus abominationibus tuis ego quoque confringam et non parcet oculus meus et non miserebor</span></p>
<p id="zephaniah-5-12"><span class="verse-num">5:12</span> <span class="verse-body">tertia tui pars peste morietur et fame consumetur in medio tui et tertia tui pars gladio cadet in circuitu tuo tertiam vero partem tuam in omnem ventum dispergam et gladium evaginabo post eos</span></p>
<p id="zephaniah-5-13"><span class="verse-num">5:13</span> <span class="verse-body">et conpleam furorem meum et requiescere faciam indignationem meam in eis et consolabor et scient quia ego Dominus locutus sum in zelo meo cum implevero indignationem meam in eis</span></p>
<p id="zephaniah-5-14"><span class="verse-num">5:14</span> <span class="verse-body">et dabo te in desertum et in obprobrium in gentibus quae in circuitu tuo sunt in conspectu omnis praetereuntis</span></p>
<p id="zephaniah-5-15"><span class="verse-num">5:15</span> <span class="verse-body">et eris obprobrium et blasphemia exemplum et stupor in gentibus quae in circuitu tuo sunt cum fecero in te iudicia in furore et in indignatione et in increpationibus irae</span></p>
<p id="zephaniah-5-16"><span class="verse-num">5:16</span> <span class="verse-body">ego Dominus locutus sum quando misero sagittas famis pessimas in eos quae erunt mortiferae et quas mittam ut disperdam vos et famem congregabo super vos et conteram vobis baculum panis</span></p>
<p id="zephaniah-5-17"><span class="verse-num">5:17</span> <span class="verse-body">et inmittam in vos famem et bestias pessimas usque ad internicionem et pestilentia et sanguis transibunt per te et gladium inducam super te ego Dominus locutus sum __________________________________________________________________</span></p>
<h2 id="zephaniah-ch-6">Chapter 6</h2>
<p class="verses"><a href="#zephaniah-6-1">1</a> <a href="#zephaniah-6-2">2</a> <a href="#zephaniah-6-3">3</a> <a href="#zephaniah-6-4">4</a> <a href="#zephaniah-6-5">5</a> <a href="#zephaniah-6-6">6</a> <a href="#zephaniah-6-7">7</a> <a href="#zephaniah-6-8">8</a> <a href="#zephaniah-6-9">9</a> <a href="#zephaniah-6-10">10</a> <a href="#zephaniah-6-11">11</a> <a href="#zephaniah-6-12">12</a> <a href="#zephaniah-6-13">13</a> <a href="#zephaniah-6-14">14</a></p>
<p id="zephaniah-6-1"><span class="verse-num">6:1</span> <span class="verse-body">et factus est sermo Domini ad me dicens</span></p>
<p id="zephaniah-6-2"><span class="verse-num">6:2</span> <span class="verse-body">fili hominis pone faciem tuam ad montes Israhel et prophetabis ad eos</span></p>
<p id="zephaniah-6-3"><span class="verse-num">6:3</span> <span class="verse-body">et dices montes Israhel audite verbum Domini Dei haec dicit Dominus Deus montibus et collibus rupibus et vallibus ecce ego inducam super vos gladium et disperdam excelsa vestra</span></p>
<p id="zephaniah-6-4"><span class="verse-num">6:4</span> <span class="verse-body">et demoliar aras vestras et confringentur simulacra vestra et deiciam interfectos vestros ante idola vestra</span></p>
<p id="zephaniah-6-5"><span class="verse-num">6:5</span> <span class="verse-body">et dabo cadavera filiorum Israhel ante faciem simulacrorum vestrorum et dispergam ossa vestra circum aras vestras</span></p>
<p id="zephaniah-6-6"><span class="verse-num">6:6</span> <span class="verse-body">in omnibus habitationibus vestris urbes desertae erunt et excelsa demolientur et dissipabuntur et interibunt arae vestrae et confringentur et cessabunt idola vestra et conterentur delubra vestra et delebuntur opera vestra</span></p>
<p id="zephaniah-6-7"><span class="verse-num">6:7</span> <span class="verse-body">et cadet interfectus in medio vestri et scietis quoniam ego Dominus</span></p>
<p id="zephaniah-6-8"><span class="verse-num">6:8</span> <span class="verse-body">et relinquam in vobis eos qui fugerint gladium in gentibus cum dispersero vos in terris</span></p>
<p id="zephaniah-6-9"><span class="verse-num">6:9</span> <span class="verse-body">et recordabuntur mei liberati vestri in gentibus ad quas captivi ducti sunt quia contrivi cor eorum fornicans et recedens a me et oculos eorum fornicantes post idola sua et displicebunt sibimet super malis quae fecerunt in universis abominationibus suis</span></p>
<p id="zephaniah-6-10"><span class="verse-num">6:10</span> <span class="verse-body">et scient quia ego Dominus non frustra locutus sum ut facerem eis malum hoc</span></p>
<p id="zephaniah-6-11"><span class="verse-num">6:11</span> <span class="verse-body">haec dicit Dominus Deus percute manu tua et adlide pedem tuum et dic eheu ad omnes abominationes malorum domus Israhel qui gladio fame peste ruituri sunt</span></p>
<p id="zephaniah-6-12"><span class="verse-num">6:12</span> <span class="verse-body">qui longe est peste morietur qui autem prope gladio corruet et qui relictus fuerit et obsessus fame morietur et conpleam indignationem meam in eis</span></p>
<p id="zephaniah-6-13"><span class="verse-num">6:13</span> <span class="verse-body">et scietis quia ego Dominus cum fuerint interfecti vestri in medio idolorum vestrorum in circuitu ararum vestrarum in omni colle excelso in cunctis summitatibus montium et subtus omne lignum nemorosum et subtus universam quercum frondosam locum ubi accenderunt tura redolentia universis idolis suis</span></p>
<p id="zephaniah-6-14"><span class="verse-num">6:14</span> <span class="verse-body">et extendam manum meam super eos et faciam terram desolatam et destitutam a deserto Deblatha in omnibus habitationibus eorum et scient quia ego Dominus __________________________________________________________________</span></p>
<h2 id="zephaniah-ch-7">Chapter 7</h2>
<p class="verses"><a href="#zephaniah-7-1">1</a> <a href="#zephaniah-7-2">2</a> <a href="#zephaniah-7-3">3</a> <a href="#zephaniah-7-4">4</a> <a href="#zephaniah-7-5">5</a> <a href="#zephaniah-7-6">6</a> <a href="#zephaniah-7-7">7</a> <a href="#zephaniah-7-8">8</a> <a href="#zephaniah-7-9">9</a> <a href="#zephaniah-7-10">10</a> <a href="#zephaniah-7-11">11</a> <a href="#zephaniah-7-12">12</a> <a href="#zephaniah-7-13">13</a> <a href="#zephaniah-7-14">14</a> <a href="#zephaniah-7-15">15</a> <a href="#zephaniah-7-16">16</a> <a href="#zephaniah-7-17">17</a> <a href="#zephaniah-7-18">18</a> <a href="#zephaniah-7-19">19</a> <a href="#zephaniah-7-20">20</a> <a href="#zephaniah-7-21">21</a> <a href="#zephaniah-7-22">22</a> <a href="#zephaniah-7-23">23</a> <a href="#zephaniah-7-24">24</a> <a href="#zephaniah-7-25">25</a> <a href="#zephaniah-7-26">26</a> <a href="#zephaniah-7-27">27</a></p>
<p id="zephaniah-7-1"><span class="verse-num">7:1</span> <span class="verse-body">et factus est sermo Domini ad me dicens</span></p>
<p id="zephaniah-7-2"><span class="verse-num">7:2</span> <span class="verse-body">et tu fili hominis haec dicit Dominus Deus terrae Israhel finis venit finis super quattuor plagas terrae</span></p>
<p id="zephaniah-7-3"><span class="verse-num">7:3</span> <span class="verse-body">nunc finis super te et emittam furorem meum in te et iudicabo te iuxta vias tuas et ponam contra te omnes abominationes tuas</span></p>
<p id="zephaniah-7-4"><span class="verse-num">7:4</span> <span class="verse-body">et non parcet oculus meus super te et non miserebor sed vias tuas ponam super te et abominationes tuae in medio tui erunt et scietis quia ego Dominus</span></p>
<p id="zephaniah-7-5"><span class="verse-num">7:5</span> <span class="verse-body">haec dicit Dominus Deus adflictio una adflictio ecce venit</span></p>
<p id="zephaniah-7-6"><span class="verse-num">7:6</span> <span class="verse-body">finis venit venit finis evigilavit adversum te ecce venit</span></p>
<p id="zephaniah-7-7"><span class="verse-num">7:7</span> <span class="verse-body">venit contractio super te qui habitas in terra venit tempus prope est dies occisionis et non gloriae montium</span></p>
<p id="zephaniah-7-8"><span class="verse-num">7:8</span> <span class="verse-body">nunc de propinquo effundam iram meam super te et conpleam furorem meum in te et iudicabo te iuxta vias tuas et inponam tibi omnia scelera tua</span></p>
<p id="zephaniah-7-9"><span class="verse-num">7:9</span> <span class="verse-body">et non parcet oculus meus neque miserebor sed vias tuas inponam tibi et abominationes tuae in medio tui erunt et scietis quia ego sum Dominus percutiens</span></p>
<p id="zephaniah-7-10"><span class="verse-num">7:10</span> <span class="verse-body">ecce dies ecce venit egressa est contractio floruit virga germinavit superbia</span></p>
<p id="zephaniah-7-11"><span class="verse-num">7:11</span> <span class="verse-body">iniquitas surrexit in virga impietatis non ex eis et non ex populo neque ex sonitu eorum et non erit requies in eis</span></p>
<p id="zephaniah-7-12"><span class="verse-num">7:12</span> <span class="verse-body">venit tempus adpropinquavit dies qui emit non laetetur et qui vendit non lugeat quia ira super omnem populum eius</span></p>
<p id="zephaniah-7-13"><span class="verse-num">7:13</span> <span class="verse-body">quia qui vendit ad id quod vendidit non revertetur et adhuc in viventibus vita eorum visio enim ad omnem multitudinem eius non regredietur et vir in iniquitate vitae suae non confortabitur</span></p>
<p id="zephaniah-7-14"><span class="verse-num">7:14</span> <span class="verse-body">canite tuba praeparentur omnes et non est qui vadat ad proelium ira enim mea super universum populum eius</span></p>
<p id="zephaniah-7-15"><span class="verse-num">7:15</span> <span class="verse-body">gladius foris pestis et fames intrinsecus qui in agro est gladio morietur et qui in civitate pestilentia et fame devorabuntur</span></p>
<p id="zephaniah-7-16"><span class="verse-num">7:16</span> <span class="verse-body">et salvabuntur qui fugerint ex eis et erunt in montibus quasi columbae convallium omnes trepidi unusquisque in iniquitate sua</span></p>
<p id="zephaniah-7-17"><span class="verse-num">7:17</span> <span class="verse-body">omnes manus dissolventur et omnia genua fluent aquis</span></p>
<p id="zephaniah-7-18"><span class="verse-num">7:18</span> <span class="verse-body">et accingent se ciliciis et operiet eos formido et in omni facie confusio et in universis capitibus eorum calvitium</span></p>
<p id="zephaniah-7-19"><span class="verse-num">7:19</span> <span class="verse-body">argentum eorum foris proicietur et aurum eorum in sterquilinium erit argentum eorum et aurum eorum non valebit liberare eos in die furoris Domini animam suam non saturabunt et ventres eorum non implebuntur quia scandalum iniquitatis eorum factum est</span></p>
<p id="zephaniah-7-20"><span class="verse-num">7:20</span> <span class="verse-body">et ornamentum monilium suorum in superbiam posuerunt et imagines abominationum suarum et simulacrorum fecerunt ex eo propter hoc dedi eis illud in inmunditiam</span></p>
<p id="zephaniah-7-21"><span class="verse-num">7:21</span> <span class="verse-body">et dabo illud in manus alienorum ad diripiendum et impiis terrae in praedam et contaminabunt illud</span></p>
<p id="zephaniah-7-22"><span class="verse-num">7:22</span> <span class="verse-body">et avertam faciem meam ab eis et violabunt arcanum meum et introibunt in illud emissarii et contaminabunt illud</span></p>
<p id="zephaniah-7-23"><span class="verse-num">7:23</span> <span class="verse-body">fac conclusionem quoniam terra plena est iudicio sanguinum et civitas plena iniquitate</span></p>
<p id="zephaniah-7-24"><span class="verse-num">7:24</span> <span class="verse-body">et adducam pessimos de gentibus et possidebunt domos eorum et quiescere faciam superbiam potentium et possidebunt sanctuaria eorum</span></p>
<p id="zephaniah-7-25"><span class="verse-num">7:25</span> <span class="verse-body">angustia superveniente requirent pacem et non erit</span></p>
<p id="zephaniah-7-26"><span class="verse-num">7:26</span> <span class="verse-body">conturbatio super conturbationem veniet et auditus super auditum et quaerent visionem de propheta et lex peribit a sacerdote et consilium a senioribus</span></p>
<p id="zephaniah-7-27"><span class="verse-num">7:27</span> <span class="verse-body">rex lugebit et princeps induetur maerore et manus populi terrae conturbabuntur secundum viam eorum faciam eis et secundum iudicia eorum iudicabo eos et scient quia ego Dominus __________________________________________________________________</span></p>
<h2 id="zephaniah-ch-8">Chapter 8</h2>
<p class="verses"><a href="#zephaniah-8-1">1</a> <a href="#zephaniah-8-2">2</a> <a href="#zephaniah-8-3">3</a> <a href="#zephaniah-8-4">4</a> <a href="#zephaniah-8-5">5</a> <a href="#zephaniah-8-6">6</a> <a href="#zephaniah-8-7">7</a> <a href="#zephaniah-8-8">8</a> <a href="#zephaniah-8-9">9</a> <a href="#zephaniah-8-10">10</a> <a href="#zephaniah-8-11">11</a> <a href="#zephaniah-8-12">12</a> <a href="#zephaniah-8-13">13</a> <a href="#zephaniah-8-14">14</a> <a href="#zephaniah-8-15">15</a> <a href="#zephaniah-8-16">16</a> <a href="#zephaniah-8-17">17</a> <a href="#zephaniah-8-18">18</a></p>
<p id="zephaniah-8-1"><span class="verse-num">8:1</span> <span class="verse-body">et factum est in anno sexto in sexto mense in quinta mensis ego sedebam in domo mea et senes Iuda sedebant coram me et cecidit super me ibi manus Domini Dei</span></p>
<p id="zephaniah-8-2"><span class="verse-num">8:2</span> <span class="verse-body">et vidi et ecce similitudo quasi aspectus ignis ab aspectu lumborum eius et deorsum ignis et a lumbis eius et sursum quasi aspectus splendoris ut visio electri</span></p>
<p id="zephaniah-8-3"><span class="verse-num">8:3</span> <span class="verse-body">et emissa similitudo manus adprehendit me in cincinno capitis mei et elevavit me spiritus inter terram et caelum et adduxit in Hierusalem in visione Dei iuxta ostium interius quod respiciebat aquilonem ubi erat statutum idolum zeli ad provocandam aemulationem</span></p>
<p id="zephaniah-8-4"><span class="verse-num">8:4</span> <span class="verse-body">et ecce ibi gloria Dei Israhel secundum visionem quam videram in campo</span></p>
<p id="zephaniah-8-5"><span class="verse-num">8:5</span> <span class="verse-body">et dixit ad me fili hominis leva oculos tuos ad viam aquilonis et levavi oculos meos ad viam aquilonis et ecce ab aquilone portae altaris idolum zeli in ipso introitu</span></p>
<p id="zephaniah-8-6"><span class="verse-num">8:6</span> <span class="verse-body">et dixit ad me fili hominis putasne vides tu quid isti faciant abominationes magnas quas domus Israhel facit hic ut procul recedam a sanctuario meo et adhuc conversus videbis abominationes maiores</span></p>
<p id="zephaniah-8-7"><span class="verse-num">8:7</span> <span class="verse-body">et introduxit me ad ostium atrii et vidi et ecce foramen unum in pariete</span></p>
<p id="zephaniah-8-8"><span class="verse-num">8:8</span> <span class="verse-body">et dixit ad me fili hominis fode parietem et cum perfodissem parietem apparuit ostium unum</span></p>
<p id="zephaniah-8-9"><span class="verse-num">8:9</span> <span class="verse-body">et dixit ad me ingredere et vide abominationes pessimas quas isti faciunt hic</span></p>
<p id="zephaniah-8-10"><span class="verse-num">8:10</span> <span class="verse-body">et ingressus vidi et ecce omnis similitudo reptilium et animalium abominatio et universa idola domus Israhel depicta erant in pariete in circuitu per totum</span></p>
<p id="zephaniah-8-11"><span class="verse-num">8:11</span> <span class="verse-body">et septuaginta viri de senioribus domus Israhel et Hiezonias filius Saphan stabat in medio eorum stantium ante picturas et unusquisque habebat turibulum in manu sua et vapor nebulae de ture consurgebat</span></p>
<p id="zephaniah-8-12"><span class="verse-num">8:12</span> <span class="verse-body">et dixit ad me certe vides fili hominis quae seniores domus Israhel faciunt in tenebris unusquisque in abscondito cubiculi sui dicunt enim non videt Dominus nos dereliquit Dominus terram</span></p>
<p id="zephaniah-8-13"><span class="verse-num">8:13</span> <span class="verse-body">et dixit ad me adhuc conversus videbis abominationes maiores quas isti faciunt</span></p>
<p id="zephaniah-8-14"><span class="verse-num">8:14</span> <span class="verse-body">et introduxit me per ostium portae domus Domini quod respiciebat ad aquilonem et ecce ibi mulieres sedebant plangentes Adonidem</span></p>
<p id="zephaniah-8-15"><span class="verse-num">8:15</span> <span class="verse-body">et dixit ad me certe vidisti fili hominis adhuc conversus videbis abominationes maiores his</span></p>
<p id="zephaniah-8-16"><span class="verse-num">8:16</span> <span class="verse-body">et introduxit me in atrium domus Domini interius et ecce in ostio templi Domini inter vestibulum et altare quasi viginti quinque viri dorsa habentes contra templum Domini et facies ad orientem et adorabant ad ortum solis</span></p>
<p id="zephaniah-8-17"><span class="verse-num">8:17</span> <span class="verse-body">et dixit ad me certe vidisti fili hominis numquid leve est hoc domui Iuda ut facerent abominationes istas quas fecerunt hic quia replentes terram iniquitate conversi sunt ad inritandum me et ecce adplicant ramum ad nares suas</span></p>
<p id="zephaniah-8-18"><span class="verse-num">8:18</span> <span class="verse-body">ergo et ego faciam in furore non parcet oculus meus nec miserebor et cum clamaverint ad aures meas voce magna non exaudiam eos __________________________________________________________________</span></p>
<h2 id="zephaniah-ch-9">Chapter 9</h2>
<p class="verses"><a href="#zephaniah-9-1">1</a> <a href="#zephaniah-9-2">2</a> <a href="#zephaniah-9-3">3</a> <a href="#zephaniah-9-4">4</a> <a href="#zephaniah-9-5">5</a> <a href="#zephaniah-9-6">6</a> <a href="#zephaniah-9-7">7</a> <a href="#zephaniah-9-8">8</a> <a href="#zephaniah-9-9">9</a> <a href="#zephaniah-9-10">10</a> <a href="#zephaniah-9-11">11</a></p>
<p id="zephaniah-9-1"><span class="verse-num">9:1</span> <span class="verse-body">et clamavit in auribus meis voce magna dicens adpropinquaverunt visitationes urbis et unusquisque vas interfectionis habet in manu sua</span></p>
<p id="zephaniah-9-2"><span class="verse-num">9:2</span> <span class="verse-body">et ecce sex viri veniebant de via portae superioris quae respicit ad aquilonem et uniuscuiusque vas interitus in manu eius vir quoque unus in medio eorum vestitus lineis et atramentarium scriptoris ad renes eius et ingressi sunt et steterunt iuxta altare aereum</span></p>
<p id="zephaniah-9-3"><span class="verse-num">9:3</span> <span class="verse-body">et gloria Domini Israhel adsumpta est de cherub quae erat super eum ad limen domus et vocavit virum qui indutus erat lineis et atramentarium scriptoris habebat in lumbis suis</span></p>
<p id="zephaniah-9-4"><span class="verse-num">9:4</span> <span class="verse-body">et dixit Dominus ad eum transi per mediam civitatem in medio Hierusalem et signa thau super frontes virorum gementium et dolentium super cunctis abominationibus quae fiunt in medio eius</span></p>
<p id="zephaniah-9-5"><span class="verse-num">9:5</span> <span class="verse-body">et illis dixit audiente me transite per civitatem sequentes eum et percutite non parcat oculus vester neque misereamini</span></p>
<p id="zephaniah-9-6"><span class="verse-num">9:6</span> <span class="verse-body">senem adulescentulum et virginem parvulum et mulieres interficite usque ad internicionem omnem autem super quem videritis thau ne occidatis et a sanctuario meo incipite coeperunt ergo a viris senioribus qui erant ante faciem domus</span></p>
<p id="zephaniah-9-7"><span class="verse-num">9:7</span> <span class="verse-body">et dixit ad eos contaminate domum et implete atria interfectis egredimini et egressi sunt et percutiebant eos qui erant in civitate</span></p>
<p id="zephaniah-9-8"><span class="verse-num">9:8</span> <span class="verse-body">et caede conpleta remansi ego ruique super faciem meam et clamans aio heu heu heu Domine Deus ergone disperdes omnes reliquias Israhel effundens furorem tuum super Hierusalem</span></p>
<p id="zephaniah-9-9"><span class="verse-num">9:9</span> <span class="verse-body">et dixit ad me iniquitas domus Israhel et Iuda magna est nimis valde et repleta est terra sanguinibus et civitas repleta est aversione dixerunt enim dereliquit Dominus terram et Dominus non videt</span></p>
<p id="zephaniah-9-10"><span class="verse-num">9:10</span> <span class="verse-body">igitur et meus non parcet oculus neque miserebor viam eorum super caput eorum reddam</span></p>
<p id="zephaniah-9-11"><span class="verse-num">9:11</span> <span class="verse-body">et ecce vir qui indutus erat lineis qui habebat atramentarium in dorso suo respondit verbum dicens feci sicut praecepisti mihi __________________________________________________________________</span></p>
<h2 id="zephaniah-ch-10">Chapter 10</h2>
<p class="verses"><a href="#zephaniah-10-1">1</a> <a href="#zephaniah-10-2">2</a> <a href="#zephaniah-10-3">3</a> <a href="#zephaniah-10-4">4</a> <a href="#zephaniah-10-5">5</a> <a href="#zephaniah-10-6">6</a> <a href="#zephaniah-10-7">7</a> <a href="#zephaniah-10-8">8</a> <a href="#zephaniah-10-9">9</a> <a href="#zephaniah-10-10">10</a> <a href="#zephaniah-10-11">11</a> <a href="#zephaniah-10-12">12</a> <a href="#zephaniah-10-13">13</a> <a href="#zephaniah-10-14">14</a> <a href="#zephaniah-10-15">15</a> <a href="#zephaniah-10-16">16</a> <a href="#zephaniah-10-17">17</a> <a href="#zephaniah-10-18">18</a> <a href="#zephaniah-10-19">19</a> <a href="#zephaniah-10-20">20</a> <a href="#zephaniah-10-21">21</a> <a href="#zephaniah-10-22">22</a></p>
<p id="zephaniah-10-1"><span class="verse-num">10:1</span> <span class="verse-body">et vidi et ecce in firmamento quod erat super caput cherubin quasi lapis sapphyrus quasi species similitudinis solii apparuit super ea</span></p>
<p id="zephaniah-10-2"><span class="verse-num">10:2</span> <span class="verse-body">et dixit ad virum qui indutus erat lineis et ait ingredere in medio rotarum quae sunt subtus cherub et imple manum tuam prunis ignis quae sunt inter cherubin et effunde super civitatem ingressusque est in conspectu meo</span></p>
<p id="zephaniah-10-3"><span class="verse-num">10:3</span> <span class="verse-body">cherubin autem stabant a dextris domus cum ingrederetur vir et nubes implevit atrium interius</span></p>
<p id="zephaniah-10-4"><span class="verse-num">10:4</span> <span class="verse-body">et elevata est gloria Domini desuper cherub ad limen domus et repleta est domus nube et atrium repletum est splendore gloriae Domini</span></p>
<p id="zephaniah-10-5"><span class="verse-num">10:5</span> <span class="verse-body">et sonitus alarum cherubin audiebatur usque ad atrium exterius quasi vox Dei omnipotentis loquentis</span></p>
<p id="zephaniah-10-6"><span class="verse-num">10:6</span> <span class="verse-body">cumque praecepisset viro qui indutus erat lineis dicens sume ignem de medio rotarum quae sunt inter cherubin ingressus ille stetit iuxta rotam</span></p>
<p id="zephaniah-10-7"><span class="verse-num">10:7</span> <span class="verse-body">et extendit cherub manum de medio cherubin ad ignem qui erat inter cherubin et sumpsit et dedit in manus eius qui indutus erat lineis qui accipiens egressus est</span></p>
<p id="zephaniah-10-8"><span class="verse-num">10:8</span> <span class="verse-body">et apparuit in cherubin similitudo manus hominis subtus pinnas eorum</span></p>
<p id="zephaniah-10-9"><span class="verse-num">10:9</span> <span class="verse-body">et vidi et ecce quattuor rotae iuxta cherubin rota una iuxta cherub unum et rota alia iuxta cherub unum species autem erat rotarum quasi visio lapidis chrysoliti</span></p>
<p id="zephaniah-10-10"><span class="verse-num">10:10</span> <span class="verse-body">et aspectus earum similitudo una quattuor quasi sit rota in medio rotae</span></p>
<p id="zephaniah-10-11"><span class="verse-num">10:11</span> <span class="verse-body">cumque ambularent in quattuor partes gradiebantur non revertebantur ambulantes sed ad locum ad quem ire declinabat quae prima erat sequebantur et ceterae nec convertebantur</span></p>
<p id="zephaniah-10-12"><span class="verse-num">10:12</span> <span class="verse-body">et omne corpus earum et colla et manus et pinnae et circuli plena erant oculis in circuitu quattuor rotarum</span></p>
<p id="zephaniah-10-13"><span class="verse-num">10:13</span> <span class="verse-body">et rotas istas vocavit volubiles audiente me</span></p>
<p id="zephaniah-10-14"><span class="verse-num">10:14</span> <span class="verse-body">quattuor autem facies habebat unum facies una facies cherub et facies secunda facies hominis et in tertio facies leonis et in quarto facies aquilae</span></p>
<p id="zephaniah-10-15"><span class="verse-num">10:15</span> <span class="verse-body">et elevata sunt cherubin ipsum est animal quod videram iuxta flumen Chobar</span></p>
<p id="zephaniah-10-16"><span class="verse-num">10:16</span> <span class="verse-body">cumque ambularent cherubin ibant pariter et rotae iuxta ea et cum levarent cherubin alas suas ut exaltarentur de terra non residebant rotae sed et ipsae iuxta erant</span></p>
<p id="zephaniah-10-17"><span class="verse-num">10:17</span> <span class="verse-body">stantibus illis stabant et cum elevatis elevabantur spiritus enim vitae erat in eis</span></p>
<p id="zephaniah-10-18"><span class="verse-num">10:18</span> <span class="verse-body">et egressa est gloria Domini a limine templi et stetit super cherubin</span></p>
<p id="zephaniah-10-19"><span class="verse-num">10:19</span> <span class="verse-body">et elevantia cherubin alas suas exaltata sunt a terra coram me et illis egredientibus rotae quoque subsecutae sunt et stetit in introitu portae domus Domini orientalis et gloria Dei Israhel erat super ea</span></p>
<p id="zephaniah-10-20"><span class="verse-num">10:20</span> <span class="verse-body">ipsum est animal quod vidi subter Deum Israhel iuxta fluvium Chobar et intellexi quia cherubin essent</span></p>
<p id="zephaniah-10-21"><span class="verse-num">10:21</span> <span class="verse-body">quattuor per quattuor vultus uni et quattuor alae uni et similitudo manus hominis sub alis eorum</span></p>
<p id="zephaniah-10-22"><span class="verse-num">10:22</span> <span class="verse-body">et similitudo vultuum eorum ipsi vultus quos videram iuxta fluvium Chobar et intuitus eorum et impetus singulorum ante faciem suam ingredi __________________________________________________________________</span></p>
<h2 id="zephaniah-ch-11">Chapter 11</h2>
<p class="verses"><a href="#zephaniah-11-1">1</a> <a href="#zephaniah-11-2">2</a> <a href="#zephaniah-11-3">3</a> <a href="#zephaniah-11-4">4</a> <a href="#zephaniah-11-5">5</a> <a href="#zephaniah-11-6">6</a> <a href="#zephaniah-11-7">7</a> <a href="#zephaniah-11-8">8</a> <a href="#zephaniah-11-9">9</a> <a href="#zephaniah-11-10">10</a> <a href="#zephaniah-11-11">11</a> <a href="#zephaniah-11-12">12</a> <a href="#zephaniah-11-13">13</a> <a href="#zephaniah-11-14">14</a> <a href="#zephaniah-11-15">15</a> <a href="#zephaniah-11-16">16</a> <a href="#zephaniah-11-17">17</a> <a href="#zephaniah-11-18">18</a> <a href="#zephaniah-11-19">19</a> <a href="#zephaniah-11-20">20</a> <a href="#zephaniah-11-21">21</a> <a href="#zephaniah-11-22">22</a> <a href="#zephaniah-11-23">23</a> <a href="#zephaniah-11-24">24</a> <a href="#zephaniah-11-25">25</a></p>
<p id="zephaniah-11-1"><span class="verse-num">11:1</span> <span class="verse-body">et elevavit me spiritus et introduxit me ad portam domus Domini orientalem quae respicit solis ortum et ecce in introitu portae viginti quinque viri et vidi in medio eorum Hiezoniam filium Azur et Pheltiam filium Banaiae principes populi</span></p>
<p id="zephaniah-11-2"><span class="verse-num">11:2</span> <span class="verse-body">dixitque ad me fili hominis hii viri qui cogitant iniquitatem et tractant consilium pessimum in urbe ista</span></p>
<p id="zephaniah-11-3"><span class="verse-num">11:3</span> <span class="verse-body">dicentes nonne dudum aedificatae sunt domus haec est lebes nos autem carnes</span></p>
<p id="zephaniah-11-4"><span class="verse-num">11:4</span> <span class="verse-body">idcirco vaticinare de eis vaticinare fili hominis</span></p>
<p id="zephaniah-11-5"><span class="verse-num">11:5</span> <span class="verse-body">et inruit in me spiritus Domini et dixit ad me loquere haec dicit Dominus sic locuti estis domus Israhel et cogitationes cordis vestri ego novi</span></p>
<p id="zephaniah-11-6"><span class="verse-num">11:6</span> <span class="verse-body">plurimos occidistis in urbe hac et implestis vias eius interfectis</span></p>
<p id="zephaniah-11-7"><span class="verse-num">11:7</span> <span class="verse-body">propterea haec dicit Dominus Deus interfecti vestri quos posuistis in medio eius hii sunt carnes et haec est lebes et educam vos de medio eius</span></p>
<p id="zephaniah-11-8"><span class="verse-num">11:8</span> <span class="verse-body">gladium metuistis et gladium inducam super vos ait Dominus Deus</span></p>
<p id="zephaniah-11-9"><span class="verse-num">11:9</span> <span class="verse-body">et eiciam vos de medio eius daboque vos in manu hostium et faciam in vobis iudicia</span></p>
<p id="zephaniah-11-10"><span class="verse-num">11:10</span> <span class="verse-body">gladio cadetis in finibus Israhel iudicabo vos et scietis quia ego Dominus</span></p>
<p id="zephaniah-11-11"><span class="verse-num">11:11</span> <span class="verse-body">haec non erit vobis in lebetem et vos non eritis in medio eius in carnes in finibus Israhel iudicabo vos</span></p>
<p id="zephaniah-11-12"><span class="verse-num">11:12</span> <span class="verse-body">et scietis quia ego Dominus qui in praeceptis meis non ambulastis et iudicia mea non fecistis sed iuxta iudicia gentium quae in circuitu vestro sunt estis operati</span></p>
<p id="zephaniah-11-13"><span class="verse-num">11:13</span> <span class="verse-body">et factum est cum prophetarem Pheltias filius Banaiae mortuus est et cecidi in faciem meam clamans voce magna et dixi heu heu heu Domine Deus consummationem tu facis reliquiarum Israhel</span></p>
<p id="zephaniah-11-14"><span class="verse-num">11:14</span> <span class="verse-body">et factum est verbum Domini ad me dicens</span></p>
<p id="zephaniah-11-15"><span class="verse-num">11:15</span> <span class="verse-body">fili hominis fratres tui fratres tui viri propinqui tui et omnis domus Israhel universi quibus dixerunt habitatores Hierusalem longe recedite a Domino nobis data est terra in possessionem</span></p>
<p id="zephaniah-11-16"><span class="verse-num">11:16</span> <span class="verse-body">propterea haec dicit Dominus Deus quia longe feci eos in gentibus et quia dispersi eos in terris ero eis in sanctificationem modicam in terris ad quas venerunt</span></p>
<p id="zephaniah-11-17"><span class="verse-num">11:17</span> <span class="verse-body">propterea loquere haec dicit Dominus Deus congregabo vos de populis et adunabo de terris in quibus dispersi estis daboque vobis humum Israhel</span></p>
<p id="zephaniah-11-18"><span class="verse-num">11:18</span> <span class="verse-body">et ingredientur illuc et auferent omnes offensiones cunctasque abominationes eius de illa</span></p>
<p id="zephaniah-11-19"><span class="verse-num">11:19</span> <span class="verse-body">et dabo eis cor unum et spiritum novum tribuam in visceribus eorum et auferam cor lapideum de carne eorum et dabo eis cor carneum</span></p>
<p id="zephaniah-11-20"><span class="verse-num">11:20</span> <span class="verse-body">ut in praeceptis meis ambulent et iudicia mea custodiant faciantque ea et sint mihi in populum et ego sim eis in Deum</span></p>
<p id="zephaniah-11-21"><span class="verse-num">11:21</span> <span class="verse-body">quorum cor post offendicula et abominationes suas ambulat horum viam in capite suo ponam dicit Dominus Deus</span></p>
<p id="zephaniah-11-22"><span class="verse-num">11:22</span> <span class="verse-body">et elevaverunt cherubin alas suas et rotae cum eis et gloria Dei Israhel erat super ea</span></p>
<p id="zephaniah-11-23"><span class="verse-num">11:23</span> <span class="verse-body">et ascendit gloria Domini de medio civitatis stetitque super montem qui est ad orientem urbis</span></p>
<p id="zephaniah-11-24"><span class="verse-num">11:24</span> <span class="verse-body">et spiritus levavit me adduxitque in Chaldeam ad transmigrationem in visione in spiritu Dei et sublata est a me visio quam videram</span></p>
<p id="zephaniah-11-25"><span class="verse-num">11:25</span> <span class="verse-body">et locutus sum ad transmigrationem omnia verba Domini quae ostenderat mihi __________________________________________________________________</span></p>
<h2 id="zephaniah-ch-12">Chapter 12</h2>
<p class="verses"><a href="#zephaniah-12-1">1</a> <a href="#zephaniah-12-2">2</a> <a href="#zephaniah-12-3">3</a> <a href="#zephaniah-12-4">4</a> <a href="#zephaniah-12-5">5</a> <a href="#zephaniah-12-6">6</a> <a href="#zephaniah-12-7">7</a> <a href="#zephaniah-12-8">8</a> <a href="#zephaniah-12-9">9</a> <a href="#zephaniah-12-10">10</a> <a href="#zephaniah-12-11">11</a> <a href="#zephaniah-12-12">12</a> <a href="#zephaniah-12-13">13</a> <a href="#zephaniah-12-14">14</a> <a href="#zephaniah-12-15">15</a> <a href="#zephaniah-12-16">16</a> <a href="#zephaniah-12-17">17</a> <a href="#zephaniah-12-18">18</a> <a href="#zephaniah-12-19">19</a> <a href="#zephaniah-12-20">20</a> <a href="#zephaniah-12-21">21</a> <a href="#zephaniah-12-22">22</a> <a href="#zephaniah-12-23">23</a> <a href="#zephaniah-12-24">24</a> <a href="#zephaniah-12-25">25</a> <a href="#zephaniah-12-26">26</a> <a href="#zephaniah-12-27">27</a> <a href="#zephaniah-12-28">28</a></p>
<p id="zephaniah-12-1"><span class="verse-num">12:1</span> <span class="verse-body">et factus est sermo Domini ad me dicens</span></p>
<p id="zephaniah-12-2"><span class="verse-num">12:2</span> <span class="verse-body">fili hominis in medio domus exasperantis tu habitas qui oculos habent ad videndum et non vident et aures ad audiendum et non audiunt quia domus exasperans est</span></p>
<p id="zephaniah-12-3"><span class="verse-num">12:3</span> <span class="verse-body">tu ergo fili hominis fac tibi vasa transmigrationis et transmigrabis per diem coram eis transmigrabis autem de loco tuo ad locum alterum in conspectu eorum si forte aspiciant quia domus exasperans est</span></p>
<p id="zephaniah-12-4"><span class="verse-num">12:4</span> <span class="verse-body">et efferes foras vasa tua quasi vasa transmigrantis per diem in conspectu eorum tu autem egredieris vespere coram eis sicut egreditur migrans</span></p>
<p id="zephaniah-12-5"><span class="verse-num">12:5</span> <span class="verse-body">ante oculos eorum perfodi tibi parietem et egredieris per eum</span></p>
<p id="zephaniah-12-6"><span class="verse-num">12:6</span> <span class="verse-body">in conspectu eorum in umeris portaberis in caligine effereris faciem tuam velabis et non videbis terram quia portentum dedi te domui Israhel</span></p>
<p id="zephaniah-12-7"><span class="verse-num">12:7</span> <span class="verse-body">feci ergo sicut praeceperat mihi vasa mea protuli quasi vasa transmigrantis per diem et vespere perfodi mihi parietem manu in caligine egressus sum et in umeris portatus in conspectu eorum</span></p>
<p id="zephaniah-12-8"><span class="verse-num">12:8</span> <span class="verse-body">et factus est sermo Domini ad me mane dicens</span></p>
<p id="zephaniah-12-9"><span class="verse-num">12:9</span> <span class="verse-body">fili hominis numquid non dixerunt ad te domus Israhel domus exasperans quid tu facis</span></p>
<p id="zephaniah-12-10"><span class="verse-num">12:10</span> <span class="verse-body">dic ad eos haec dicit Dominus Deus super ducem onus istud qui est in Hierusalem et super omnem domum Israhel quae est in medio eorum</span></p>
<p id="zephaniah-12-11"><span class="verse-num">12:11</span> <span class="verse-body">dic ego portentum vestrum quomodo feci sic fiet illis in transmigrationem et captivitatem ibunt</span></p>
<p id="zephaniah-12-12"><span class="verse-num">12:12</span> <span class="verse-body">et dux qui est in medio eorum in umeris portabitur in caligine egredietur parietem perfodient ut educant eum facies eius operietur ut non videat oculo terram</span></p>
<p id="zephaniah-12-13"><span class="verse-num">12:13</span> <span class="verse-body">et extendam rete meum super illum et capietur in sagena mea et adducam eum in Babylonem in terram Chaldeorum et ipsam non videbit ibique morietur</span></p>
<p id="zephaniah-12-14"><span class="verse-num">12:14</span> <span class="verse-body">et omnes qui circa eum sunt praesidium eius et agmina eius dispergam in omnem ventum et gladium evaginabo post eos</span></p>
<p id="zephaniah-12-15"><span class="verse-num">12:15</span> <span class="verse-body">et scient quia ego Dominus quando dispersero illos in gentibus et disseminavero eos in terris</span></p>
<p id="zephaniah-12-16"><span class="verse-num">12:16</span> <span class="verse-body">et relinquam ex eis viros paucos a gladio et fame et pestilentia ut narrent omnia scelera eorum in gentibus ad quas ingredientur et scient quia ego Dominus</span></p>
<p id="zephaniah-12-17"><span class="verse-num">12:17</span> <span class="verse-body">et factus est sermo Domini ad me dicens</span></p>
<p id="zephaniah-12-18"><span class="verse-num">12:18</span> <span class="verse-body">fili hominis panem tuum in conturbatione comede sed et aquam tuam in festinatione et maerore bibe</span></p>
<p id="zephaniah-12-19"><span class="verse-num">12:19</span> <span class="verse-body">et dices ad populum terrae haec dicit Dominus Deus ad eos qui habitant in Hierusalem in terra Israhel panem suum in sollicitudine comedent et aquam suam in desolatione bibent ut desoletur terra a multitudine sua propter iniquitatem omnium qui habitant in ea</span></p>
<p id="zephaniah-12-20"><span class="verse-num">12:20</span> <span class="verse-body">et civitates quae nunc habitantur desolatae erunt terraque deserta et scietis quia ego Dominus</span></p>
<p id="zephaniah-12-21"><span class="verse-num">12:21</span> <span class="verse-body">et factus est sermo Domini ad me dicens</span></p>
<p id="zephaniah-12-22"><span class="verse-num">12:22</span> <span class="verse-body">fili hominis quod est proverbium istud vobis in terra Israhel dicentium in longum differentur dies et peribit omnis visio</span></p>
<p id="zephaniah-12-23"><span class="verse-num">12:23</span> <span class="verse-body">ideo dic ad eos haec dicit Dominus Deus quiescere faciam proverbium istud neque vulgo dicetur ultra in Israhel et loquere ad eos quod adpropinquaverint dies et sermo omnis visionis</span></p>
<p id="zephaniah-12-24"><span class="verse-num">12:24</span> <span class="verse-body">non enim erit ultra omnis visio cassa neque divinatio ambigua in medio filiorum Israhel</span></p>
<p id="zephaniah-12-25"><span class="verse-num">12:25</span> <span class="verse-body">quia ego Dominus loquar quodcumque locutus fuero verbum et fiet non prolongabitur amplius sed in diebus vestris domus exasperans loquar verbum et faciam illud dicit Dominus Deus</span></p>
<p id="zephaniah-12-26"><span class="verse-num">12:26</span> <span class="verse-body">et factus est sermo Domini ad me dicens</span></p>
<p id="zephaniah-12-27"><span class="verse-num">12:27</span> <span class="verse-body">fili hominis ecce domus Israhel dicentium visio quam hic videt in dies multos et in tempora longa iste prophetat</span></p>
<p id="zephaniah-12-28"><span class="verse-num">12:28</span> <span class="verse-body">propterea dic ad eos haec dicit Dominus Deus non prolongabitur ultra omnis sermo meus verbum quod locutus fuero conplebitur dicit Dominus Deus __________________________________________________________________</span></p>
<h2 id="zephaniah-ch-13">Chapter 13</h2>
<p class="verses"><a href="#zephaniah-13-1">1</a> <a href="#zephaniah-13-2">2</a> <a href="#zephaniah-13-3">3</a> <a href="#zephaniah-13-4">4</a> <a href="#zephaniah-13-5">5</a> <a href="#zephaniah-13-6">6</a> <a href="#zephaniah-13-7">7</a> <a href="#zephaniah-13-8">8</a> <a href="#zephaniah-13-9">9</a> <a href="#zephaniah-13-10">10</a> <a href="#zephaniah-13-11">11</a> <a href="#zephaniah-13-12">12</a> <a href="#zephaniah-13-13">13</a> <a href="#zephaniah-13-14">14</a> <a href="#zephaniah-13-15">15</a> <a href="#zephaniah-13-16">16</a> <a href="#zephaniah-13-17">17</a> <a href="#zephaniah-13-18">18</a> <a href="#zephaniah-13-19">19</a> <a href="#zephaniah-13-20">20</a> <a href="#zephaniah-13-21">21</a> <a href="#zephaniah-13-22">22</a> <a href="#zephaniah-13-23">23</a></p>
<p id="zephaniah-13-1"><span class="verse-num">13:1</span> <span class="verse-body">et factus est sermo Domini ad me dicens</span></p>
<p id="zephaniah-13-2"><span class="verse-num">13:2</span> <span class="verse-body">fili hominis vaticinare ad prophetas Israhel qui prophetant et dices prophetantibus de corde suo audite verbum Domini</span></p>
<p id="zephaniah-13-3"><span class="verse-num">13:3</span> <span class="verse-body">haec dicit Dominus Deus vae prophetis insipientibus qui sequuntur spiritum suum et nihil vident</span></p>
<p id="zephaniah-13-4"><span class="verse-num">13:4</span> <span class="verse-body">quasi vulpes in desertis prophetae tui Israhel erant</span></p>
<p id="zephaniah-13-5"><span class="verse-num">13:5</span> <span class="verse-body">non ascendistis ex adverso neque opposuistis murum pro domo Israhel ut staretis in proelio in die Domini</span></p>
<p id="zephaniah-13-6"><span class="verse-num">13:6</span> <span class="verse-body">vident vana et divinant mendacium dicentes ait Dominus cum Dominus non miserit eos et perseveraverunt confirmare sermonem</span></p>
<p id="zephaniah-13-7"><span class="verse-num">13:7</span> <span class="verse-body">numquid non visionem cassam vidistis et divinationem mendacem locuti estis et dicitis ait Dominus cum ego non sim locutus</span></p>
<p id="zephaniah-13-8"><span class="verse-num">13:8</span> <span class="verse-body">propterea haec dicit Dominus Deus quia locuti estis vana et vidistis mendacium ideo ecce ego ad vos ait Dominus Deus</span></p>
<p id="zephaniah-13-9"><span class="verse-num">13:9</span> <span class="verse-body">et erit manus mea super prophetas qui vident vana et divinant mendacium in concilio populi mei non erunt et in scriptura domus Israhel non scribentur nec in terra Israhel ingredientur et scietis quia ego Dominus Deus</span></p>
<p id="zephaniah-13-10"><span class="verse-num">13:10</span> <span class="verse-body">eo quod deceperint populum meum dicentes pax et non est pax et ipse aedificabat parietem illi autem liniebant eum luto absque paleis</span></p>
<p id="zephaniah-13-11"><span class="verse-num">13:11</span> <span class="verse-body">dic ad eos qui liniunt absque temperatura quod casurus sit erit enim imber inundans et dabo lapides praegrandes desuper inruentes et ventum procellae dissipantem</span></p>
<p id="zephaniah-13-12"><span class="verse-num">13:12</span> <span class="verse-body">siquidem ecce cecidit paries numquid non dicetur vobis ubi est litura quam levistis</span></p>
<p id="zephaniah-13-13"><span class="verse-num">13:13</span> <span class="verse-body">propterea haec dicit Dominus Deus et erumpere faciam spiritum tempestatum in indignatione mea et imber inundans in furore meo erit et lapides grandes in ira in consummationem</span></p>
<p id="zephaniah-13-14"><span class="verse-num">13:14</span> <span class="verse-body">et destruam parietem quem levistis absque temperamento et adaequabo eum terrae et revelabitur fundamentum eius et cadet et consumetur in medio eius et scietis quia ego sum Dominus</span></p>
<p id="zephaniah-13-15"><span class="verse-num">13:15</span> <span class="verse-body">et conplebo indignationem meam in parietem et in his qui linunt eum absque temperamento dicamque vobis non est paries et non sunt qui linunt eum</span></p>
<p id="zephaniah-13-16"><span class="verse-num">13:16</span> <span class="verse-body">prophetae Israhel qui prophetant ad Hierusalem et vident ei visionem pacis et non est pax ait Dominus Deus</span></p>
<p id="zephaniah-13-17"><span class="verse-num">13:17</span> <span class="verse-body">et tu fili hominis pone faciem tuam contra filias populi tui quae prophetant de corde suo et vaticinare super eas</span></p>
<p id="zephaniah-13-18"><span class="verse-num">13:18</span> <span class="verse-body">et dic haec ait Dominus Deus vae quae consuunt pulvillos sub omni cubito manus et faciunt cervicalia sub capite universae aetatis ad capiendas animas cum caperent animas populi mei vivificabant animas eorum</span></p>
<p id="zephaniah-13-19"><span class="verse-num">13:19</span> <span class="verse-body">et violabant me ad populum meum propter pugillum hordei et fragmen panis ut interficerent animas quae non moriuntur et vivificarent animas quae non vivunt mentientes populo meo credenti mendaciis</span></p>
<p id="zephaniah-13-20"><span class="verse-num">13:20</span> <span class="verse-body">propter hoc haec dicit Dominus Deus ecce ego ad pulvillos vestros quibus vos capitis animas volantes et disrumpam eos de brachiis vestris et dimittam animas quas vos capitis animas ad volandum</span></p>
<p id="zephaniah-13-21"><span class="verse-num">13:21</span> <span class="verse-body">et disrumpam cervicalia vestra et liberabo populum meum de manu vestra neque erunt ultra in manibus vestris ad praedandum et scietis quia ego Dominus</span></p>
<p id="zephaniah-13-22"><span class="verse-num">13:22</span> <span class="verse-body">pro eo quod maerere fecistis cor iusti mendaciter quem ego non contristavi et confortastis manus impii ut non reverteretur a via sua mala et viveret</span></p>
<p id="zephaniah-13-23"><span class="verse-num">13:23</span> <span class="verse-body">propterea vana non videbitis et divinationes non divinabitis amplius et eruam populum meum de manu vestra et scietis quoniam ego Dominus __________________________________________________________________</span></p>
<h2 id="zephaniah-ch-14">Chapter 14</h2>
<p class="verses"><a href="#zephaniah-14-1">1</a> <a href="#zephaniah-14-2">2</a> <a href="#zephaniah-14-3">3</a> <a href="#zephaniah-14-4">4</a> <a href="#zephaniah-14-5">5</a> <a href="#zephaniah-14-6">6</a> <a href="#zephaniah-14-7">7</a> <a href="#zephaniah-14-8">8</a> <a href="#zephaniah-14-9">9</a> <a href="#zephaniah-14-10">10</a> <a href="#zephaniah-14-11">11</a> <a href="#zephaniah-14-12">12</a> <a href="#zephaniah-14-13">13</a> <a href="#zephaniah-14-14">14</a> <a href="#zephaniah-14-15">15</a> <a href="#zephaniah-14-16">16</a> <a href="#zephaniah-14-17">17</a> <a href="#zephaniah-14-18">18</a> <a href="#zephaniah-14-19">19</a> <a href="#zephaniah-14-20">20</a> <a href="#zephaniah-14-21">21</a> <a href="#zephaniah-14-22">22</a> <a href="#zephaniah-14-23">23</a></p>
<p id="zephaniah-14-1"><span class="verse-num">14:1</span> <span class="verse-body">et venerunt ad me viri seniorum Israhel et sederunt coram me</span></p>
<p id="zephaniah-14-2"><span class="verse-num">14:2</span> <span class="verse-body">et factus est sermo Domini ad me dicens</span></p>
<p id="zephaniah-14-3"><span class="verse-num">14:3</span> <span class="verse-body">fili hominis viri isti posuerunt inmunditias suas in cordibus suis et scandalum iniquitatis suae statuerunt contra faciem suam numquid interrogatus respondebo eis</span></p>
<p id="zephaniah-14-4"><span class="verse-num">14:4</span> <span class="verse-body">propter hoc loquere eis et dices ad eos haec dicit Dominus Deus homo homo de domo Israhel qui posuerit inmunditias suas in corde suo et scandalum iniquitatis suae statuerit contra faciem suam et venerit ad prophetam interrogans per eum me ego Dominus respondebo ei in multitudine inmunditiarum suarum</span></p>
<p id="zephaniah-14-5"><span class="verse-num">14:5</span> <span class="verse-body">ut capiatur domus Israhel in corde suo quo recesserunt a me in cunctis idolis suis</span></p>
<p id="zephaniah-14-6"><span class="verse-num">14:6</span> <span class="verse-body">propterea dic ad domum Israhel haec dicit Dominus Deus convertimini et recedite ab idolis vestris et ab universis contaminationibus vestris avertite facies vestras</span></p>
<p id="zephaniah-14-7"><span class="verse-num">14:7</span> <span class="verse-body">quia homo homo de domo Israhel et de proselytis quicumque advena fuerit in Israhel si alienatus fuerit a me et posuerit idola sua in corde suo et scandalum iniquitatis suae statuerit contra faciem suam et venerit ad prophetam ut interroget per eum me ego Dominus respondebo ei per me</span></p>
<p id="zephaniah-14-8"><span class="verse-num">14:8</span> <span class="verse-body">et ponam faciem meam super hominem illum et faciam eum in exemplum et in proverbium et disperdam eum de medio populi mei et scietis quia ego Dominus</span></p>
<p id="zephaniah-14-9"><span class="verse-num">14:9</span> <span class="verse-body">et propheta cum erraverit et locutus fuerit verbum ego Dominus decepi prophetam illum et extendam manum meam super eum et delebo eum de medio populi mei Israhel</span></p>
<p id="zephaniah-14-10"><span class="verse-num">14:10</span> <span class="verse-body">et portabunt iniquitatem suam iuxta iniquitatem interrogantis sic iniquitas prophetae erit</span></p>
<p id="zephaniah-14-11"><span class="verse-num">14:11</span> <span class="verse-body">ut non erret ultra domus Israhel a me neque polluatur in universis praevaricationibus suis sed sit mihi in populum et ego sim eis in Deum ait Dominus exercituum</span></p>
<p id="zephaniah-14-12"><span class="verse-num">14:12</span> <span class="verse-body">et factus est sermo Domini ad me dicens</span></p>
<p id="zephaniah-14-13"><span class="verse-num">14:13</span> <span class="verse-body">fili hominis terra cum peccaverit mihi ut praevaricetur praevaricans extendam manum meam super eam et conteram virgam panis eius et inmittam in eam famem et interficiam de ea hominem et iumentum</span></p>
<p id="zephaniah-14-14"><span class="verse-num">14:14</span> <span class="verse-body">et si fuerint tres viri isti in medio eius Noe Danihel et Iob ipsi iustitia sua liberabunt animas suas ait Dominus exercituum</span></p>
<p id="zephaniah-14-15"><span class="verse-num">14:15</span> <span class="verse-body">quod si et bestias pessimas induxero super terram ut vastem eam et fuerit invia eo quod non sit pertransiens propter bestias</span></p>
<p id="zephaniah-14-16"><span class="verse-num">14:16</span> <span class="verse-body">tres viri isti qui fuerint in ea vivo ego dicit Dominus Deus quia nec filios nec filias liberabunt sed ipsi soli liberabuntur terra autem desolabitur</span></p>
<p id="zephaniah-14-17"><span class="verse-num">14:17</span> <span class="verse-body">vel si gladium induxero super terram illam et dixero gladio transi per terram et interfecero de ea hominem et iumentum</span></p>
<p id="zephaniah-14-18"><span class="verse-num">14:18</span> <span class="verse-body">et tres viri isti fuerint in medio eius vivo ego dicit Dominus Deus non liberabunt filios neque filias sed ipsi soli liberabuntur</span></p>
<p id="zephaniah-14-19"><span class="verse-num">14:19</span> <span class="verse-body">si autem et pestilentiam inmisero super terram illam et effudero indignationem meam super eam in sanguine ut auferam ex ea hominem et iumentum</span></p>
<p id="zephaniah-14-20"><span class="verse-num">14:20</span> <span class="verse-body">et Noe et Danihel et Iob fuerint in medio eius vivo ego dicit Dominus Deus quia filium et filiam non liberabunt sed ipsi iustitia sua liberabunt animas suas</span></p>
<p id="zephaniah-14-21"><span class="verse-num">14:21</span> <span class="verse-body">quoniam haec dicit Dominus Deus quod si et quattuor iudicia mea pessima gladium et famem et bestias malas et pestilentiam misero in Hierusalem ut interficiam de ea hominem et pecus</span></p>
<p id="zephaniah-14-22"><span class="verse-num">14:22</span> <span class="verse-body">tamen relinquetur in ea salvatio educentium filios et filias ecce ipsi egredientur ad vos et videbitis viam eorum et adinventiones eorum et consolabimini super malo quod induxi in Hierusalem in omnibus quae inportavi super eam</span></p>
<p id="zephaniah-14-23"><span class="verse-num">14:23</span> <span class="verse-body">et consolabuntur vos cum videritis viam eorum et adinventiones eorum et cognoscetis quod non frustra fecerim omnia quae feci in ea ait Dominus Deus __________________________________________________________________</span></p>
<h2 id="zephaniah-ch-15">Chapter 15</h2>
<p class="verses"><a href="#zephaniah-15-1">1</a> <a href="#zephaniah-15-2">2</a> <a href="#zephaniah-15-3">3</a> <a href="#zephaniah-15-4">4</a> <a href="#zephaniah-15-5">5</a> <a href="#zephaniah-15-6">6</a> <a href="#zephaniah-15-7">7</a> <a href="#zephaniah-15-8">8</a></p>
<p id="zephaniah-15-1"><span class="verse-num">15:1</span> <span class="verse-body">et factus est sermo Domini ad me dicens</span></p>
<p id="zephaniah-15-2"><span class="verse-num">15:2</span> <span class="verse-body">fili hominis quid fiet ligno vitis ex omnibus lignis nemorum quae sunt inter ligna silvarum</span></p>
<p id="zephaniah-15-3"><span class="verse-num">15:3</span> <span class="verse-body">numquid tolletur de ea lignum ut fiat opus aut fabricabitur de ea paxillus ut dependeat in eo quodcumque vas</span></p>
<p id="zephaniah-15-4"><span class="verse-num">15:4</span> <span class="verse-body">ecce igni datum est in escam utramque partem eius consumpsit ignis et medietas eius redacta est in favillam numquid utile erit ad opus</span></p>
<p id="zephaniah-15-5"><span class="verse-num">15:5</span> <span class="verse-body">etiam cum esset integrum non erat aptum ad opus quanto magis cum ignis illud devoraverit et conbuserit nihil ex eo fiet operis</span></p>
<p id="zephaniah-15-6"><span class="verse-num">15:6</span> <span class="verse-body">propterea haec dicit Dominus Deus quomodo lignum vitis inter ligna silvarum quod dedi igni ad devorandum sic tradidi habitatores Hierusalem</span></p>
<p id="zephaniah-15-7"><span class="verse-num">15:7</span> <span class="verse-body">et ponam faciem meam in eos de igne egredientur et ignis consumet eos et scietis quia ego Dominus cum posuero faciem meam in eos</span></p>
<p id="zephaniah-15-8"><span class="verse-num">15:8</span> <span class="verse-body">et dedero terram inviam et desolatam eo quod praevaricatores extiterint dicit Dominus Deus __________________________________________________________________</span></p>
<h2 id="zephaniah-ch-16">Chapter 16</h2>
<p class="verses"><a href="#zephaniah-16-1">1</a> <a href="#zephaniah-16-2">2</a> <a href="#zephaniah-16-3">3</a> <a href="#zephaniah-16-4">4</a> <a href="#zephaniah-16-5">5</a> <a href="#zephaniah-16-6">6</a> <a href="#zephaniah-16-7">7</a> <a href="#zephaniah-16-8">8</a> <a href="#zephaniah-16-9">9</a> <a href="#zephaniah-16-10">10</a> <a href="#zephaniah-16-11">11</a> <a href="#zephaniah-16-12">12</a> <a href="#zephaniah-16-13">13</a> <a href="#zephaniah-16-14">14</a> <a href="#zephaniah-16-15">15</a> <a href="#zephaniah-16-16">16</a> <a href="#zephaniah-16-17">17</a> <a href="#zephaniah-16-18">18</a> <a href="#zephaniah-16-19">19</a> <a href="#zephaniah-16-20">20</a> <a href="#zephaniah-16-21">21</a> <a href="#zephaniah-16-22">22</a> <a href="#zephaniah-16-23">23</a> <a href="#zephaniah-16-24">24</a> <a href="#zephaniah-16-25">25</a> <a href="#zephaniah-16-26">26</a> <a href="#zephaniah-16-27">27</a> <a href="#zephaniah-16-28">28</a> <a href="#zephaniah-16-29">29</a> <a href="#zephaniah-16-30">30</a> <a href="#zephaniah-16-31">31</a> <a href="#zephaniah-16-32">32</a> <a href="#zephaniah-16-33">33</a> <a href="#zephaniah-16-34">34</a> <a href="#zephaniah-16-35">35</a> <a href="#zephaniah-16-36">36</a> <a href="#zephaniah-16-37">37</a> <a href="#zephaniah-16-38">38</a> <a href="#zephaniah-16-39">39</a> <a href="#zephaniah-16-40">40</a> <a href="#zephaniah-16-41">41</a> <a href="#zephaniah-16-42">42</a> <a href="#zephaniah-16-43">43</a> <a href="#zephaniah-16-44">44</a> <a href="#zephaniah-16-45">45</a> <a href="#zephaniah-16-46">46</a> <a href="#zephaniah-16-47">47</a> <a href="#zephaniah-16-48">48</a> <a href="#zephaniah-16-49">49</a> <a href="#zephaniah-16-50">50</a> <a href="#zephaniah-16-51">51</a> <a href="#zephaniah-16-52">52</a> <a href="#zephaniah-16-53">53</a> <a href="#zephaniah-16-54">54</a> <a href="#zephaniah-16-55">55</a> <a href="#zephaniah-16-56">56</a> <a href="#zephaniah-16-57">57</a> <a href="#zephaniah-16-58">58</a> <a href="#zephaniah-16-59">59</a> <a href="#zephaniah-16-60">60</a> <a href="#zephaniah-16-61">61</a> <a href="#zephaniah-16-62">62</a> <a href="#zephaniah-16-63">63</a></p>
<p id="zephaniah-16-1"><span class="verse-num">16:1</span> <span class="verse-body">et factus est sermo Domini ad me dicens</span></p>
<p id="zephaniah-16-2"><span class="verse-num">16:2</span> <span class="verse-body">fili hominis notas fac Hierusalem abominationes suas</span></p>
<p id="zephaniah-16-3"><span class="verse-num">16:3</span> <span class="verse-body">et dices haec dicit Dominus Deus Hierusalem radix tua et generatio tua de terra chananea pater tuus Amorreus et mater tua Cetthea</span></p>
<p id="zephaniah-16-4"><span class="verse-num">16:4</span> <span class="verse-body">et quando nata es in die ortus tui non est praecisus umbilicus tuus et in aqua non es lota in salutem nec sale salita nec involuta pannis</span></p>
<p id="zephaniah-16-5"><span class="verse-num">16:5</span> <span class="verse-body">non pepercit super te oculus ut facerem tibi unum de his miseratus tui sed proiecta es super faciem terrae in abiectione animae tuae in die qua nata es</span></p>
<p id="zephaniah-16-6"><span class="verse-num">16:6</span> <span class="verse-body">transiens autem per te vidi te conculcari in sanguine tuo et dixi tibi cum esses in sanguine tuo vive dixi inquam tibi in sanguine tuo vive</span></p>
<p id="zephaniah-16-7"><span class="verse-num">16:7</span> <span class="verse-body">multiplicatam quasi germen agri dedi te et multiplicata es et grandis effecta et ingressa es et pervenisti ad mundum muliebrem ubera tua intumuerunt et pilus tuus germinavit et eras nuda et confusionis plena</span></p>
<p id="zephaniah-16-8"><span class="verse-num">16:8</span> <span class="verse-body">et transivi per te et vidi te et ecce tempus tuum tempus amantium et expandi amictum meum super te et operui ignominiam tuam et iuravi tibi et ingressus sum pactum tecum ait Dominus Deus et facta es mihi</span></p>
<p id="zephaniah-16-9"><span class="verse-num">16:9</span> <span class="verse-body">et lavi te aqua et emundavi sanguinem tuum ex te et unxi te oleo</span></p>
<p id="zephaniah-16-10"><span class="verse-num">16:10</span> <span class="verse-body">et vestivi te discoloribus et calciavi te ianthino et cinxi te bysso et indui te subtilibus</span></p>
<p id="zephaniah-16-11"><span class="verse-num">16:11</span> <span class="verse-body">et ornavi te ornamento et dedi armillas in manibus tuis et torquem circa collum tuum</span></p>
<p id="zephaniah-16-12"><span class="verse-num">16:12</span> <span class="verse-body">et dedi inaurem super os tuum et circulos auribus tuis et coronam decoris in capite tuo</span></p>
<p id="zephaniah-16-13"><span class="verse-num">16:13</span> <span class="verse-body">et ornata es auro et argento et vestita es bysso et polymito et multicoloribus similam et mel et oleum comedisti et decora facta es vehementer nimis et profecisti in regnum</span></p>
<p id="zephaniah-16-14"><span class="verse-num">16:14</span> <span class="verse-body">et egressum est nomen tuum in gentes propter speciem tuam quia perfecta eras in decore meo quem posueram super te dicit Dominus Deus</span></p>
<p id="zephaniah-16-15"><span class="verse-num">16:15</span> <span class="verse-body">et habens fiduciam in pulchritudine tua fornicata es in nomine tuo et exposuisti fornicationem tuam omni transeunti ut eius fieres</span></p>
<p id="zephaniah-16-16"><span class="verse-num">16:16</span> <span class="verse-body">et sumens de vestimentis meis fecisti tibi excelsa hinc inde consuta et fornicata es super eis sicut non est factum neque futurum est</span></p>
<p id="zephaniah-16-17"><span class="verse-num">16:17</span> <span class="verse-body">et tulisti vasa decoris tui de auro meo et argento meo quae dedi tibi et fecisti tibi imagines masculinas et fornicata es in eis</span></p>
<p id="zephaniah-16-18"><span class="verse-num">16:18</span> <span class="verse-body">et sumpsisti vestimenta tua multicoloria et vestita es eis et oleum meum et thymiama meum posuisti coram eis</span></p>
<p id="zephaniah-16-19"><span class="verse-num">16:19</span> <span class="verse-body">et panem meum quem dedi tibi similam et oleum et mel quibus enutrivi te posuisti in conspectu eorum in odorem suavitatis et factum est ait Dominus Deus</span></p>
<p id="zephaniah-16-20"><span class="verse-num">16:20</span> <span class="verse-body">et tulisti filios tuos et filias tuas quas generasti mihi et immolasti eis ad devorandum numquid parva est fornicatio tua</span></p>
<p id="zephaniah-16-21"><span class="verse-num">16:21</span> <span class="verse-body">immolantis filios meos et dedisti illos consecrans eis</span></p>
<p id="zephaniah-16-22"><span class="verse-num">16:22</span> <span class="verse-body">et post omnes abominationes tuas et fornicationes non es recordata dierum adulescentiae tuae quando eras nuda et confusione plena conculcata in sanguine tuo</span></p>
<p id="zephaniah-16-23"><span class="verse-num">16:23</span> <span class="verse-body">et accidit post omnem malitiam tuam vae vae tibi ait Dominus Deus</span></p>
<p id="zephaniah-16-24"><span class="verse-num">16:24</span> <span class="verse-body">et aedificasti tibi lupanar et fecisti tibi prostibulum in cunctis plateis</span></p>
<p id="zephaniah-16-25"><span class="verse-num">16:25</span> <span class="verse-body">ad omne caput viae aedificasti signum prostitutionis tuae et abominabilem fecisti decorem tuum et divisisti pedes tuos omni transeunti et multiplicasti fornicationes tuas</span></p>
<p id="zephaniah-16-26"><span class="verse-num">16:26</span> <span class="verse-body">et fornicata es cum filiis Aegypti vicinis tuis magnarum carnium et multiplicasti fornicationem tuam ad inritandum me</span></p>
<p id="zephaniah-16-27"><span class="verse-num">16:27</span> <span class="verse-body">ecce ego extendi manum meam super te et auferam ius tuum et dabo te in animam odientium te filiarum Palestinarum quae erubescunt in via tua scelerata</span></p>
<p id="zephaniah-16-28"><span class="verse-num">16:28</span> <span class="verse-body">et fornicata es in filiis Assyriorum eo quod necdum fueris expleta et postquam fornicata es nec sic es satiata</span></p>
<p id="zephaniah-16-29"><span class="verse-num">16:29</span> <span class="verse-body">et multiplicasti fornicationem tuam in terra Chanaan cum Chaldeis et nec sic satiata es</span></p>
<p id="zephaniah-16-30"><span class="verse-num">16:30</span> <span class="verse-body">in quo mundabo cor tuum ait Dominus Deus cum facias omnia haec opera mulieris meretricis et procacis</span></p>
<p id="zephaniah-16-31"><span class="verse-num">16:31</span> <span class="verse-body">quia fabricasti lupanar tuum in capite omnis viae et excelsum tuum fecisti in omni platea nec facta es quasi meretrix fastidio augens pretium</span></p>
<p id="zephaniah-16-32"><span class="verse-num">16:32</span> <span class="verse-body">sed quasi mulier adultera quae super virum suum inducit alienos</span></p>
<p id="zephaniah-16-33"><span class="verse-num">16:33</span> <span class="verse-body">omnibus meretricibus dantur mercedes tu autem dedisti mercedes cunctis amatoribus tuis et donabas eis ut intrarent ad te undique ad fornicandum tecum</span></p>
<p id="zephaniah-16-34"><span class="verse-num">16:34</span> <span class="verse-body">factumque in te est contra consuetudinem mulierum in fornicationibus tuis et post te non erit fornicatio in eo enim quod dedisti mercedes et mercedes non accepisti factum est in te contrarium</span></p>
<p id="zephaniah-16-35"><span class="verse-num">16:35</span> <span class="verse-body">propterea meretrix audi verbum Domini</span></p>
<p id="zephaniah-16-36"><span class="verse-num">16:36</span> <span class="verse-body">haec dicit Dominus Deus quia effusum est aes tuum et revelata est ignominia tua in fornicationibus tuis super amatores tuos et super idola abominationum tuarum in sanguine filiorum tuorum quos dedisti eis</span></p>
<p id="zephaniah-16-37"><span class="verse-num">16:37</span> <span class="verse-body">ecce ego congregabo omnes amatores tuos quibus commixta es et omnes quos dilexisti cum universis quos oderas et congregabo eos super te undique et nudabo ignominiam tuam coram eis et videbunt omnem turpitudinem tuam</span></p>
<p id="zephaniah-16-38"><span class="verse-num">16:38</span> <span class="verse-body">et iudicabo te iudiciis adulterarum et effundentium sanguinem et dabo te in sanguinem furoris et zeli</span></p>
<p id="zephaniah-16-39"><span class="verse-num">16:39</span> <span class="verse-body">et dabo te in manus eorum et destruent lupanar tuum et demolientur prostibulum tuum et denudabunt te vestimentis tuis et auferent vasa decoris tui et derelinquent te nudam plenamque ignominia</span></p>
<p id="zephaniah-16-40"><span class="verse-num">16:40</span> <span class="verse-body">et adducent super te multitudinem et lapidabunt te lapidibus et trucidabunt te gladiis suis</span></p>
<p id="zephaniah-16-41"><span class="verse-num">16:41</span> <span class="verse-body">et conburent domos tuas igni et facient in te iudicia in oculis mulierum plurimarum et desines fornicari et mercedes ultra non dabis</span></p>
<p id="zephaniah-16-42"><span class="verse-num">16:42</span> <span class="verse-body">et requiescet indignatio mea in te et auferetur zelus meus a te et quiescam nec irascar amplius</span></p>
<p id="zephaniah-16-43"><span class="verse-num">16:43</span> <span class="verse-body">eo quod non fueris recordata dierum adulescentiae tuae et provocasti me in omnibus his quapropter et ego vias tuas in capite tuo dedi ait Dominus Deus et non feci iuxta scelera tua in omnibus abominationibus tuis</span></p>
<p id="zephaniah-16-44"><span class="verse-num">16:44</span> <span class="verse-body">ecce omnis qui dicit vulgo proverbium in te adsumet illud dicens sicut mater ita et filia eius</span></p>
<p id="zephaniah-16-45"><span class="verse-num">16:45</span> <span class="verse-body">filia matris tuae es tu quae proiecit virum suum et filios suos et soror sororum tuarum tu quae proiecerunt viros suos et filios suos mater vestra Cetthea et pater vester Amorreus</span></p>
<p id="zephaniah-16-46"><span class="verse-num">16:46</span> <span class="verse-body">et soror tua maior Samaria ipsa et filiae eius quae habitat ad sinistram tuam soror autem tua minor te quae habitat a dextris tuis Sodoma et filiae eius</span></p>
<p id="zephaniah-16-47"><span class="verse-num">16:47</span> <span class="verse-body">sed nec in viis earum ambulasti neque secundum scelera earum fecisti pauxillum minus paene sceleratiora fecisti illis in omnibus viis tuis</span></p>
<p id="zephaniah-16-48"><span class="verse-num">16:48</span> <span class="verse-body">vivo ego dicit Dominus Deus quia non fecit Sodoma soror tua ipsa et filiae eius sicut fecisti tu et filiae tuae</span></p>
<p id="zephaniah-16-49"><span class="verse-num">16:49</span> <span class="verse-body">ecce haec fuit iniquitas Sodomae sororis tuae superbia saturitas panis et abundantia et otium ipsius et filiarum eius et manum egeno et pauperi non porrigebant</span></p>
<p id="zephaniah-16-50"><span class="verse-num">16:50</span> <span class="verse-body">et elevatae sunt et fecerunt abominationes coram me et abstuli eas sicut vidisti</span></p>
<p id="zephaniah-16-51"><span class="verse-num">16:51</span> <span class="verse-body">et Samaria dimidium peccatorum tuorum non peccavit sed vicisti eas sceleribus tuis et iustificasti sorores tuas in omnibus abominationibus tuis quas operata es</span></p>
<p id="zephaniah-16-52"><span class="verse-num">16:52</span> <span class="verse-body">ergo et tu porta confusionem tuam quae vicisti sorores tuas peccatis tuis sceleratius agens ab eis iustificatae sunt enim a te ergo et tu confundere et porta ignominiam tuam quae iustificasti sorores tuas</span></p>
<p id="zephaniah-16-53"><span class="verse-num">16:53</span> <span class="verse-body">et convertam restituens eas conversione Sodomorum cum filiabus suis et conversione Samariae et filiarum eius et convertam reversionem tuam in medio earum</span></p>
<p id="zephaniah-16-54"><span class="verse-num">16:54</span> <span class="verse-body">ut portes ignominiam tuam et confundaris in omnibus quae fecisti consolans eas</span></p>
<p id="zephaniah-16-55"><span class="verse-num">16:55</span> <span class="verse-body">et soror tua Sodoma et filiae eius revertentur ad antiquitatem suam et Samaria et filiae eius revertentur ad antiquitatem suam et tu et filiae tuae revertimini ad antiquitatem vestram</span></p>
<p id="zephaniah-16-56"><span class="verse-num">16:56</span> <span class="verse-body">non fuit autem Sodoma soror tua audita in ore tuo in die superbiae tuae</span></p>
<p id="zephaniah-16-57"><span class="verse-num">16:57</span> <span class="verse-body">antequam revelaretur malitia tua sicut hoc tempore in obprobrium filiarum Syriae et cunctarum in circuitu tuo filiarum Palestinarum quae ambiunt te per gyrum</span></p>
<p id="zephaniah-16-58"><span class="verse-num">16:58</span> <span class="verse-body">scelus tuum et ignominiam tuam tu portasti ait Dominus Deus</span></p>
<p id="zephaniah-16-59"><span class="verse-num">16:59</span> <span class="verse-body">quia haec dicit Dominus Deus et faciam tibi sicut dispexisti iuramentum ut irritum faceres pactum</span></p>
<p id="zephaniah-16-60"><span class="verse-num">16:60</span> <span class="verse-body">et recordabor ego pacti mei tecum in diebus adulescentiae tuae et suscitabo tibi pactum sempiternum</span></p>
<p id="zephaniah-16-61"><span class="verse-num">16:61</span> <span class="verse-body">et recordaberis viarum tuarum et confunderis cum receperis sorores tuas te maiores cum minoribus tuis et dabo eas tibi in filias sed non ex pacto tuo</span></p>
<p id="zephaniah-16-62"><span class="verse-num">16:62</span> <span class="verse-body">et suscitabo ego pactum meum tecum et scies quia ego Dominus</span></p>
<p id="zephaniah-16-63"><span class="verse-num">16:63</span> <span class="verse-body">ut recorderis et confundaris et non sit tibi ultra aperire os prae confusione tua cum placatus fuero tibi in omnibus quae fecisti ait Dominus Deus __________________________________________________________________</span></p>
<h2 id="zephaniah-ch-17">Chapter 17</h2>
<p class="verses"><a href="#zephaniah-17-1">1</a> <a href="#zephaniah-17-2">2</a> <a href="#zephaniah-17-3">3</a> <a href="#zephaniah-17-4">4</a> <a href="#zephaniah-17-5">5</a> <a href="#zephaniah-17-6">6</a> <a href="#zephaniah-17-7">7</a> <a href="#zephaniah-17-8">8</a> <a href="#zephaniah-17-9">9</a> <a href="#zephaniah-17-10">10</a> <a href="#zephaniah-17-11">11</a> <a href="#zephaniah-17-12">12</a> <a href="#zephaniah-17-13">13</a> <a href="#zephaniah-17-14">14</a> <a href="#zephaniah-17-15">15</a> <a href="#zephaniah-17-16">16</a> <a href="#zephaniah-17-17">17</a> <a href="#zephaniah-17-18">18</a> <a href="#zephaniah-17-19">19</a> <a href="#zephaniah-17-20">20</a> <a href="#zephaniah-17-21">21</a> <a href="#zephaniah-17-22">22</a> <a href="#zephaniah-17-23">23</a> <a href="#zephaniah-17-24">24</a></p>
<p id="zephaniah-17-1"><span class="verse-num">17:1</span> <span class="verse-body">et factum est verbum Domini ad me dicens</span></p>
<p id="zephaniah-17-2"><span class="verse-num">17:2</span> <span class="verse-body">fili hominis propone enigma et narra parabolam ad domum Israhel</span></p>
<p id="zephaniah-17-3"><span class="verse-num">17:3</span> <span class="verse-body">et dices haec dicit Dominus Deus aquila grandis magnarum alarum longo membrorum ductu plena plumis et varietate venit ad Libanum et tulit medullam cedri</span></p>
<p id="zephaniah-17-4"><span class="verse-num">17:4</span> <span class="verse-body">summitatem frondium eius avellit et transportavit eam in terram Chanaan in urbem negotiatorum posuit illam</span></p>
<p id="zephaniah-17-5"><span class="verse-num">17:5</span> <span class="verse-body">et tulit de semente terrae et posuit illud in terra pro semine ut firmaret radicem super aquas multas in superficie posuit illud</span></p>
<p id="zephaniah-17-6"><span class="verse-num">17:6</span> <span class="verse-body">cumque germinasset crevit in vineam latiorem humili statura respicientibus ramis eius ad eam et radices eius sub illa erunt facta est ergo vinea et fructificavit in palmites et emisit propagines</span></p>
<p id="zephaniah-17-7"><span class="verse-num">17:7</span> <span class="verse-body">et facta est aquila altera grandis magnis alis multisque plumis et ecce vinea ista quasi mittens radices suas ad eam palmites suos extendit ad illam ut inrigaret eam de areolis germinis sui</span></p>
<p id="zephaniah-17-8"><span class="verse-num">17:8</span> <span class="verse-body">in terra bona super aquas multas plantata est ut faciat frondes et portet fructum et sit in vineam grandem</span></p>
<p id="zephaniah-17-9"><span class="verse-num">17:9</span> <span class="verse-body">dic haec dicit Dominus Deus ergone prosperabitur nonne radices eius evellet et fructum eius distringet et siccabit omnes palmites germinis eius et arescet et non in brachio grandi neque in populo multo ut evelleret eam radicitus</span></p>
<p id="zephaniah-17-10"><span class="verse-num">17:10</span> <span class="verse-body">ecce plantata est ergone prosperabitur nonne cum tetigerit eam ventus urens siccabitur et in areis germinis sui arescet</span></p>
<p id="zephaniah-17-11"><span class="verse-num">17:11</span> <span class="verse-body">et factum est verbum Domini ad me dicens</span></p>
<p id="zephaniah-17-12"><span class="verse-num">17:12</span> <span class="verse-body">dic ad domum exasperantem nescitis quid ista significent dic ecce venit rex Babylonis Hierusalem et adsumet regem et principes eius et adducet eos ad semet ipsum in Babylonem</span></p>
<p id="zephaniah-17-13"><span class="verse-num">17:13</span> <span class="verse-body">et tollet de semine regni ferietque cum eo foedus et accipiet ab eo iusiurandum sed et fortes terrae tollet</span></p>
<p id="zephaniah-17-14"><span class="verse-num">17:14</span> <span class="verse-body">ut sit regnum humile et non elevetur sed custodiat pactum eius et servet illud</span></p>
<p id="zephaniah-17-15"><span class="verse-num">17:15</span> <span class="verse-body">qui recedens ab eo misit nuntios ad Aegyptum ut daret sibi equos et populum multum numquid prosperabitur vel consequetur salutem qui fecit haec et qui dissolvit pactum numquid effugiet</span></p>
<p id="zephaniah-17-16"><span class="verse-num">17:16</span> <span class="verse-body">vivo ego dicit Dominus Deus quoniam in loco regis qui constituit eum regem cuius fecit irritum iuramentum et solvit pactum quod habebat cum eo in medio Babylonis morietur</span></p>
<p id="zephaniah-17-17"><span class="verse-num">17:17</span> <span class="verse-body">et non in exercitu grandi neque in populo multo faciet contra eum Pharao proelium in iactu aggeris et in extructione vallorum ut interficiat animas multas</span></p>
<p id="zephaniah-17-18"><span class="verse-num">17:18</span> <span class="verse-body">spreverat enim iuramentum ut solveret foedus et ecce dedit manum suam et cum omnia haec fecerit non effugiet</span></p>
<p id="zephaniah-17-19"><span class="verse-num">17:19</span> <span class="verse-body">propterea haec dicit Dominus Deus vivo ego quoniam iuramentum quod sprevit et foedus quod praevaricatus est ponam in caput eius</span></p>
<p id="zephaniah-17-20"><span class="verse-num">17:20</span> <span class="verse-body">et expandam super eum rete meum et conprehendetur sagena mea et adducam eum in Babylonem et iudicabo illum ibi in praevaricatione qua despexit me</span></p>
<p id="zephaniah-17-21"><span class="verse-num">17:21</span> <span class="verse-body">et omnes profugi eius cum universo agmine gladio cadent residui autem in omnem ventum dispergentur et scietis quia ego Dominus locutus sum</span></p>
<p id="zephaniah-17-22"><span class="verse-num">17:22</span> <span class="verse-body">haec dicit Dominus Deus et sumam ego de medulla cedri sublimis et ponam de vertice ramorum eius tenerum distringam et plantabo super montem excelsum et eminentem</span></p>
<p id="zephaniah-17-23"><span class="verse-num">17:23</span> <span class="verse-body">in monte sublimi Israhel plantabo illud et erumpet in germen et faciet fructum et erit in cedrum magnam et habitabunt sub eo omnes volucres universum volatile sub umbra frondium eius nidificabit</span></p>
<p id="zephaniah-17-24"><span class="verse-num">17:24</span> <span class="verse-body">et scient omnia ligna regionis quia ego Dominus humiliavi lignum sublime et exaltavi lignum humile et siccavi lignum viride et frondere feci lignum aridum ego Dominus locutus sum et feci __________________________________________________________________</span></p>
<h2 id="zephaniah-ch-18">Chapter 18</h2>
<p class="verses"><a href="#zephaniah-18-1">1</a> <a href="#zephaniah-18-2">2</a> <a href="#zephaniah-18-3">3</a> <a href="#zephaniah-18-4">4</a> <a href="#zephaniah-18-5">5</a> <a href="#zephaniah-18-6">6</a> <a href="#zephaniah-18-7">7</a> <a href="#zephaniah-18-8">8</a> <a href="#zephaniah-18-9">9</a> <a href="#zephaniah-18-10">10</a> <a href="#zephaniah-18-11">11</a> <a href="#zephaniah-18-12">12</a> <a href="#zephaniah-18-13">13</a> <a href="#zephaniah-18-14">14</a> <a href="#zephaniah-18-15">15</a> <a href="#zephaniah-18-16">16</a> <a href="#zephaniah-18-17">17</a> <a href="#zephaniah-18-18">18</a> <a href="#zephaniah-18-19">19</a> <a href="#zephaniah-18-20">20</a> <a href="#zephaniah-18-21">21</a> <a href="#zephaniah-18-22">22</a> <a href="#zephaniah-18-23">23</a> <a href="#zephaniah-18-24">24</a> <a href="#zephaniah-18-25">25</a> <a href="#zephaniah-18-26">26</a> <a href="#zephaniah-18-27">27</a> <a href="#zephaniah-18-28">28</a> <a href="#zephaniah-18-29">29</a> <a href="#zephaniah-18-30">30</a> <a href="#zephaniah-18-31">31</a> <a href="#zephaniah-18-32">32</a></p>
<p id="zephaniah-18-1"><span class="verse-num">18:1</span> <span class="verse-body">et factus est sermo Domini ad me dicens</span></p>
<p id="zephaniah-18-2"><span class="verse-num">18:2</span> <span class="verse-body">quid est quod inter vos parabolam vertitis in proverbium istud in terra Israhel dicentes patres comederunt uvam acerbam et dentes filiorum obstupescunt</span></p>
<p id="zephaniah-18-3"><span class="verse-num">18:3</span> <span class="verse-body">vivo ego dicit Dominus Deus si erit vobis ultra parabola haec in proverbium in Israhel</span></p>
<p id="zephaniah-18-4"><span class="verse-num">18:4</span> <span class="verse-body">ecce omnes animae meae sunt ut anima patris ita et anima filii mea est anima quae peccaverit ipsa morietur</span></p>
<p id="zephaniah-18-5"><span class="verse-num">18:5</span> <span class="verse-body">et vir si fuerit iustus et fecerit iudicium et iustitiam</span></p>
<p id="zephaniah-18-6"><span class="verse-num">18:6</span> <span class="verse-body">in montibus non comederit et oculos suos non levaverit ad idola domus Israhel et uxorem proximi sui non violaverit et ad mulierem menstruatam non accesserit</span></p>
<p id="zephaniah-18-7"><span class="verse-num">18:7</span> <span class="verse-body">et hominem non contristaverit pignus debitori reddiderit per vim nihil rapuerit panem suum esurienti dederit et nudum operuerit vestimento</span></p>
<p id="zephaniah-18-8"><span class="verse-num">18:8</span> <span class="verse-body">ad usuram non commodaverit et amplius non acceperit ab iniquitate averterit manum suam iudicium verum fecerit inter virum et virum</span></p>
<p id="zephaniah-18-9"><span class="verse-num">18:9</span> <span class="verse-body">in praeceptis meis ambulaverit et iudicia mea custodierit ut faciat veritatem hic iustus est vita vivet ait Dominus Deus</span></p>
<p id="zephaniah-18-10"><span class="verse-num">18:10</span> <span class="verse-body">quod si genuerit filium latronem effundentem sanguinem et fecerit unum de istis</span></p>
<p id="zephaniah-18-11"><span class="verse-num">18:11</span> <span class="verse-body">et haec quidem omnia non facientem sed in montibus comedentem et uxorem proximi sui polluentem</span></p>
<p id="zephaniah-18-12"><span class="verse-num">18:12</span> <span class="verse-body">egenum et pauperem contristantem rapientem rapinas pignus non reddentem et ad idola levantem oculos suos abominationem facientem</span></p>
<p id="zephaniah-18-13"><span class="verse-num">18:13</span> <span class="verse-body">ad usuram dantem et amplius accipientem numquid vivet non vivet cum universa detestanda haec fecerit morte morietur sanguis eius in ipso erit</span></p>
<p id="zephaniah-18-14"><span class="verse-num">18:14</span> <span class="verse-body">quod si genuerit filium qui videns omnia peccata patris sui quae fecit timuerit et non fecerit simile eis</span></p>
<p id="zephaniah-18-15"><span class="verse-num">18:15</span> <span class="verse-body">super montes non comederit et oculos suos non levaverit ad idola domus Israhel et uxorem proximi sui non violaverit</span></p>
<p id="zephaniah-18-16"><span class="verse-num">18:16</span> <span class="verse-body">et virum non contristaverit pignus non retinuerit et rapinam non rapuerit panem suum esurienti dederit et nudum operuerit vestimento</span></p>
<p id="zephaniah-18-17"><span class="verse-num">18:17</span> <span class="verse-body">a pauperis iniuria averterit manum suam usuram et superabundantiam non acceperit iudicia mea fecerit in praeceptis meis ambulaverit hic non morietur in iniquitate patris sui sed vita vivet</span></p>
<p id="zephaniah-18-18"><span class="verse-num">18:18</span> <span class="verse-body">pater eius quia calumniatus est et vim fecit fratri et malum operatus est in medio populi sui ecce mortuus est in iniquitate sua</span></p>
<p id="zephaniah-18-19"><span class="verse-num">18:19</span> <span class="verse-body">et dicitis quare non portavit filius iniquitatem patris videlicet quia filius iudicium et iustitiam operatus est omnia praecepta mea custodivit et fecit illa vita vivet</span></p>
<p id="zephaniah-18-20"><span class="verse-num">18:20</span> <span class="verse-body">anima quae peccaverit ipsa morietur filius non portabit iniquitatem patris et pater non portabit iniquitatem filii iustitia iusti super eum erit et impietas impii erit super eum</span></p>
<p id="zephaniah-18-21"><span class="verse-num">18:21</span> <span class="verse-body">si autem impius egerit paenitentiam ab omnibus peccatis suis quae operatus est et custodierit universa praecepta mea et fecerit iudicium et iustitiam vita vivet non morietur</span></p>
<p id="zephaniah-18-22"><span class="verse-num">18:22</span> <span class="verse-body">omnium iniquitatum eius quas operatus est non recordabor in iustitia sua quam operatus est vivet</span></p>
<p id="zephaniah-18-23"><span class="verse-num">18:23</span> <span class="verse-body">numquid voluntatis meae est mors impii dicit Dominus Deus et non ut convertatur a viis suis et vivat</span></p>
<p id="zephaniah-18-24"><span class="verse-num">18:24</span> <span class="verse-body">si autem averterit se iustus a iustitia sua et fecerit iniquitatem secundum omnes abominationes quas operari solet impius numquid vivet omnes iustitiae eius quas fecerat non recordabuntur in praevaricatione qua praevaricatus est et in peccato suo quod peccavit in ipsis morietur</span></p>
<p id="zephaniah-18-25"><span class="verse-num">18:25</span> <span class="verse-body">et dixistis non est aequa via Domini audite domus Israhel numquid via mea non est aequa et non magis viae vestrae pravae sunt</span></p>
<p id="zephaniah-18-26"><span class="verse-num">18:26</span> <span class="verse-body">cum enim averterit se iustus a iustitia sua et fecerit iniquitatem morietur in eis in iniustitia quam operatus est morietur</span></p>
<p id="zephaniah-18-27"><span class="verse-num">18:27</span> <span class="verse-body">et cum averterit se impius ab impietate sua quam operatus est et fecerit iudicium et iustitiam ipse animam suam vivificabit</span></p>
<p id="zephaniah-18-28"><span class="verse-num">18:28</span> <span class="verse-body">considerans enim et avertens se ab omnibus iniquitatibus suis quas operatus est vita vivet et non morietur</span></p>
<p id="zephaniah-18-29"><span class="verse-num">18:29</span> <span class="verse-body">et dicunt filii Israhel non est aequa via Domini numquid viae meae non sunt aequae domus Israhel et non magis viae vestrae pravae</span></p>
<p id="zephaniah-18-30"><span class="verse-num">18:30</span> <span class="verse-body">idcirco unumquemque iuxta vias suas iudicabo domus Israhel ait Dominus Deus convertimini et agite paenitentiam ab omnibus iniquitatibus vestris et non erit vobis in ruinam iniquitas</span></p>
<p id="zephaniah-18-31"><span class="verse-num">18:31</span> <span class="verse-body">proicite a vobis omnes praevaricationes vestras in quibus praevaricati estis et facite vobis cor novum et spiritum novum et quare moriemini domus Israhel</span></p>
<p id="zephaniah-18-32"><span class="verse-num">18:32</span> <span class="verse-body">quia nolo mortem morientis dicit Dominus Deus revertimini et vivite __________________________________________________________________</span></p>
<h2 id="zephaniah-ch-19">Chapter 19</h2>
<p class="verses"><a href="#zephaniah-19-1">1</a> <a href="#zephaniah-19-2">2</a> <a href="#zephaniah-19-3">3</a> <a href="#zephaniah-19-4">4</a> <a href="#zephaniah-19-5">5</a> <a href="#zephaniah-19-6">6</a> <a href="#zephaniah-19-7">7</a> <a href="#zephaniah-19-8">8</a> <a href="#zephaniah-19-9">9</a> <a href="#zephaniah-19-10">10</a> <a href="#zephaniah-19-11">11</a> <a href="#zephaniah-19-12">12</a> <a href="#zephaniah-19-13">13</a> <a href="#zephaniah-19-14">14</a></p>
<p id="zephaniah-19-1"><span class="verse-num">19:1</span> <span class="verse-body">et tu adsume planctum super principes Israhel</span></p>
<p id="zephaniah-19-2"><span class="verse-num">19:2</span> <span class="verse-body">et dices quare mater tua leaena inter leones cubavit in medio leunculorum enutrivit catulos suos</span></p>
<p id="zephaniah-19-3"><span class="verse-num">19:3</span> <span class="verse-body">et eduxit unum de leunculis suis leo factus est et didicit capere praedam hominemque comedere</span></p>
<p id="zephaniah-19-4"><span class="verse-num">19:4</span> <span class="verse-body">et audierunt de eo gentes et non absque vulneribus suis ceperunt eum et adduxerunt eum in catenis in terram Aegypti</span></p>
<p id="zephaniah-19-5"><span class="verse-num">19:5</span> <span class="verse-body">quae cum vidisset quoniam infirmata est et periit expectatio eius tulit unum de leunculis suis leonem constituit eum</span></p>
<p id="zephaniah-19-6"><span class="verse-num">19:6</span> <span class="verse-body">qui incedebat inter leones et factus est leo didicit praedam capere et homines devorare</span></p>
<p id="zephaniah-19-7"><span class="verse-num">19:7</span> <span class="verse-body">didicit viduas facere et civitates eorum in desertum adducere et desolata est terra et plenitudo eius a voce rugitus illius</span></p>
<p id="zephaniah-19-8"><span class="verse-num">19:8</span> <span class="verse-body">et convenerunt adversum eum gentes undique de provinciis et expanderunt super eum rete suum in vulneribus earum captus est</span></p>
<p id="zephaniah-19-9"><span class="verse-num">19:9</span> <span class="verse-body">et miserunt eum in caveam in catenis adduxerunt eum ad regem Babylonis miseruntque eum in carcerem ne audiretur vox eius ultra super montes Israhel</span></p>
<p id="zephaniah-19-10"><span class="verse-num">19:10</span> <span class="verse-body">mater tua quasi vinea in sanguine tuo super aquam plantata fructus eius et frondes eius creverunt ex aquis multis</span></p>
<p id="zephaniah-19-11"><span class="verse-num">19:11</span> <span class="verse-body">et factae sunt ei virgae solidae in sceptra dominantium et exaltata est statura eius inter frondes et vidit altitudinem suam in multitudine palmitum suorum</span></p>
<p id="zephaniah-19-12"><span class="verse-num">19:12</span> <span class="verse-body">et evulsa est in ira in terramque proiecta et ventus urens siccavit fructum eius marcuerunt et arefactae sunt virgae roboris eius ignis comedit eam</span></p>
<p id="zephaniah-19-13"><span class="verse-num">19:13</span> <span class="verse-body">et nunc transplantata est in desertum in terra invia et sitienti</span></p>
<p id="zephaniah-19-14"><span class="verse-num">19:14</span> <span class="verse-body">et egressus est ignis de virga ramorum eius qui fructum eius comedit et non fuit in ea virga fortis sceptrum dominantium planctus est et erit in planctum __________________________________________________________________</span></p>
<h2 id="zephaniah-ch-20">Chapter 20</h2>
<p class="verses"><a href="#zephaniah-20-1">1</a> <a href="#zephaniah-20-2">2</a> <a href="#zephaniah-20-3">3</a> <a href="#zephaniah-20-4">4</a> <a href="#zephaniah-20-5">5</a> <a href="#zephaniah-20-6">6</a> <a href="#zephaniah-20-7">7</a> <a href="#zephaniah-20-8">8</a> <a href="#zephaniah-20-9">9</a> <a href="#zephaniah-20-10">10</a> <a href="#zephaniah-20-11">11</a> <a href="#zephaniah-20-12">12</a> <a href="#zephaniah-20-13">13</a> <a href="#zephaniah-20-14">14</a> <a href="#zephaniah-20-15">15</a> <a href="#zephaniah-20-16">16</a> <a href="#zephaniah-20-17">17</a> <a href="#zephaniah-20-18">18</a> <a href="#zephaniah-20-19">19</a> <a href="#zephaniah-20-20">20</a> <a href="#zephaniah-20-21">21</a> <a href="#zephaniah-20-22">22</a> <a href="#zephaniah-20-23">23</a> <a href="#zephaniah-20-24">24</a> <a href="#zephaniah-20-25">25</a> <a href="#zephaniah-20-26">26</a> <a href="#zephaniah-20-27">27</a> <a href="#zephaniah-20-28">28</a> <a href="#zephaniah-20-29">29</a> <a href="#zephaniah-20-30">30</a> <a href="#zephaniah-20-31">31</a> <a href="#zephaniah-20-32">32</a> <a href="#zephaniah-20-33">33</a> <a href="#zephaniah-20-34">34</a> <a href="#zephaniah-20-35">35</a> <a href="#zephaniah-20-36">36</a> <a href="#zephaniah-20-37">37</a> <a href="#zephaniah-20-38">38</a> <a href="#zephaniah-20-39">39</a> <a href="#zephaniah-20-40">40</a> <a href="#zephaniah-20-41">41</a> <a href="#zephaniah-20-42">42</a> <a href="#zephaniah-20-43">43</a> <a href="#zephaniah-20-44">44</a> <a href="#zephaniah-20-45">45</a> <a href="#zephaniah-20-46">46</a> <a href="#zephaniah-20-47">47</a> <a href="#zephaniah-20-48">48</a> <a href="#zephaniah-20-49">49</a></p>
<p id="zephaniah-20-1"><span class="verse-num">20:1</span> <span class="verse-body">et factum est in anno septimo in quinto mense in decima mensis venerunt viri de senioribus Israhel ut interrogarent Dominum et sederunt coram me</span></p>
<p id="zephaniah-20-2"><span class="verse-num">20:2</span> <span class="verse-body">et factus est sermo Domini ad me dicens</span></p>
<p id="zephaniah-20-3"><span class="verse-num">20:3</span> <span class="verse-body">fili hominis loquere senioribus Israhel et dices ad eos haec dicit Dominus Deus num ad interrogandum me vos venistis vivo ego quia non respondebo vobis ait Dominus Deus</span></p>
<p id="zephaniah-20-4"><span class="verse-num">20:4</span> <span class="verse-body">si iudicas eos si iudicas fili hominis abominationes patrum eorum ostende eis</span></p>
<p id="zephaniah-20-5"><span class="verse-num">20:5</span> <span class="verse-body">et dices ad eos haec dicit Dominus Deus in die qua elegi Israhel et levavi manum meam pro stirpe domus Iacob et apparui eis in terra Aegypti et levavi manum meam pro eis dicens ego Dominus Deus vester</span></p>
<p id="zephaniah-20-6"><span class="verse-num">20:6</span> <span class="verse-body">in die illa levavi manum meam pro eis ut educerem eos de terra Aegypti in terram quam provideram eis fluentem lacte et melle quae est egregia inter omnes terras</span></p>
<p id="zephaniah-20-7"><span class="verse-num">20:7</span> <span class="verse-body">et dixi ad eos unusquisque offensiones oculorum suorum abiciat et in idolis Aegypti nolite pollui ego Dominus Deus vester</span></p>
<p id="zephaniah-20-8"><span class="verse-num">20:8</span> <span class="verse-body">et inritaverunt me nolueruntque audire unusquisque abominationes oculorum suorum non proiecit nec idola Aegypti reliquerunt et dixi ut effunderem indignationem meam super eos et implerem iram meam in eis in medio terrae Aegypti</span></p>
<p id="zephaniah-20-9"><span class="verse-num">20:9</span> <span class="verse-body">et feci propter nomen meum ut non violaretur coram gentibus in quarum medio erant et inter quas apparui eis ut educerem eos de terra Aegypti</span></p>
<p id="zephaniah-20-10"><span class="verse-num">20:10</span> <span class="verse-body">eieci ergo eos de terra Aegypti et eduxi in desertum</span></p>
<p id="zephaniah-20-11"><span class="verse-num">20:11</span> <span class="verse-body">et dedi eis praecepta mea et iudicia mea ostendi eis quae faciat homo et vivat in eis</span></p>
<p id="zephaniah-20-12"><span class="verse-num">20:12</span> <span class="verse-body">insuper et sabbata mea dedi eis ut esset signum inter me et eos et scirent quia ego Dominus sanctificans eos</span></p>
<p id="zephaniah-20-13"><span class="verse-num">20:13</span> <span class="verse-body">et inritaverunt me domus Israhel in deserto in praeceptis meis non ambulaverunt et iudicia mea proiecerunt quae faciens homo vivet in eis et sabbata mea violaverunt vehementer dixi ergo ut effunderem furorem meum super eos in deserto et consumerem eos</span></p>
<p id="zephaniah-20-14"><span class="verse-num">20:14</span> <span class="verse-body">et feci propter nomen meum ne violaretur coram gentibus de quibus eieci eos in conspectu earum</span></p>
<p id="zephaniah-20-15"><span class="verse-num">20:15</span> <span class="verse-body">ego igitur levavi manum meam super eos in deserto ne inducerem eos in terram quam dedi eis fluentem lacte et melle praecipuam terrarum omnium</span></p>
<p id="zephaniah-20-16"><span class="verse-num">20:16</span> <span class="verse-body">quia iudicia mea proiecerunt et in praeceptis meis non ambulaverunt et sabbata mea violaverunt post idola enim cor eorum gradiebatur</span></p>
<p id="zephaniah-20-17"><span class="verse-num">20:17</span> <span class="verse-body">et pepercit oculus meus super eos ut non interficerem eos nec consumpsi eos in deserto</span></p>
<p id="zephaniah-20-18"><span class="verse-num">20:18</span> <span class="verse-body">dixi autem ad filios eorum in solitudine in praeceptis patrum vestrorum nolite incedere nec iudicia eorum custodiatis nec in idolis eorum polluamini</span></p>
<p id="zephaniah-20-19"><span class="verse-num">20:19</span> <span class="verse-body">ego Dominus Deus vester in praeceptis meis ambulate et iudicia mea custodite et facite ea</span></p>
<p id="zephaniah-20-20"><span class="verse-num">20:20</span> <span class="verse-body">et sabbata mea sanctificate ut sit signum inter me et vos et sciatur quia ego Dominus Deus vester</span></p>
<p id="zephaniah-20-21"><span class="verse-num">20:21</span> <span class="verse-body">et exacerbaverunt me filii in praeceptis meis non ambulaverunt et iudicia mea non custodierunt ut facerent ea quae cum fecerit homo vivet in eis et sabbata mea violaverunt et comminatus sum ut effunderem furorem meum super eos et implerem iram meam in eis in deserto</span></p>
<p id="zephaniah-20-22"><span class="verse-num">20:22</span> <span class="verse-body">averti autem manum meam et feci propter nomen meum ut non violaretur coram gentibus de quibus eieci eos in oculis earum</span></p>
<p id="zephaniah-20-23"><span class="verse-num">20:23</span> <span class="verse-body">iterum levavi manum meam in eos in solitudine ut dispergerem illos in nationes et ventilarem in terras</span></p>
<p id="zephaniah-20-24"><span class="verse-num">20:24</span> <span class="verse-body">eo quod iudicia mea non fecissent et praecepta mea reprobassent et sabbata mea violassent et post idola patrum suorum fuissent oculi eorum</span></p>
<p id="zephaniah-20-25"><span class="verse-num">20:25</span> <span class="verse-body">ergo et ego dedi eis praecepta non bona et iudicia in quibus non vivent</span></p>
<p id="zephaniah-20-26"><span class="verse-num">20:26</span> <span class="verse-body">et pollui eos in muneribus suis cum offerrent omne quod aperit vulvam propter delicta sua et scient quia ego Dominus</span></p>
<p id="zephaniah-20-27"><span class="verse-num">20:27</span> <span class="verse-body">quam ob rem loquere ad domum Israhel fili hominis et dices ad eos haec dicit Dominus Deus adhuc et in hoc blasphemaverunt me patres vestri cum sprevissent me contemnentes</span></p>
<p id="zephaniah-20-28"><span class="verse-num">20:28</span> <span class="verse-body">et induxissem eos in terram super quam levavi manum meam ut darem eis viderunt omnem collem excelsum et omne lignum nemorosum et immolaverunt ibi victimas suas et dederunt ibi inritationem oblationis suae et posuerunt ibi odorem suavitatis suae et libaverunt libationes suas</span></p>
<p id="zephaniah-20-29"><span class="verse-num">20:29</span> <span class="verse-body">et dixi ad eos quid est excelsum ad quod vos ingredimini et vocatum est nomen eius Excelsum usque ad hanc diem</span></p>
<p id="zephaniah-20-30"><span class="verse-num">20:30</span> <span class="verse-body">propterea dic ad domum Israhel haec dicit Dominus Deus certe in via patrum vestrorum vos polluimini et post offendicula eorum vos fornicamini</span></p>
<p id="zephaniah-20-31"><span class="verse-num">20:31</span> <span class="verse-body">et in oblatione donorum vestrorum cum transducitis filios vestros per ignem vos polluimini in omnibus idolis vestris usque hodie et ego respondebo vobis domus Israhel vivo ego dicit Dominus Deus quia non respondebo vobis</span></p>
<p id="zephaniah-20-32"><span class="verse-num">20:32</span> <span class="verse-body">neque cogitatio mentis vestrae fiet dicentium erimus sicut gentes et sicut cognationes terrae ut colamus ligna et lapides</span></p>
<p id="zephaniah-20-33"><span class="verse-num">20:33</span> <span class="verse-body">vivo ego dicit Dominus Deus quoniam in manu forti et brachio extento et in furore effuso regnabo super vos</span></p>
<p id="zephaniah-20-34"><span class="verse-num">20:34</span> <span class="verse-body">et educam vos de populis et congregabo vos de terris in quibus dispersi estis in manu valida et brachio extento et in furore effuso regnabo super vos</span></p>
<p id="zephaniah-20-35"><span class="verse-num">20:35</span> <span class="verse-body">et adducam vos in desertum populorum et iudicabor vobiscum ibi facie ad faciem</span></p>
<p id="zephaniah-20-36"><span class="verse-num">20:36</span> <span class="verse-body">sicut iudicio contendi adversum patres vestros in deserto terrae Aegypti sic iudicabo vos dicit Dominus Deus</span></p>
<p id="zephaniah-20-37"><span class="verse-num">20:37</span> <span class="verse-body">et subiciam vos sceptro meo et inducam vos in vinculis foederis</span></p>
<p id="zephaniah-20-38"><span class="verse-num">20:38</span> <span class="verse-body">et eligam de vobis transgressores et impios et de terra incolatus eorum educam eos et terram Israhel non ingredientur et scietis quia ego Dominus</span></p>
<p id="zephaniah-20-39"><span class="verse-num">20:39</span> <span class="verse-body">et vos domus Israhel haec dicit Dominus Deus singuli post idola vestra ambulate et servite eis quod si et in hoc non audieritis me et nomen meum sanctum pollueritis ultra in muneribus vestris et in idolis vestris</span></p>
<p id="zephaniah-20-40"><span class="verse-num">20:40</span> <span class="verse-body">in monte sancto meo in monte excelso Israhel ait Dominus Deus ibi serviet mihi omnis domus Israhel omnes inquam in terra in qua placebunt mihi et ibi quaeram primitias vestras et initium decimarum vestrarum in omnibus sanctificationibus vestris</span></p>
<p id="zephaniah-20-41"><span class="verse-num">20:41</span> <span class="verse-body">in odorem suavitatis suscipiam vos cum eduxero vos de populis et congregavero vos de terris in quas dispersi estis et sanctificabor in vobis in oculis nationum</span></p>
<p id="zephaniah-20-42"><span class="verse-num">20:42</span> <span class="verse-body">et scietis quia ego Dominus cum induxero vos ad terram Israhel in terram pro qua levavi manum meam ut darem eam patribus vestris</span></p>
<p id="zephaniah-20-43"><span class="verse-num">20:43</span> <span class="verse-body">et recordabimini ibi viarum vestrarum et omnium scelerum vestrorum quibus polluti estis in eis et displicebitis vobis in conspectu vestro in omnibus malitiis vestris quas fecistis</span></p>
<p id="zephaniah-20-44"><span class="verse-num">20:44</span> <span class="verse-body">et scietis quia ego Dominus cum benefecero vobis propter nomen meum non secundum vias vestras malas neque secundum scelera vestra pessima domus Israhel ait Dominus Deus</span></p>
<p id="zephaniah-20-45"><span class="verse-num">20:45</span> <span class="verse-body">et factus est sermo Domini ad me dicens</span></p>
<p id="zephaniah-20-46"><span class="verse-num">20:46</span> <span class="verse-body">fili hominis pone faciem tuam contra viam austri et stilla ad africum et propheta ad saltum agri meridiani</span></p>
<p id="zephaniah-20-47"><span class="verse-num">20:47</span> <span class="verse-body">et dices saltui meridiano audi verbum Domini haec dicit Dominus Deus ecce ego succendam in te ignem et conburam in te omne lignum viride et omne lignum aridum non extinguetur flamma succensionis et conburetur in ea omnis facies ab austro usque ad aquilonem</span></p>
<p id="zephaniah-20-48"><span class="verse-num">20:48</span> <span class="verse-body">et videbit universa caro quia ego Dominus succendi eam nec extinguetur</span></p>
<p id="zephaniah-20-49"><span class="verse-num">20:49</span> <span class="verse-body">et dixi ha ha ha Domine Deus ipsi dicunt de me numquid non per parabolas loquitur iste __________________________________________________________________</span></p>
<h2 id="zephaniah-ch-21">Chapter 21</h2>
<p class="verses"><a href="#zephaniah-21-1">1</a> <a href="#zephaniah-21-2">2</a> <a href="#zephaniah-21-3">3</a> <a href="#zephaniah-21-4">4</a> <a href="#zephaniah-21-5">5</a> <a href="#zephaniah-21-6">6</a> <a href="#zephaniah-21-7">7</a> <a href="#zephaniah-21-8">8</a> <a href="#zephaniah-21-9">9</a> <a href="#zephaniah-21-10">10</a> <a href="#zephaniah-21-11">11</a> <a href="#zephaniah-21-12">12</a> <a href="#zephaniah-21-13">13</a> <a href="#zephaniah-21-14">14</a> <a href="#zephaniah-21-15">15</a> <a href="#zephaniah-21-16">16</a> <a href="#zephaniah-21-17">17</a> <a href="#zephaniah-21-18">18</a> <a href="#zephaniah-21-19">19</a> <a href="#zephaniah-21-20">20</a> <a href="#zephaniah-21-21">21</a> <a href="#zephaniah-21-22">22</a> <a href="#zephaniah-21-23">23</a> <a href="#zephaniah-21-24">24</a> <a href="#zephaniah-21-25">25</a> <a href="#zephaniah-21-26">26</a> <a href="#zephaniah-21-27">27</a> <a href="#zephaniah-21-28">28</a> <a href="#zephaniah-21-29">29</a> <a href="#zephaniah-21-30">30</a> <a href="#zephaniah-21-31">31</a> <a href="#zephaniah-21-32">32</a></p>
<p id="zephaniah-21-1"><span class="verse-num">21:1</span> <span class="verse-body">et factus est sermo Domini ad me dicens</span></p>
<p id="zephaniah-21-2"><span class="verse-num">21:2</span> <span class="verse-body">fili hominis pone faciem tuam ad Hierusalem et stilla ad sanctuaria et propheta contra humum Israhel</span></p>
<p id="zephaniah-21-3"><span class="verse-num">21:3</span> <span class="verse-body">et dices terrae Israhel haec dicit Dominus Deus ecce ego ad te et eiciam gladium meum de vagina sua et occidam in te iustum et impium</span></p>
<p id="zephaniah-21-4"><span class="verse-num">21:4</span> <span class="verse-body">pro eo autem quod occidi in te iustum et impium idcirco egredietur gladius meus de vagina sua ad omnem carnem ab austro ad aquilonem</span></p>
<p id="zephaniah-21-5"><span class="verse-num">21:5</span> <span class="verse-body">ut sciat omnis caro quia ego Dominus eduxi gladium meum de vagina sua inrevocabilem</span></p>
<p id="zephaniah-21-6"><span class="verse-num">21:6</span> <span class="verse-body">et tu fili hominis ingemesce in contritione lumborum et in amaritudinibus ingemesce coram eis</span></p>
<p id="zephaniah-21-7"><span class="verse-num">21:7</span> <span class="verse-body">cumque dixerint ad te quare tu gemis dices pro auditu quia venit et tabescet omne cor et dissolventur universae manus et infirmabitur omnis spiritus et per cuncta genua fluent aquae ecce venit et fiet ait Dominus Deus</span></p>
<p id="zephaniah-21-8"><span class="verse-num">21:8</span> <span class="verse-body">et factus est sermo Domini ad me dicens</span></p>
<p id="zephaniah-21-9"><span class="verse-num">21:9</span> <span class="verse-body">fili hominis propheta et dices haec dicit Dominus Deus loquere gladius gladius exacutus est et limatus</span></p>
<p id="zephaniah-21-10"><span class="verse-num">21:10</span> <span class="verse-body">ut caedat victimas exacutus est ut splendeat limatus est qui moves sceptrum filii mei succidisti omne lignum</span></p>
<p id="zephaniah-21-11"><span class="verse-num">21:11</span> <span class="verse-body">et dedi eum ad levigandum ut teneatur manu iste exacutus est gladius et iste limatus ut sit in manu interficientis</span></p>
<p id="zephaniah-21-12"><span class="verse-num">21:12</span> <span class="verse-body">clama et ulula fili hominis quia hic factus est in populo meo hic in cunctis ducibus Israhel qui fugerant gladio traditi sunt cum populo meo idcirco plaude super femur</span></p>
<p id="zephaniah-21-13"><span class="verse-num">21:13</span> <span class="verse-body">quia probatus est et hoc cum sceptrum subverterit et non erit dicit Dominus Deus</span></p>
<p id="zephaniah-21-14"><span class="verse-num">21:14</span> <span class="verse-body">tu ergo fili hominis propheta et percute manu ad manum et duplicetur gladius ac triplicetur gladius interfectorum hic est gladius occisionis magnae qui obstupescere eos facit</span></p>
<p id="zephaniah-21-15"><span class="verse-num">21:15</span> <span class="verse-body">et corde tabescere et multiplicat ruinas in omnibus portis eorum dedi conturbationem gladii acuti et limati ad fulgendum amicti ad caedem</span></p>
<p id="zephaniah-21-16"><span class="verse-num">21:16</span> <span class="verse-body">exacuere vade ad dextram sive ad sinistram quocumque faciei tuae est appetitus</span></p>
<p id="zephaniah-21-17"><span class="verse-num">21:17</span> <span class="verse-body">quin et ego plaudam manu ad manum et implebo indignationem meam ego Dominus locutus sum</span></p>
<p id="zephaniah-21-18"><span class="verse-num">21:18</span> <span class="verse-body">et factus est sermo Domini ad me dicens</span></p>
<p id="zephaniah-21-19"><span class="verse-num">21:19</span> <span class="verse-body">et tu fili hominis pone tibi duas vias ut veniat gladius regis Babylonis de terra una egredientur ambo et manu capiet coniecturam in capite viae civitatis coniciet</span></p>
<p id="zephaniah-21-20"><span class="verse-num">21:20</span> <span class="verse-body">viam pones ut veniat gladius ad Rabbath filiorum Ammon et ad Iudam in Hierusalem munitissimam</span></p>
<p id="zephaniah-21-21"><span class="verse-num">21:21</span> <span class="verse-body">stetit enim rex Babylonis in bivio in capite duarum viarum divinationem quaerens commiscens sagittas interrogavit idola exta consuluit</span></p>
<p id="zephaniah-21-22"><span class="verse-num">21:22</span> <span class="verse-body">ad dextram eius facta est divinatio super Hierusalem ut ponat arietes ut aperiat os in caede ut elevet vocem in ululatu ut ponat arietes contra portas ut conportet aggerem ut aedificet munitiones</span></p>
<p id="zephaniah-21-23"><span class="verse-num">21:23</span> <span class="verse-body">eritque quasi consulens frustra oraculum in oculis eorum et sabbatorum otium imitans ipse autem recordabitur iniquitatis ad capiendum</span></p>
<p id="zephaniah-21-24"><span class="verse-num">21:24</span> <span class="verse-body">idcirco haec dicit Dominus Deus pro eo quod recordati estis iniquitatis vestrae et revelastis praevaricationes vestras et apparuerunt peccata vestra in omnibus cogitationibus vestris pro eo inquam quod recordati estis manu capiemini</span></p>
<p id="zephaniah-21-25"><span class="verse-num">21:25</span> <span class="verse-body">tu autem profane impie dux Israhel cuius venit dies in tempore iniquitatis praefinita</span></p>
<p id="zephaniah-21-26"><span class="verse-num">21:26</span> <span class="verse-body">haec dicit Dominus Deus aufer cidarim tolle coronam nonne haec est quae humilem sublevavit et sublimem humiliavit</span></p>
<p id="zephaniah-21-27"><span class="verse-num">21:27</span> <span class="verse-body">iniquitatem iniquitatem iniquitatem ponam eam et hoc nunc factum est donec veniret cuius est iudicium et tradam ei</span></p>
<p id="zephaniah-21-28"><span class="verse-num">21:28</span> <span class="verse-body">et tu fili hominis propheta et dic haec dicit Dominus Deus ad filios Ammon et ad obprobrium eorum et dices mucro mucro evaginate ad occidendum limate ut interficias et fulgeas</span></p>
<p id="zephaniah-21-29"><span class="verse-num">21:29</span> <span class="verse-body">cum tibi viderentur vana et divinarentur mendacia ut dareris super colla vulneratorum impiorum quorum venit dies in tempore iniquitatis praefinita</span></p>
<p id="zephaniah-21-30"><span class="verse-num">21:30</span> <span class="verse-body">revertere ad vaginam tuam in loco in quo creatus es in terra nativitatis tuae iudicabo te</span></p>
<p id="zephaniah-21-31"><span class="verse-num">21:31</span> <span class="verse-body">et effundam super te indignationem meam in igne furoris mei sufflabo in te daboque te in manus hominum insipientium et fabricantium interitum</span></p>
<p id="zephaniah-21-32"><span class="verse-num">21:32</span> <span class="verse-body">igni eris cibus sanguis tuus erit in medio terrae oblivioni traderis quia ego Dominus locutus sum __________________________________________________________________</span></p>
<h2 id="zephaniah-ch-22">Chapter 22</h2>
<p class="verses"><a href="#zephaniah-22-1">1</a> <a href="#zephaniah-22-2">2</a> <a href="#zephaniah-22-3">3</a> <a href="#zephaniah-22-4">4</a> <a href="#zephaniah-22-5">5</a> <a href="#zephaniah-22-6">6</a> <a href="#zephaniah-22-7">7</a> <a href="#zephaniah-22-8">8</a> <a href="#zephaniah-22-9">9</a> <a href="#zephaniah-22-10">10</a> <a href="#zephaniah-22-11">11</a> <a href="#zephaniah-22-12">12</a> <a href="#zephaniah-22-13">13</a> <a href="#zephaniah-22-14">14</a> <a href="#zephaniah-22-15">15</a> <a href="#zephaniah-22-16">16</a> <a href="#zephaniah-22-17">17</a> <a href="#zephaniah-22-18">18</a> <a href="#zephaniah-22-19">19</a> <a href="#zephaniah-22-20">20</a> <a href="#zephaniah-22-21">21</a> <a href="#zephaniah-22-22">22</a> <a href="#zephaniah-22-23">23</a> <a href="#zephaniah-22-24">24</a> <a href="#zephaniah-22-25">25</a> <a href="#zephaniah-22-26">26</a> <a href="#zephaniah-22-27">27</a> <a href="#zephaniah-22-28">28</a> <a href="#zephaniah-22-29">29</a> <a href="#zephaniah-22-30">30</a> <a href="#zephaniah-22-31">31</a></p>
<p id="zephaniah-22-1"><span class="verse-num">22:1</span> <span class="verse-body">et factum est verbum Domini ad me dicens</span></p>
<p id="zephaniah-22-2"><span class="verse-num">22:2</span> <span class="verse-body">et tu fili hominis num iudicas num iudicas civitatem sanguinum</span></p>
<p id="zephaniah-22-3"><span class="verse-num">22:3</span> <span class="verse-body">et ostendes ei omnes abominationes suas et dices haec dicit Dominus Deus civitas effundens sanguinem in medio sui ut veniat tempus eius et quae fecit idola contra semet ipsam ut pollueretur</span></p>
<p id="zephaniah-22-4"><span class="verse-num">22:4</span> <span class="verse-body">in sanguine tuo qui a te effusus est deliquisti et in idolis tuis quae fecisti polluta es et adpropinquare fecisti dies tuos et adduxisti tempus annorum tuorum propterea dedi te obprobrium gentibus et inrisionem universis terris</span></p>
<p id="zephaniah-22-5"><span class="verse-num">22:5</span> <span class="verse-body">quae iuxta sunt et quae procul a te triumphabunt de te sordida nobilis grandis interitu</span></p>
<p id="zephaniah-22-6"><span class="verse-num">22:6</span> <span class="verse-body">ecce principes Israhel singuli in brachio suo fuerunt in te ad effundendum sanguinem</span></p>
<p id="zephaniah-22-7"><span class="verse-num">22:7</span> <span class="verse-body">patrem et matrem contumeliis adfecerunt in te advenam calumniati sunt in medio tui pupillum et viduam contristaverunt apud te</span></p>
<p id="zephaniah-22-8"><span class="verse-num">22:8</span> <span class="verse-body">sanctuaria mea sprevistis et sabbata mea polluistis</span></p>
<p id="zephaniah-22-9"><span class="verse-num">22:9</span> <span class="verse-body">viri detractores fuerunt in te ad effundendum sanguinem et super montes comederunt in te scelus operati sunt in medio tui</span></p>
<p id="zephaniah-22-10"><span class="verse-num">22:10</span> <span class="verse-body">verecundiora patris discoperuerunt in te inmunditiam menstruatae humiliaverunt in te</span></p>
<p id="zephaniah-22-11"><span class="verse-num">22:11</span> <span class="verse-body">et unusquisque in uxorem proximi sui operatus est abominationem et socer nurum suam polluit nefarie frater sororem suam filiam patris sui oppressit in te</span></p>
<p id="zephaniah-22-12"><span class="verse-num">22:12</span> <span class="verse-body">munera acceperunt apud te ad effundendum sanguinem usuram et superabundantiam accepisti et avare proximos tuos calumniabaris meique oblita es ait Dominus Deus</span></p>
<p id="zephaniah-22-13"><span class="verse-num">22:13</span> <span class="verse-body">ecce conplosi manus meas super avaritiam tuam quam fecisti et super sanguinem qui effusus est in medio tui</span></p>
<p id="zephaniah-22-14"><span class="verse-num">22:14</span> <span class="verse-body">numquid sustinebit cor tuum aut praevalebunt manus tuae in diebus quos ego faciam tibi ego Dominus locutus sum et faciam</span></p>
<p id="zephaniah-22-15"><span class="verse-num">22:15</span> <span class="verse-body">et dispergam te in nationes et ventilabo te in terras et deficere faciam inmunditiam tuam a te</span></p>
<p id="zephaniah-22-16"><span class="verse-num">22:16</span> <span class="verse-body">et possidebo te in conspectu gentium et scies quia ego Dominus</span></p>
<p id="zephaniah-22-17"><span class="verse-num">22:17</span> <span class="verse-body">et factum est verbum Domini ad me dicens</span></p>
<p id="zephaniah-22-18"><span class="verse-num">22:18</span> <span class="verse-body">fili hominis versa est mihi domus Israhel in scoriam omnes isti aes et stagnum et ferrum et plumbum in medio fornacis scoria argenti facti sunt</span></p>
<p id="zephaniah-22-19"><span class="verse-num">22:19</span> <span class="verse-body">propterea haec dicit Dominus Deus eo quod versi estis omnes in scoriam propterea ecce ego congregabo vos in medium Hierusalem</span></p>
<p id="zephaniah-22-20"><span class="verse-num">22:20</span> <span class="verse-body">congregatione argenti et aeris et ferri et stagni et plumbi in medium fornacis ut succendam in eam ignem ad conflandum sic congregabo in furore meo et in ira mea et requiescam et conflabo vos</span></p>
<p id="zephaniah-22-21"><span class="verse-num">22:21</span> <span class="verse-body">et congregabo vos et succendam vos in igne furoris mei et conflabimini in medio eius</span></p>
<p id="zephaniah-22-22"><span class="verse-num">22:22</span> <span class="verse-body">ut conflatur argentum in medio fornacis sic eritis in medio eius et scietis quia ego Dominus effuderim indignationem meam super vos</span></p>
<p id="zephaniah-22-23"><span class="verse-num">22:23</span> <span class="verse-body">et factum est verbum Domini ad me dicens</span></p>
<p id="zephaniah-22-24"><span class="verse-num">22:24</span> <span class="verse-body">fili hominis dic ei tu es terra inmunda et non conpluta in die furoris</span></p>
<p id="zephaniah-22-25"><span class="verse-num">22:25</span> <span class="verse-body">coniuratio prophetarum in medio eius sicut leo rugiens capiensque praedam animam devoraverunt opes et pretium acceperunt viduas eius multiplicaverunt in medio illius</span></p>
<p id="zephaniah-22-26"><span class="verse-num">22:26</span> <span class="verse-body">sacerdotes eius contempserunt legem meam et polluerunt sanctuaria mea inter sanctum et profanum non habuere distantiam et inter pollutum et mundum non intellexerunt et a sabbatis meis averterunt oculos suos et coinquinabar in medio eorum</span></p>
<p id="zephaniah-22-27"><span class="verse-num">22:27</span> <span class="verse-body">principes eius in medio illius quasi lupi rapientes praedam ad effundendum sanguinem et perdendas animas et avare sectanda lucra</span></p>
<p id="zephaniah-22-28"><span class="verse-num">22:28</span> <span class="verse-body">prophetae autem eius liniebant eos absque temperamento videntes vana et divinantes eis mendacium dicentes haec dicit Dominus Deus cum Dominus non sit locutus</span></p>
<p id="zephaniah-22-29"><span class="verse-num">22:29</span> <span class="verse-body">populi terrae calumniabantur calumniam et rapiebant violenter egenum et pauperem adfligebant et advenam opprimebant calumnia absque iudicio</span></p>
<p id="zephaniah-22-30"><span class="verse-num">22:30</span> <span class="verse-body">et quaesivi de eis virum qui interponeret sepem et staret oppositus contra me pro terra ne dissiparem eam et non inveni</span></p>
<p id="zephaniah-22-31"><span class="verse-num">22:31</span> <span class="verse-body">et effudi super eos indignationem meam in igne irae meae consumpsi eos viam eorum in caput eorum reddidi ait Dominus Deus __________________________________________________________________</span></p>
<h2 id="zephaniah-ch-23">Chapter 23</h2>
<p class="verses"><a href="#zephaniah-23-1">1</a> <a href="#zephaniah-23-2">2</a> <a href="#zephaniah-23-3">3</a> <a href="#zephaniah-23-4">4</a> <a href="#zephaniah-23-5">5</a> <a href="#zephaniah-23-6">6</a> <a href="#zephaniah-23-7">7</a> <a href="#zephaniah-23-8">8</a> <a href="#zephaniah-23-9">9</a> <a href="#zephaniah-23-10">10</a> <a href="#zephaniah-23-11">11</a> <a href="#zephaniah-23-12">12</a> <a href="#zephaniah-23-13">13</a> <a href="#zephaniah-23-14">14</a> <a href="#zephaniah-23-15">15</a> <a href="#zephaniah-23-16">16</a> <a href="#zephaniah-23-17">17</a> <a href="#zephaniah-23-18">18</a> <a href="#zephaniah-23-19">19</a> <a href="#zephaniah-23-20">20</a> <a href="#zephaniah-23-21">21</a> <a href="#zephaniah-23-22">22</a> <a href="#zephaniah-23-23">23</a> <a href="#zephaniah-23-24">24</a> <a href="#zephaniah-23-25">25</a> <a href="#zephaniah-23-26">26</a> <a href="#zephaniah-23-27">27</a> <a href="#zephaniah-23-28">28</a> <a href="#zephaniah-23-29">29</a> <a href="#zephaniah-23-30">30</a> <a href="#zephaniah-23-31">31</a> <a href="#zephaniah-23-32">32</a> <a href="#zephaniah-23-33">33</a> <a href="#zephaniah-23-34">34</a> <a href="#zephaniah-23-35">35</a> <a href="#zephaniah-23-36">36</a> <a href="#zephaniah-23-37">37</a> <a href="#zephaniah-23-38">38</a> <a href="#zephaniah-23-39">39</a> <a href="#zephaniah-23-40">40</a> <a href="#zephaniah-23-41">41</a> <a href="#zephaniah-23-42">42</a> <a href="#zephaniah-23-43">43</a> <a href="#zephaniah-23-44">44</a> <a href="#zephaniah-23-45">45</a> <a href="#zephaniah-23-46">46</a> <a href="#zephaniah-23-47">47</a> <a href="#zephaniah-23-48">48</a> <a href="#zephaniah-23-49">49</a></p>
<p id="zephaniah-23-1"><span class="verse-num">23:1</span> <span class="verse-body">et factus est sermo Domini ad me dicens</span></p>
<p id="zephaniah-23-2"><span class="verse-num">23:2</span> <span class="verse-body">fili hominis duae mulieres filiae matris unius fuerunt</span></p>
<p id="zephaniah-23-3"><span class="verse-num">23:3</span> <span class="verse-body">et fornicatae sunt in Aegypto in adulescentia sua fornicatae sunt ibi subacta sunt ubera earum et fractae sunt mammae pubertatis earum</span></p>
<p id="zephaniah-23-4"><span class="verse-num">23:4</span> <span class="verse-body">nomina autem earum Oolla maior et Ooliba soror eius et habui eas et pepererunt filios et filias porro earum nomina Samaria Oolla et Hierusalem Ooliba</span></p>
<p id="zephaniah-23-5"><span class="verse-num">23:5</span> <span class="verse-body">fornicata est igitur Oolla super me et insanivit in amatores suos in Assyrios propinquantes</span></p>
<p id="zephaniah-23-6"><span class="verse-num">23:6</span> <span class="verse-body">vestitos hyacintho principes et magistratus iuvenes cupidinis universos equites ascensores equorum</span></p>
<p id="zephaniah-23-7"><span class="verse-num">23:7</span> <span class="verse-body">et dedit fornicationes suas super eos electos filios Assyriorum universos et in omnibus in quos insanivit in inmunditiis eorum polluta est</span></p>
<p id="zephaniah-23-8"><span class="verse-num">23:8</span> <span class="verse-body">insuper et fornicationes suas quas habuerat in Aegypto non reliquit nam et illi dormierant cum ea in adulescentia eius et illi confregerant ubera pubertatis eius et effuderant fornicationem suam super eam</span></p>
<p id="zephaniah-23-9"><span class="verse-num">23:9</span> <span class="verse-body">propterea tradidi eam in manu amatorum suorum in manus filiorum Assur super quorum insanivit libidinem</span></p>
<p id="zephaniah-23-10"><span class="verse-num">23:10</span> <span class="verse-body">ipsi discoperuerunt ignominiam eius filios et filias illius tulerunt et ipsam occiderunt gladio et factae sunt famosae mulieres et iudicia perpetrarunt in ea</span></p>
<p id="zephaniah-23-11"><span class="verse-num">23:11</span> <span class="verse-body">quod cum vidisset soror eius Ooliba plus quam illa insanivit libidine et fornicationem suam super fornicationem sororis suae</span></p>
<p id="zephaniah-23-12"><span class="verse-num">23:12</span> <span class="verse-body">ad filios Assyriorum praebuit inpudenter ducibus et magistratibus ad se venientibus indutis veste varia equitibus qui vectabantur equis et adulescentibus forma cunctis egregia</span></p>
<p id="zephaniah-23-13"><span class="verse-num">23:13</span> <span class="verse-body">et vidi quod polluta esset via una ambarum</span></p>
<p id="zephaniah-23-14"><span class="verse-num">23:14</span> <span class="verse-body">et auxit fornicationes suas cumque vidisset viros depictos in pariete imagines Chaldeorum expressas coloribus</span></p>
<p id="zephaniah-23-15"><span class="verse-num">23:15</span> <span class="verse-body">et accinctos balteis renes et tiaras tinctas in capitibus eorum formam ducum omnium similitudinem filiorum Babylonis terraeque Chaldeorum in qua orti sunt</span></p>
<p id="zephaniah-23-16"><span class="verse-num">23:16</span> <span class="verse-body">et insanivit super eos concupiscentia oculorum suorum et misit nuntios ad eos in Chaldeam</span></p>
<p id="zephaniah-23-17"><span class="verse-num">23:17</span> <span class="verse-body">cumque venissent ad eam filii Babylonis ad cubile mammarum polluerunt eam stupris suis et polluta est ab eis et saturata est anima eius ab illis</span></p>
<p id="zephaniah-23-18"><span class="verse-num">23:18</span> <span class="verse-body">denudavit quoque fornicationes suas et discoperuit ignominiam suam et recessit anima mea ab ea sicut recesserat anima mea a sorore eius</span></p>
<p id="zephaniah-23-19"><span class="verse-num">23:19</span> <span class="verse-body">multiplicavit enim fornicationes suas recordans dies adulescentiae suae quibus fornicata est in terra Aegypti</span></p>
<p id="zephaniah-23-20"><span class="verse-num">23:20</span> <span class="verse-body">et insanivit libidine super concubitu eorum quorum carnes sunt ut carnes asinorum et sicut fluxus equorum fluxus eorum</span></p>
<p id="zephaniah-23-21"><span class="verse-num">23:21</span> <span class="verse-body">et visitasti scelus adulescentiae tuae quando subacta sunt in Aegypto ubera tua et confractae mammae pubertatis tuae</span></p>
<p id="zephaniah-23-22"><span class="verse-num">23:22</span> <span class="verse-body">propterea Ooliba haec dicit Dominus Deus ecce ego suscitabo omnes amatores tuos contra te de quibus satiata est anima tua et congregabo eos adversum te in circuitu</span></p>
<p id="zephaniah-23-23"><span class="verse-num">23:23</span> <span class="verse-body">filios Babylonis et universos Chaldeos nobiles tyrannosque et principes omnes filios Assyriorum iuvenes forma egregia duces et magistratus universos principes principum et nominatos ascensores equorum</span></p>
<p id="zephaniah-23-24"><span class="verse-num">23:24</span> <span class="verse-body">et venient super te instructi curru et rota multitudo populorum lorica et clypeo et galea armabuntur contra te undique et dabo coram eis iudicium et iudicabunt te iudiciis suis</span></p>
<p id="zephaniah-23-25"><span class="verse-num">23:25</span> <span class="verse-body">et ponam zelum meum in te quem exercent tecum in furore nasum tuum et aures tuas praecident et quae remanserint gladio concident ipsi filios tuos et filias tuas capient et novissimum tuum devorabitur igni</span></p>
<p id="zephaniah-23-26"><span class="verse-num">23:26</span> <span class="verse-body">et denudabunt te vestimentis tuis et tollent vasa gloriae tuae</span></p>
<p id="zephaniah-23-27"><span class="verse-num">23:27</span> <span class="verse-body">et requiescere faciam scelus tuum de te et fornicationem tuam de terra Aegypti nec levabis oculos tuos ad eos et Aegypti non recordaberis amplius</span></p>
<p id="zephaniah-23-28"><span class="verse-num">23:28</span> <span class="verse-body">quia haec dicit Dominus Deus ecce ego tradam te in manu eorum quos odisti in manu de quibus satiata est anima tua</span></p>
<p id="zephaniah-23-29"><span class="verse-num">23:29</span> <span class="verse-body">et agent tecum in odio et tollent omnes labores tuos et dimittent te nudam et ignominia plenam revelabitur ignominia fornicationum tuarum scelus tuum et fornicationes tuae</span></p>
<p id="zephaniah-23-30"><span class="verse-num">23:30</span> <span class="verse-body">fecerunt haec tibi quia fornicata es post gentes inter quas polluta es in idolis eorum</span></p>
<p id="zephaniah-23-31"><span class="verse-num">23:31</span> <span class="verse-body">in via sororis tuae ambulasti et dabo calicem eius in manu tua</span></p>
<p id="zephaniah-23-32"><span class="verse-num">23:32</span> <span class="verse-body">haec dicit Dominus Deus calicem sororis tuae bibes profundum et latum eris in derisum et in subsannationem quae es capacissima</span></p>
<p id="zephaniah-23-33"><span class="verse-num">23:33</span> <span class="verse-body">ebrietate et dolore repleberis calice maeroris et tristitiae calice sororis tuae Samariae</span></p>
<p id="zephaniah-23-34"><span class="verse-num">23:34</span> <span class="verse-body">et bibes illum et epotabis usque ad feces et fragmenta eius devorabis et ubera tua lacerabis quia ego locutus sum ait Dominus Deus</span></p>
<p id="zephaniah-23-35"><span class="verse-num">23:35</span> <span class="verse-body">propterea haec dicit Dominus Deus quia oblita es mei et proiecisti me post corpus tuum tu quoque porta scelus tuum et fornicationes tuas</span></p>
<p id="zephaniah-23-36"><span class="verse-num">23:36</span> <span class="verse-body">et ait Dominus ad me dicens fili hominis numquid iudicas Oollam et Oolibam et adnuntias eis scelera earum</span></p>
<p id="zephaniah-23-37"><span class="verse-num">23:37</span> <span class="verse-body">quia adulterae sunt et sanguis in manibus earum et cum idolis suis fornicatae sunt insuper et filios suos quos genuerunt mihi obtulerunt eis ad devorandum</span></p>
<p id="zephaniah-23-38"><span class="verse-num">23:38</span> <span class="verse-body">sed et hoc fecerunt mihi polluerunt sanctuarium meum in die illa et sabbata mea profanaverunt</span></p>
<p id="zephaniah-23-39"><span class="verse-num">23:39</span> <span class="verse-body">cumque immolarent filios suos idolis suis et ingrederentur sanctuarium meum in die illa ut polluerent illud etiam haec fecerunt in medio domus meae</span></p>
<p id="zephaniah-23-40"><span class="verse-num">23:40</span> <span class="verse-body">miserunt ad viros venientes de longe ad quos nuntium miserant itaque ecce venerunt quibus te lavisti et circumlevisti stibio oculos tuos et ornata es mundo muliebri</span></p>
<p id="zephaniah-23-41"><span class="verse-num">23:41</span> <span class="verse-body">sedisti in lecto pulcherrimo et mensa ordinata est ante te thymiama meum et unguentum meum posuisti super eam</span></p>
<p id="zephaniah-23-42"><span class="verse-num">23:42</span> <span class="verse-body">et vox multitudinis exultantis erat in ea et in viris qui de multitudine hominum adducebantur et veniebant de deserto posuerunt armillas in manibus eorum et coronas speciosas in capitibus eorum</span></p>
<p id="zephaniah-23-43"><span class="verse-num">23:43</span> <span class="verse-body">et dixi ei quae adtrita est in adulteriis nunc fornicabitur in fornicatione sua etiam haec</span></p>
<p id="zephaniah-23-44"><span class="verse-num">23:44</span> <span class="verse-body">et ingressi sunt ad eam quasi ad mulierem meretricem sic ingrediebantur ad Oollam et ad Oolibam mulieres nefarias</span></p>
<p id="zephaniah-23-45"><span class="verse-num">23:45</span> <span class="verse-body">viri ergo iusti sunt hii iudicabunt eas iudicio adulterarum et iudicio effundentium sanguinem quia adulterae sunt et sanguis in manibus earum</span></p>
<p id="zephaniah-23-46"><span class="verse-num">23:46</span> <span class="verse-body">haec enim dicit Dominus Deus adduc ad eas multitudinem et trade eas in tumultum et in rapinam</span></p>
<p id="zephaniah-23-47"><span class="verse-num">23:47</span> <span class="verse-body">et lapidentur lapidibus populorum et confodiantur gladiis eorum filios et filias earum interficient et domos earum igne succendent</span></p>
<p id="zephaniah-23-48"><span class="verse-num">23:48</span> <span class="verse-body">et auferam scelus de terra et discent omnes mulieres ne faciant secundum scelus earum</span></p>
<p id="zephaniah-23-49"><span class="verse-num">23:49</span> <span class="verse-body">et dabunt scelus vestrum super vos et peccata idolorum vestrorum portabitis et scietis quia ego Dominus Deus __________________________________________________________________</span></p>
<h2 id="zephaniah-ch-24">Chapter 24</h2>
<p class="verses"><a href="#zephaniah-24-1">1</a> <a href="#zephaniah-24-2">2</a> <a href="#zephaniah-24-3">3</a> <a href="#zephaniah-24-4">4</a> <a href="#zephaniah-24-5">5</a> <a href="#zephaniah-24-6">6</a> <a href="#zephaniah-24-7">7</a> <a href="#zephaniah-24-8">8</a> <a href="#zephaniah-24-9">9</a> <a href="#zephaniah-24-10">10</a> <a href="#zephaniah-24-11">11</a> <a href="#zephaniah-24-12">12</a> <a href="#zephaniah-24-13">13</a> <a href="#zephaniah-24-14">14</a> <a href="#zephaniah-24-15">15</a> <a href="#zephaniah-24-16">16</a> <a href="#zephaniah-24-17">17</a> <a href="#zephaniah-24-18">18</a> <a href="#zephaniah-24-19">19</a> <a href="#zephaniah-24-20">20</a> <a href="#zephaniah-24-21">21</a> <a href="#zephaniah-24-22">22</a> <a href="#zephaniah-24-23">23</a> <a href="#zephaniah-24-24">24</a> <a href="#zephaniah-24-25">25</a> <a href="#zephaniah-24-26">26</a> <a href="#zephaniah-24-27">27</a></p>
<p id="zephaniah-24-1"><span class="verse-num">24:1</span> <span class="verse-body">et factum est verbum Domini ad me in anno nono in mense decimo decima mensis dicens</span></p>
<p id="zephaniah-24-2"><span class="verse-num">24:2</span> <span class="verse-body">fili hominis scribe tibi nomen diei huius in qua confirmatus est rex Babylonis adversum Hierusalem hodie</span></p>
<p id="zephaniah-24-3"><span class="verse-num">24:3</span> <span class="verse-body">et dices per proverbium ad domum inritatricem parabolam et loqueris ad eos haec dicit Dominus Deus pone ollam pone inquam et mitte in ea aquam</span></p>
<p id="zephaniah-24-4"><span class="verse-num">24:4</span> <span class="verse-body">congere frusta eius in ea omnem partem bonam femur et armum electa et ossibus plena</span></p>
<p id="zephaniah-24-5"><span class="verse-num">24:5</span> <span class="verse-body">pinguissimum pecus adsume conpone quoque struices ossuum sub ea efferbuit coctio eius et discocta sunt ossa illius in medio eius</span></p>
<p id="zephaniah-24-6"><span class="verse-num">24:6</span> <span class="verse-body">propterea haec dicit Dominus Deus vae civitati sanguinum ollae cuius rubigo in ea est et rubigo eius non exivit de ea per partes et per partes suas eice eam non cecidit super eam sors</span></p>
<p id="zephaniah-24-7"><span class="verse-num">24:7</span> <span class="verse-body">sanguis enim eius in medio eius est super limpidissimam petram effudit illum non effudit illum super terram ut possit operiri pulvere</span></p>
<p id="zephaniah-24-8"><span class="verse-num">24:8</span> <span class="verse-body">ut superducerem indignationem meam et vindicta ulciscerer dedi sanguinem eius super petram limpidissimam ne operiretur</span></p>
<p id="zephaniah-24-9"><span class="verse-num">24:9</span> <span class="verse-body">propterea haec dicit Dominus Deus vae civitati sanguinum cuius ego grandem faciam pyram</span></p>
<p id="zephaniah-24-10"><span class="verse-num">24:10</span> <span class="verse-body">congere ossa quae igne succendam consumentur carnes et concoquetur universa conpositio et ossa tabescent</span></p>
<p id="zephaniah-24-11"><span class="verse-num">24:11</span> <span class="verse-body">pone quoque eam super prunas vacuam ut incalescat et liquefiat aes eius et confletur in medio eius inquinamentum eius et consumatur rubigo eius</span></p>
<p id="zephaniah-24-12"><span class="verse-num">24:12</span> <span class="verse-body">multo labore sudatum est et non exibit de ea nimia rubigo eius neque per ignem</span></p>
<p id="zephaniah-24-13"><span class="verse-num">24:13</span> <span class="verse-body">inmunditia tua execrabilis quia mundare te volui et non es mundata a sordibus tuis sed nec mundaberis prius donec quiescere faciam indignationem meam in te</span></p>
<p id="zephaniah-24-14"><span class="verse-num">24:14</span> <span class="verse-body">ego Dominus locutus sum venit et faciam non transeam nec parcam nec placabor iuxta vias tuas et iuxta adinventiones tuas iudicavi te dicit Dominus</span></p>
<p id="zephaniah-24-15"><span class="verse-num">24:15</span> <span class="verse-body">et factum est verbum Domini ad me dicens</span></p>
<p id="zephaniah-24-16"><span class="verse-num">24:16</span> <span class="verse-body">fili hominis ecce ego tollo a te desiderabile oculorum tuorum in plaga et non planges neque plorabis neque fluent lacrimae tuae</span></p>
<p id="zephaniah-24-17"><span class="verse-num">24:17</span> <span class="verse-body">ingemesce tacens mortuorum luctum non facies corona tua circumligata sit tibi et calciamenta tua erunt in pedibus tuis nec amictu ora velabis nec cibos lugentium comedes</span></p>
<p id="zephaniah-24-18"><span class="verse-num">24:18</span> <span class="verse-body">locutus sum ergo ad populum mane et mortua est uxor mea vesperi fecique mane sicut praeceperat mihi</span></p>
<p id="zephaniah-24-19"><span class="verse-num">24:19</span> <span class="verse-body">et dixit ad me populus quare non indicas nobis quid ista significent quae tu facis</span></p>
<p id="zephaniah-24-20"><span class="verse-num">24:20</span> <span class="verse-body">et dixi ad eos sermo Domini factus est ad me dicens</span></p>
<p id="zephaniah-24-21"><span class="verse-num">24:21</span> <span class="verse-body">loquere domui Israhel haec dicit Dominus Deus ecce ego polluam sanctuarium meum superbiam imperii vestri et desiderabile oculorum vestrorum et super quo pavet anima vestra et filii vestri et filiae quas reliquistis gladio cadent</span></p>
<p id="zephaniah-24-22"><span class="verse-num">24:22</span> <span class="verse-body">et facietis sicut feci ora amictu non velabitis et cibos lugentium non comedetis</span></p>
<p id="zephaniah-24-23"><span class="verse-num">24:23</span> <span class="verse-body">coronas habebitis in capitibus vestris et calciamenta in pedibus non plangetis neque flebitis sed tabescetis in iniquitatibus vestris et unusquisque gemet ad fratrem suum</span></p>
<p id="zephaniah-24-24"><span class="verse-num">24:24</span> <span class="verse-body">eritque Hiezecihel vobis in portentum iuxta omnia quae fecit facietis cum venerit istud et scietis quia ego Dominus Deus</span></p>
<p id="zephaniah-24-25"><span class="verse-num">24:25</span> <span class="verse-body">et tu fili hominis ecce in die quo tollam ab eis fortitudinem eorum et gaudium dignitatis et desiderium oculorum eorum super quo requiescunt animae eorum filios et filias eorum</span></p>
<p id="zephaniah-24-26"><span class="verse-num">24:26</span> <span class="verse-body">in die illa cum venerit fugiens ad te ut adnuntiet tibi</span></p>
<p id="zephaniah-24-27"><span class="verse-num">24:27</span> <span class="verse-body">in die inquam illa aperietur os tuum cum eo qui fugit et loqueris et non silebis ultra erisque eis in portentum et scietis quia ego Dominus __________________________________________________________________</span></p>
<h2 id="zephaniah-ch-25">Chapter 25</h2>
<p class="verses"><a href="#zephaniah-25-1">1</a> <a href="#zephaniah-25-2">2</a> <a href="#zephaniah-25-3">3</a> <a href="#zephaniah-25-4">4</a> <a href="#zephaniah-25-5">5</a> <a href="#zephaniah-25-6">6</a> <a href="#zephaniah-25-7">7</a> <a href="#zephaniah-25-8">8</a> <a href="#zephaniah-25-9">9</a> <a href="#zephaniah-25-10">10</a> <a href="#zephaniah-25-11">11</a> <a href="#zephaniah-25-12">12</a> <a href="#zephaniah-25-13">13</a> <a href="#zephaniah-25-14">14</a> <a href="#zephaniah-25-15">15</a> <a href="#zephaniah-25-16">16</a> <a href="#zephaniah-25-17">17</a></p>
<p id="zephaniah-25-1"><span class="verse-num">25:1</span> <span class="verse-body">et factus est sermo Domini ad me dicens</span></p>
<p id="zephaniah-25-2"><span class="verse-num">25:2</span> <span class="verse-body">fili hominis pone faciem tuam contra filios Ammon et prophetabis de eis</span></p>
<p id="zephaniah-25-3"><span class="verse-num">25:3</span> <span class="verse-body">et dices filiis Ammon audite verbum Domini Dei haec dicit Dominus Deus pro eo quod dixisti euge euge super sanctuarium meum quia pollutum est et super terram Israhel quoniam desolata est et super domum Iuda quoniam ducti sunt in captivitatem</span></p>
<p id="zephaniah-25-4"><span class="verse-num">25:4</span> <span class="verse-body">idcirco ego tradam te filiis orientalibus in hereditatem et conlocabunt caulas suas in te et ponent in te tentoria sua ipsi comedent fruges tuas et ipsi bibent lac tuum</span></p>
<p id="zephaniah-25-5"><span class="verse-num">25:5</span> <span class="verse-body">daboque Rabbath in habitaculum camelorum et filios Ammon in cubile pecorum et scietis quia ego Dominus</span></p>
<p id="zephaniah-25-6"><span class="verse-num">25:6</span> <span class="verse-body">quia haec dicit Dominus Deus pro eo quod plausisti manu et percussisti pede et gavisa es ex toto affectu super terram Israhel</span></p>
<p id="zephaniah-25-7"><span class="verse-num">25:7</span> <span class="verse-body">idcirco ecce ego extendam manum meam super te et tradam te in direptionem gentium et interficiam te de populis et perdam de terris et conteram et scies quia ego Dominus</span></p>
<p id="zephaniah-25-8"><span class="verse-num">25:8</span> <span class="verse-body">haec dicit Dominus Deus pro eo quod dixerunt Moab et Seir ecce sicut omnes gentes domus Iuda</span></p>
<p id="zephaniah-25-9"><span class="verse-num">25:9</span> <span class="verse-body">idcirco ecce ego aperiam umerum Moab de civitatibus de civitatibus inquam eius et de finibus eius inclitas terrae Bethiesimoth et Beelmeon et Cariathaim</span></p>
<p id="zephaniah-25-10"><span class="verse-num">25:10</span> <span class="verse-body">filiis orientis cum filiis Ammon et dabo eam in hereditatem ut non sit memoria ultra filiorum Ammon in gentibus</span></p>
<p id="zephaniah-25-11"><span class="verse-num">25:11</span> <span class="verse-body">et in Moab faciam iudicia et scient quia ego Dominus</span></p>
<p id="zephaniah-25-12"><span class="verse-num">25:12</span> <span class="verse-body">haec dicit Dominus Deus pro eo quod fecit Idumea ultionem ut se vindicaret de filiis Iuda peccavitque delinquens et vindictam expetivit de eis</span></p>
<p id="zephaniah-25-13"><span class="verse-num">25:13</span> <span class="verse-body">idcirco haec dicit Dominus Deus extendam manum meam super Idumeam et auferam de ea hominem et iumentum et faciam eam desertum ab austro et qui sunt in Daedan gladio cadent</span></p>
<p id="zephaniah-25-14"><span class="verse-num">25:14</span> <span class="verse-body">et dabo ultionem meam super Idumeam per manum populi mei Israhel et facient in Edom iuxta iram meam et furorem meum et scient vindictam meam dicit Dominus Deus</span></p>
<p id="zephaniah-25-15"><span class="verse-num">25:15</span> <span class="verse-body">haec dicit Dominus Deus pro eo quod fecerunt Palestini in vindictam et ulti se sunt toto animo interficientes et implentes inimicitias veteres</span></p>
<p id="zephaniah-25-16"><span class="verse-num">25:16</span> <span class="verse-body">propterea haec dicit Dominus Deus ecce ego extendam manum meam super Palestinos et interficiam interfectores et perdam reliquias maritimae regionis</span></p>
<p id="zephaniah-25-17"><span class="verse-num">25:17</span> <span class="verse-body">faciamque in eis ultiones magnas arguens in furore et scient quia ego Dominus cum dedero vindictam meam super eos __________________________________________________________________</span></p>
<h2 id="zephaniah-ch-26">Chapter 26</h2>
<p class="verses"><a href="#zephaniah-26-1">1</a> <a href="#zephaniah-26-2">2</a> <a href="#zephaniah-26-3">3</a> <a href="#zephaniah-26-4">4</a> <a href="#zephaniah-26-5">5</a> <a href="#zephaniah-26-6">6</a> <a href="#zephaniah-26-7">7</a> <a href="#zephaniah-26-8">8</a> <a href="#zephaniah-26-9">9</a> <a href="#zephaniah-26-10">10</a> <a href="#zephaniah-26-11">11</a> <a href="#zephaniah-26-12">12</a> <a href="#zephaniah-26-13">13</a> <a href="#zephaniah-26-14">14</a> <a href="#zephaniah-26-15">15</a> <a href="#zephaniah-26-16">16</a> <a href="#zephaniah-26-17">17</a> <a href="#zephaniah-26-18">18</a> <a href="#zephaniah-26-19">19</a> <a href="#zephaniah-26-20">20</a> <a href="#zephaniah-26-21">21</a></p>
<p id="zephaniah-26-1"><span class="verse-num">26:1</span> <span class="verse-body">et factum est in undecimo anno prima mensis factus est sermo Domini ad me dicens</span></p>
<p id="zephaniah-26-2"><span class="verse-num">26:2</span> <span class="verse-body">fili hominis pro eo quod dixit Tyrus de Hierusalem euge confractae sunt portae populorum conversa est ad me implebor deserta est</span></p>
<p id="zephaniah-26-3"><span class="verse-num">26:3</span> <span class="verse-body">propterea haec dicit Dominus Deus ecce ego super te Tyre et ascendere faciam ad te gentes multas sicut ascendit mare fluctuans</span></p>
<p id="zephaniah-26-4"><span class="verse-num">26:4</span> <span class="verse-body">et dissipabunt muros Tyri et destruent turres eius et radam pulverem eius de ea et dabo eam in limpidissimam petram</span></p>
<p id="zephaniah-26-5"><span class="verse-num">26:5</span> <span class="verse-body">siccatio sagenarum erit in medio maris quia ego locutus sum ait Dominus Deus et erit in direptionem gentibus</span></p>
<p id="zephaniah-26-6"><span class="verse-num">26:6</span> <span class="verse-body">filiae quoque eius quae sunt in agro gladio interficientur et scient quia ego Dominus</span></p>
<p id="zephaniah-26-7"><span class="verse-num">26:7</span> <span class="verse-body">quia haec dicit Dominus Deus ecce ego adducam ad Tyrum Nabuchodonosor regem Babylonis ab aquilone regem regum cum equis et curribus et equitibus et coetu populoque magno</span></p>
<p id="zephaniah-26-8"><span class="verse-num">26:8</span> <span class="verse-body">filias tuas quae sunt in agro gladio interficiet et circumdabit te munitionibus et conportabit aggerem in gyro et levabit contra te clypeum</span></p>
<p id="zephaniah-26-9"><span class="verse-num">26:9</span> <span class="verse-body">et vineas et arietes temperabit in muros tuos et turres tuas destruet in armatura sua</span></p>
<p id="zephaniah-26-10"><span class="verse-num">26:10</span> <span class="verse-body">inundatione equorum eius operiet te pulvis eorum a sonitu equitum et rotarum et curruum movebuntur muri tui dum ingressus fuerit portas tuas quasi per introitus urbis dissipatae</span></p>
<p id="zephaniah-26-11"><span class="verse-num">26:11</span> <span class="verse-body">ungulis equorum suorum conculcabit omnes plateas tuas populum tuum gladio caedet et statuae tuae nobiles in terram corruent</span></p>
<p id="zephaniah-26-12"><span class="verse-num">26:12</span> <span class="verse-body">vastabunt opes tuas diripient negotiationes tuas et destruent muros tuos et domos tuas praeclaras subvertent et lapides tuos et ligna tua et pulverem tuum in medio aquarum ponent</span></p>
<p id="zephaniah-26-13"><span class="verse-num">26:13</span> <span class="verse-body">et quiescere faciam multitudinem canticorum tuorum et sonitus cithararum tuarum non audietur amplius</span></p>
<p id="zephaniah-26-14"><span class="verse-num">26:14</span> <span class="verse-body">et dabo te in limpidissimam petram siccatio sagenarum eris nec aedificaberis ultra quia ego locutus sum dicit Dominus Deus</span></p>
<p id="zephaniah-26-15"><span class="verse-num">26:15</span> <span class="verse-body">haec dicit Dominus Deus Tyro numquid non a sonitu ruinae tuae et gemitu interfectorum tuorum cum occisi fuerint in medio tui commovebuntur insulae</span></p>
<p id="zephaniah-26-16"><span class="verse-num">26:16</span> <span class="verse-body">et descendent de sedibus suis omnes principes maris et auferent exuvias suas et vestimenta sua varia abicient et induentur stupore in terra sedebunt et adtoniti super repentino casu tuo admirabuntur</span></p>
<p id="zephaniah-26-17"><span class="verse-num">26:17</span> <span class="verse-body">et adsumentes super te lamentum dicent tibi quomodo peristi quae habitas in mari urbs inclita quae fuisti fortis in mari cum habitatoribus tuis quos formidabant universi</span></p>
<p id="zephaniah-26-18"><span class="verse-num">26:18</span> <span class="verse-body">nunc stupebunt naves in die pavoris tui et turbabuntur insulae in mari eo quod nullus egrediatur ex te</span></p>
<p id="zephaniah-26-19"><span class="verse-num">26:19</span> <span class="verse-body">quia haec dicit Dominus Deus cum dedero te urbem desolatam sicut civitates quae non habitantur et adduxero super te abyssum et operuerint te aquae multae</span></p>
<p id="zephaniah-26-20"><span class="verse-num">26:20</span> <span class="verse-body">et detraxero te cum his qui descendunt in lacum ad populum sempiternum et conlocavero te in terra novissima sicut solitudines veteres cum his qui deducuntur in lacum ut non habiteris porro dedero gloriam in terra viventium</span></p>
<p id="zephaniah-26-21"><span class="verse-num">26:21</span> <span class="verse-body">in nihilum redigam te et non eris et requisita non invenieris ultra in sempiternum dicit Dominus Deus __________________________________________________________________</span></p>
<h2 id="zephaniah-ch-27">Chapter 27</h2>
<p class="verses"><a href="#zephaniah-27-1">1</a> <a href="#zephaniah-27-2">2</a> <a href="#zephaniah-27-3">3</a> <a href="#zephaniah-27-4">4</a> <a href="#zephaniah-27-5">5</a> <a href="#zephaniah-27-6">6</a> <a href="#zephaniah-27-7">7</a> <a href="#zephaniah-27-8">8</a> <a href="#zephaniah-27-9">9</a> <a href="#zephaniah-27-10">10</a> <a href="#zephaniah-27-11">11</a> <a href="#zephaniah-27-12">12</a> <a href="#zephaniah-27-13">13</a> <a href="#zephaniah-27-14">14</a> <a href="#zephaniah-27-15">15</a> <a href="#zephaniah-27-16">16</a> <a href="#zephaniah-27-17">17</a> <a href="#zephaniah-27-18">18</a> <a href="#zephaniah-27-19">19</a> <a href="#zephaniah-27-20">20</a> <a href="#zephaniah-27-21">21</a> <a href="#zephaniah-27-22">22</a> <a href="#zephaniah-27-23">23</a> <a href="#zephaniah-27-24">24</a> <a href="#zephaniah-27-25">25</a> <a href="#zephaniah-27-26">26</a> <a href="#zephaniah-27-27">27</a> <a href="#zephaniah-27-28">28</a> <a href="#zephaniah-27-29">29</a> <a href="#zephaniah-27-30">30</a> <a href="#zephaniah-27-31">31</a> <a href="#zephaniah-27-32">32</a> <a href="#zephaniah-27-33">33</a> <a href="#zephaniah-27-34">34</a> <a href="#zephaniah-27-35">35</a> <a href="#zephaniah-27-36">36</a></p>
<p id="zephaniah-27-1"><span class="verse-num">27:1</span> <span class="verse-body">et factum est verbum Domini ad me dicens</span></p>
<p id="zephaniah-27-2"><span class="verse-num">27:2</span> <span class="verse-body">tu ergo fili hominis adsume super Tyrum lamentum</span></p>
<p id="zephaniah-27-3"><span class="verse-num">27:3</span> <span class="verse-body">et dices Tyro quae habitat in introitu maris negotiationi populorum ad insulas multas haec dicit Dominus Deus o Tyre tu dixisti perfecti decoris ego sum</span></p>
<p id="zephaniah-27-4"><span class="verse-num">27:4</span> <span class="verse-body">et in corde maris sita finitimi tui qui te aedificaverunt impleverunt decorem tuum</span></p>
<p id="zephaniah-27-5"><span class="verse-num">27:5</span> <span class="verse-body">abietibus de Sanir extruxerunt te cum omnibus tabulatis maris cedrum de Libano tulerunt ut facerent tibi malum</span></p>
<p id="zephaniah-27-6"><span class="verse-num">27:6</span> <span class="verse-body">quercus de Basan dolaverunt in remos tuos transtra tua fecerunt tibi ex ebore indico et praetoriola de insulis Italiae</span></p>
<p id="zephaniah-27-7"><span class="verse-num">27:7</span> <span class="verse-body">byssus varia de Aegypto texta est tibi in velum ut poneretur in malo hyacinthus et purpura de insulis Elisa facta sunt operimentum tuum</span></p>
<p id="zephaniah-27-8"><span class="verse-num">27:8</span> <span class="verse-body">habitatores Sidonis et Aradii fuerunt remiges tui sapientes tui Tyre facti sunt gubernatores tui</span></p>
<p id="zephaniah-27-9"><span class="verse-num">27:9</span> <span class="verse-body">senes Bibli et prudentes eius habuerunt nautas ad ministerium variae supellectilis tuae omnes naves maris et nautae earum fuerunt in populo negotiationis tuae</span></p>
<p id="zephaniah-27-10"><span class="verse-num">27:10</span> <span class="verse-body">Persae et Lydi et Lybies erant in exercitu tuo viri bellatores tui clypeum et galeam suspenderunt in te pro ornatu tuo</span></p>
<p id="zephaniah-27-11"><span class="verse-num">27:11</span> <span class="verse-body">filii Aradii cum exercitu tuo erant super muros tuos in circuitu sed et Pigmei qui erant in turribus tuis faretras suas suspenderunt in muris tuis per gyrum ipsi conpleverunt pulchritudinem tuam</span></p>
<p id="zephaniah-27-12"><span class="verse-num">27:12</span> <span class="verse-body">Carthaginienses negotiatores tui a multitudine cunctarum divitiarum argento ferro stagno plumboque repleverunt nundinas tuas</span></p>
<p id="zephaniah-27-13"><span class="verse-num">27:13</span> <span class="verse-body">Graecia Thubal et Mosoch ipsi institores tui mancipia et vasa aerea adduxerunt populo tuo</span></p>
<p id="zephaniah-27-14"><span class="verse-num">27:14</span> <span class="verse-body">de domo Thogorma equos et equites et mulos adduxerunt ad forum tuum</span></p>
<p id="zephaniah-27-15"><span class="verse-num">27:15</span> <span class="verse-body">filii Dadan negotiatores tui insulae multae negotiatio manus tuae dentes eburneos et hebeninos commutaverunt in pretio tuo</span></p>
<p id="zephaniah-27-16"><span class="verse-num">27:16</span> <span class="verse-body">Syrus negotiator tuus propter multitudinem operum tuorum gemmam purpuram et scutulata et byssum et sericum et chodchod proposuerunt in mercatu tuo</span></p>
<p id="zephaniah-27-17"><span class="verse-num">27:17</span> <span class="verse-body">Iuda et terra Israhel ipsi institores tui in frumento primo balsamum et mel et oleum et resinam proposuerunt in nundinis tuis</span></p>
<p id="zephaniah-27-18"><span class="verse-num">27:18</span> <span class="verse-body">Damascenus negotiator tuus in multitudine operum tuorum in multitudine diversarum opum in vino pingui in lanis coloris optimi</span></p>
<p id="zephaniah-27-19"><span class="verse-num">27:19</span> <span class="verse-body">Dan et Graecia et Mozel in nundinis tuis proposuerunt ferrum fabrefactum stacte et calamus in negotiatione tua</span></p>
<p id="zephaniah-27-20"><span class="verse-num">27:20</span> <span class="verse-body">Dadan institores tui in tapetibus ad sedendum</span></p>
<p id="zephaniah-27-21"><span class="verse-num">27:21</span> <span class="verse-body">Arabia et universi principes Cedar ipsi negotiatores manus tuae cum agnis et arietibus et hedis venerunt ad te negotiatores tui</span></p>
<p id="zephaniah-27-22"><span class="verse-num">27:22</span> <span class="verse-body">venditores Saba et Reema ipsi negotiatores tui cum universis primis aromatibus et lapide pretioso et auro quod proposuerunt in mercatu tuo</span></p>
<p id="zephaniah-27-23"><span class="verse-num">27:23</span> <span class="verse-body">Aran et Chenne et Eden negotiatores Saba Assur Chelmad venditores tui</span></p>
<p id="zephaniah-27-24"><span class="verse-num">27:24</span> <span class="verse-body">ipsi negotiatores tui multifariam involucris hyacinthi et polymitorum gazarumque pretiosarum quae obvolutae et adstrictae erant funibus cedros quoque habebant in negotiationibus tuis</span></p>
<p id="zephaniah-27-25"><span class="verse-num">27:25</span> <span class="verse-body">naves maris principes tuae in negotiatione tua et repleta es et glorificata nimis in corde maris</span></p>
<p id="zephaniah-27-26"><span class="verse-num">27:26</span> <span class="verse-body">in aquis multis adduxerunt te remiges tui ventus auster contrivit te in corde maris</span></p>
<p id="zephaniah-27-27"><span class="verse-num">27:27</span> <span class="verse-body">divitiae tuae et thesauri tui et multiplex instrumentum tuum nautae tui et gubernatores tui qui tenebant supellectilem tuam et populo tuo praeerant viri quoque bellatores tui qui erant in te cum universa multitudine tua quae est in medio tui cadent in corde maris in die ruinae tuae</span></p>
<p id="zephaniah-27-28"><span class="verse-num">27:28</span> <span class="verse-body">a sonitu clamoris gubernatorum tuorum conturbabuntur classes</span></p>
<p id="zephaniah-27-29"><span class="verse-num">27:29</span> <span class="verse-body">et descendent de navibus suis omnes qui tenebant remum nautae et universi gubernatores maris in terra stabunt</span></p>
<p id="zephaniah-27-30"><span class="verse-num">27:30</span> <span class="verse-body">et heiulabunt super te voce magna et clamabunt amare et superiacient pulverem capitibus suis et cinere conspergentur</span></p>
<p id="zephaniah-27-31"><span class="verse-num">27:31</span> <span class="verse-body">et radent super te calvitium et accingentur ciliciis et plorabunt te in amaritudine animae ploratu amarissimo</span></p>
<p id="zephaniah-27-32"><span class="verse-num">27:32</span> <span class="verse-body">et adsument super te carmen lugubre et plangent te quae est ut Tyrus quae obmutuit in medio maris</span></p>
<p id="zephaniah-27-33"><span class="verse-num">27:33</span> <span class="verse-body">quae in exitu negotiationum tuarum de mari implesti populos multos in multitudine divitiarum tuarum et populorum tuorum ditasti reges terrae</span></p>
<p id="zephaniah-27-34"><span class="verse-num">27:34</span> <span class="verse-body">nunc contrita es a mari in profundis aquarum opes tuae et omnis multitudo tua quae erat in medio tui ceciderunt</span></p>
<p id="zephaniah-27-35"><span class="verse-num">27:35</span> <span class="verse-body">universi habitatores insularum obstipuerunt super te et reges earum omnes tempestate perculsi mutaverunt vultus</span></p>
<p id="zephaniah-27-36"><span class="verse-num">27:36</span> <span class="verse-body">negotiatores populorum sibilaverunt super te ad nihilum deducta es et non eris usque in perpetuum __________________________________________________________________</span></p>
<h2 id="zephaniah-ch-28">Chapter 28</h2>
<p class="verses"><a href="#zephaniah-28-1">1</a> <a href="#zephaniah-28-2">2</a> <a href="#zephaniah-28-3">3</a> <a href="#zephaniah-28-4">4</a> <a href="#zephaniah-28-5">5</a> <a href="#zephaniah-28-6">6</a> <a href="#zephaniah-28-7">7</a> <a href="#zephaniah-28-8">8</a> <a href="#zephaniah-28-9">9</a> <a href="#zephaniah-28-10">10</a> <a href="#zephaniah-28-11">11</a> <a href="#zephaniah-28-12">12</a> <a href="#zephaniah-28-13">13</a> <a href="#zephaniah-28-14">14</a> <a href="#zephaniah-28-15">15</a> <a href="#zephaniah-28-16">16</a> <a href="#zephaniah-28-17">17</a> <a href="#zephaniah-28-18">18</a> <a href="#zephaniah-28-19">19</a> <a href="#zephaniah-28-20">20</a> <a href="#zephaniah-28-21">21</a> <a href="#zephaniah-28-22">22</a> <a href="#zephaniah-28-23">23</a> <a href="#zephaniah-28-24">24</a> <a href="#zephaniah-28-25">25</a> <a href="#zephaniah-28-26">26</a></p>
<p id="zephaniah-28-1"><span class="verse-num">28:1</span> <span class="verse-body">et factus est sermo Domini ad me dicens</span></p>
<p id="zephaniah-28-2"><span class="verse-num">28:2</span> <span class="verse-body">fili hominis dic principi Tyri haec dicit Dominus Deus eo quod elevatum est cor tuum et dixisti Deus ego sum et in cathedra Dei sedi in corde maris cum sis homo et non Deus et dedisti cor tuum quasi cor Dei</span></p>
<p id="zephaniah-28-3"><span class="verse-num">28:3</span> <span class="verse-body">ecce sapientior es tu Danihele omne secretum non est absconditum a te</span></p>
<p id="zephaniah-28-4"><span class="verse-num">28:4</span> <span class="verse-body">in sapientia et prudentia tua fecisti tibi fortitudinem et adquisisti aurum et argentum in thesauris tuis</span></p>
<p id="zephaniah-28-5"><span class="verse-num">28:5</span> <span class="verse-body">in multitudine sapientiae tuae et in negotiatione tua multiplicasti tibi fortitudinem et elevatum est cor tuum in robore tuo</span></p>
<p id="zephaniah-28-6"><span class="verse-num">28:6</span> <span class="verse-body">propterea haec dicit Dominus Deus eo quod elevatum est cor tuum quasi cor Dei</span></p>
<p id="zephaniah-28-7"><span class="verse-num">28:7</span> <span class="verse-body">idcirco ecce ego adducam super te alienos robustissimos gentium et nudabunt gladios suos super pulchritudinem sapientiae tuae et polluent decorem tuum</span></p>
<p id="zephaniah-28-8"><span class="verse-num">28:8</span> <span class="verse-body">interficient et detrahent te et morieris interitu occisorum in corde maris</span></p>
<p id="zephaniah-28-9"><span class="verse-num">28:9</span> <span class="verse-body">numquid dicens loqueris Deus ego sum coram interficientibus te cum sis homo et non Deus in manu occidentium te</span></p>
<p id="zephaniah-28-10"><span class="verse-num">28:10</span> <span class="verse-body">morte incircumcisorum morieris in manu alienorum quia ego locutus sum ait Dominus Deus</span></p>
<p id="zephaniah-28-11"><span class="verse-num">28:11</span> <span class="verse-body">et factus est sermo Domini ad me dicens fili hominis leva planctum super regem Tyri</span></p>
<p id="zephaniah-28-12"><span class="verse-num">28:12</span> <span class="verse-body">et dices ei haec dicit Dominus Deus tu signaculum similitudinis plenus sapientia et perfectus decore</span></p>
<p id="zephaniah-28-13"><span class="verse-num">28:13</span> <span class="verse-body">in deliciis paradisi Dei fuisti omnis lapis pretiosus operimentum tuum sardius topazius et iaspis chrysolitus et onyx et berillus sapphyrus et carbunculus et zmaragdus aurum opus decoris tui et foramina tua in die qua conditus es praeparata sunt</span></p>
<p id="zephaniah-28-14"><span class="verse-num">28:14</span> <span class="verse-body">tu cherub extentus et protegens et posui te in monte sancto Dei in medio lapidum ignitorum ambulasti</span></p>
<p id="zephaniah-28-15"><span class="verse-num">28:15</span> <span class="verse-body">perfectus in viis tuis a die conditionis tuae donec inventa est iniquitas in te</span></p>
<p id="zephaniah-28-16"><span class="verse-num">28:16</span> <span class="verse-body">in multitudine negotiationis tuae repleta sunt interiora tua iniquitate et peccasti et eieci te de monte Dei et perdidi te o cherub protegens de medio lapidum ignitorum</span></p>
<p id="zephaniah-28-17"><span class="verse-num">28:17</span> <span class="verse-body">elevatum est cor tuum in decore tuo perdidisti sapientiam tuam in decore tuo in terram proieci te ante faciem regum dedi te ut cernerent te</span></p>
<p id="zephaniah-28-18"><span class="verse-num">28:18</span> <span class="verse-body">in multitudine iniquitatum tuarum et iniquitate negotiationis tuae polluisti sanctificationem tuam producam ergo ignem de medio tui qui comedat te et dabo te in cinerem super terram in conspectu omnium videntium te</span></p>
<p id="zephaniah-28-19"><span class="verse-num">28:19</span> <span class="verse-body">omnes qui viderint te in gentibus obstupescent super te nihili factus es et non eris in perpetuum</span></p>
<p id="zephaniah-28-20"><span class="verse-num">28:20</span> <span class="verse-body">et factus est sermo Domini ad me dicens</span></p>
<p id="zephaniah-28-21"><span class="verse-num">28:21</span> <span class="verse-body">fili hominis pone faciem tuam contra Sidonem et prophetabis de ea</span></p>
<p id="zephaniah-28-22"><span class="verse-num">28:22</span> <span class="verse-body">et dices haec dicit Dominus Deus ecce ego ad te Sidon et glorificabor in medio tui et scient quia ego Dominus cum fecero in ea iudicia et sanctificatus fuero in ea</span></p>
<p id="zephaniah-28-23"><span class="verse-num">28:23</span> <span class="verse-body">et inmittam ei pestilentiam et sanguinem in plateis eius et corruent interfecti in medio eius gladio per circuitum et scient quia ego Dominus</span></p>
<p id="zephaniah-28-24"><span class="verse-num">28:24</span> <span class="verse-body">et non erit ultra domui Israhel offendiculum amaritudinis et spina dolorem inferens undique per circuitum eorum qui adversantur eis et scient quia ego Dominus Deus</span></p>
<p id="zephaniah-28-25"><span class="verse-num">28:25</span> <span class="verse-body">haec dicit Dominus Deus quando congregavero domum Israhel de populis in quibus dispersi sunt sanctificabor in eis coram gentibus et habitabunt in terra sua quam dedi servo meo Iacob</span></p>
<p id="zephaniah-28-26"><span class="verse-num">28:26</span> <span class="verse-body">et habitabunt in ea securi et aedificabunt domos plantabuntque vineas et habitabunt confidenter cum fecero iudicia in omnibus qui adversantur eis per circuitum et scient quia ego Dominus Deus eorum __________________________________________________________________</span></p>
<h2 id="zephaniah-ch-29">Chapter 29</h2>
<p class="verses"><a href="#zephaniah-29-1">1</a> <a href="#zephaniah-29-2">2</a> <a href="#zephaniah-29-3">3</a> <a href="#zephaniah-29-4">4</a> <a href="#zephaniah-29-5">5</a> <a href="#zephaniah-29-6">6</a> <a href="#zephaniah-29-7">7</a> <a href="#zephaniah-29-8">8</a> <a href="#zephaniah-29-9">9</a> <a href="#zephaniah-29-10">10</a> <a href="#zephaniah-29-11">11</a> <a href="#zephaniah-29-12">12</a> <a href="#zephaniah-29-13">13</a> <a href="#zephaniah-29-14">14</a> <a href="#zephaniah-29-15">15</a> <a href="#zephaniah-29-16">16</a> <a href="#zephaniah-29-17">17</a> <a href="#zephaniah-29-18">18</a> <a href="#zephaniah-29-19">19</a> <a href="#zephaniah-29-20">20</a> <a href="#zephaniah-29-21">21</a></p>
<p id="zephaniah-29-1"><span class="verse-num">29:1</span> <span class="verse-body">in anno decimo in decimo mense undecima mensis factum est verbum Domini ad me dicens</span></p>
<p id="zephaniah-29-2"><span class="verse-num">29:2</span> <span class="verse-body">fili hominis pone faciem tuam contra Pharaonem regem Aegypti et prophetabis de eo et de Aegypto universa</span></p>
<p id="zephaniah-29-3"><span class="verse-num">29:3</span> <span class="verse-body">loquere et dices haec dicit Dominus Deus ecce ego ad te Pharao rex Aegypti draco magne qui cubas in medio fluminum tuorum et dicis meus est fluvius et ego feci memet ipsum</span></p>
<p id="zephaniah-29-4"><span class="verse-num">29:4</span> <span class="verse-body">et ponam frenum in maxillis tuis et adglutinabo pisces fluminum tuorum squamis tuis et extraham te de medio fluminum tuorum et universi pisces tui squamis tuis adherebunt</span></p>
<p id="zephaniah-29-5"><span class="verse-num">29:5</span> <span class="verse-body">et proiciam te in desertum et omnes pisces fluminis tui super faciem terrae cades non colligeris neque congregaberis bestiis terrae et volatilibus caeli dedi te ad devorandum</span></p>
<p id="zephaniah-29-6"><span class="verse-num">29:6</span> <span class="verse-body">et scient omnes habitatores Aegypti quia ego Dominus pro eo quod fuisti baculus harundineus domui Israhel</span></p>
<p id="zephaniah-29-7"><span class="verse-num">29:7</span> <span class="verse-body">quando adprehenderunt te manu et confractus es et lacerasti omnem umerum eorum et innitentibus eis super te comminutus es et dissolvisti omnes renes eorum</span></p>
<p id="zephaniah-29-8"><span class="verse-num">29:8</span> <span class="verse-body">propterea haec dicit Dominus Deus ecce ego adducam super te gladium et interficiam de te hominem et iumentum</span></p>
<p id="zephaniah-29-9"><span class="verse-num">29:9</span> <span class="verse-body">et erit terra Aegypti in desertum et solitudinem et scient quia ego Dominus eo quod dixerit fluvius meus est et ego feci</span></p>
<p id="zephaniah-29-10"><span class="verse-num">29:10</span> <span class="verse-body">idcirco ecce ego ad te et ad flumina tua daboque terram Aegypti in solitudines gladio dissipatam a turre Syenes usque ad terminos Aethiopiae</span></p>
<p id="zephaniah-29-11"><span class="verse-num">29:11</span> <span class="verse-body">non pertransibit eam pes hominis neque pes iumenti gradietur in ea et non habitabitur quadraginta annis</span></p>
<p id="zephaniah-29-12"><span class="verse-num">29:12</span> <span class="verse-body">daboque terram Aegypti desertam in medio terrarum desertarum et civitates eius in medio urbium subversarum erunt desolatae quadraginta annis et dispergam Aegyptios in nationes et ventilabo eos in terras</span></p>
<p id="zephaniah-29-13"><span class="verse-num">29:13</span> <span class="verse-body">quia haec dicit Dominus Deus post finem quadraginta annorum congregabo Aegyptum de populis in quibus dispersi fuerunt</span></p>
<p id="zephaniah-29-14"><span class="verse-num">29:14</span> <span class="verse-body">et reducam captivitatem Aegypti et conlocabo eos in terra Fatures in terra nativitatis suae et erunt ibi in regnum humile</span></p>
<p id="zephaniah-29-15"><span class="verse-num">29:15</span> <span class="verse-body">inter regna cetera erit humillima et non elevabitur ultra super nationes et inminuam eos ne imperent gentibus</span></p>
<p id="zephaniah-29-16"><span class="verse-num">29:16</span> <span class="verse-body">neque erunt ultra domui Israhel in confidentia docentes iniquitatem ut fugiant et sequantur eos et scient quia ego Dominus Deus</span></p>
<p id="zephaniah-29-17"><span class="verse-num">29:17</span> <span class="verse-body">et factum est in vicesimo et septimo anno in primo in una mensis factum est verbum Domini ad me dicens</span></p>
<p id="zephaniah-29-18"><span class="verse-num">29:18</span> <span class="verse-body">fili hominis Nabuchodonosor rex Babylonis servire fecit exercitum suum servitute magna adversum Tyrum omne caput decalvatum et omnis umerus depilatus est et merces non est reddita ei neque exercitui eius de Tyro pro servitute qua servivit mihi adversum eam</span></p>
<p id="zephaniah-29-19"><span class="verse-num">29:19</span> <span class="verse-body">propterea haec dicit Dominus Deus ecce ego dabo Nabuchodonosor regem Babylonis in terra Aegypti et accipiet multitudinem eius et depraedabitur manubias eius et diripiet spolia eius et erit merces exercitui illius</span></p>
<p id="zephaniah-29-20"><span class="verse-num">29:20</span> <span class="verse-body">et operi pro quo servivit adversum eam dedi ei terram Aegypti pro eo quod laboraverunt mihi ait Dominus Deus</span></p>
<p id="zephaniah-29-21"><span class="verse-num">29:21</span> <span class="verse-body">in die illo pullulabit cornu domui Israhel et tibi dabo apertum os in medio eorum et scient quoniam ego Dominus __________________________________________________________________</span></p>
<h2 id="zephaniah-ch-30">Chapter 30</h2>
<p class="verses"><a href="#zephaniah-30-1">1</a> <a href="#zephaniah-30-2">2</a> <a href="#zephaniah-30-3">3</a> <a href="#zephaniah-30-4">4</a> <a href="#zephaniah-30-5">5</a> <a href="#zephaniah-30-6">6</a> <a href="#zephaniah-30-7">7</a> <a href="#zephaniah-30-8">8</a> <a href="#zephaniah-30-9">9</a> <a href="#zephaniah-30-10">10</a> <a href="#zephaniah-30-11">11</a> <a href="#zephaniah-30-12">12</a> <a href="#zephaniah-30-13">13</a> <a href="#zephaniah-30-14">14</a> <a href="#zephaniah-30-15">15</a> <a href="#zephaniah-30-16">16</a> <a href="#zephaniah-30-17">17</a> <a href="#zephaniah-30-18">18</a> <a href="#zephaniah-30-19">19</a> <a href="#zephaniah-30-20">20</a> <a href="#zephaniah-30-21">21</a> <a href="#zephaniah-30-22">22</a> <a href="#zephaniah-30-23">23</a> <a href="#zephaniah-30-24">24</a> <a href="#zephaniah-30-25">25</a> <a href="#zephaniah-30-26">26</a></p>
<p id="zephaniah-30-1"><span class="verse-num">30:1</span> <span class="verse-body">et factum est verbum Domini ad me dicens</span></p>
<p id="zephaniah-30-2"><span class="verse-num">30:2</span> <span class="verse-body">fili hominis propheta et dic haec dicit Dominus Deus ululate vae vae diei</span></p>
<p id="zephaniah-30-3"><span class="verse-num">30:3</span> <span class="verse-body">quia iuxta est dies et adpropinquavit dies Domini dies nubis tempus gentium erit</span></p>
<p id="zephaniah-30-4"><span class="verse-num">30:4</span> <span class="verse-body">et veniet gladius in Aegyptum et erit pavor in Aethiopia cum ceciderint vulnerati in Aegypto et ablata fuerit multitudo illius et destructa fundamenta eius</span></p>
<p id="zephaniah-30-5"><span class="verse-num">30:5</span> <span class="verse-body">Aethiopia et Lybia et Lydii et omne reliquum vulgus et Chub et filii terrae foederis cum eis gladio cadent</span></p>
<p id="zephaniah-30-6"><span class="verse-num">30:6</span> <span class="verse-body">haec dicit Dominus Deus et corruent fulcientes Aegyptum et destruetur superbia imperii eius a turre Syenes gladio cadent in ea ait Dominus exercituum</span></p>
<p id="zephaniah-30-7"><span class="verse-num">30:7</span> <span class="verse-body">et dissipabuntur in medio terrarum desolatarum et urbes eius in medio civitatum desertarum erunt</span></p>
<p id="zephaniah-30-8"><span class="verse-num">30:8</span> <span class="verse-body">et scient quoniam ego Dominus cum dedero ignem in Aegyptum et adtriti fuerint omnes auxiliatores eius</span></p>
<p id="zephaniah-30-9"><span class="verse-num">30:9</span> <span class="verse-body">in die illa egredientur nuntii a facie mea in trieribus ad conterendam Aethiopiae confidentiam et erit pavor in eis in die Aegypti quia absque dubio veniet</span></p>
<p id="zephaniah-30-10"><span class="verse-num">30:10</span> <span class="verse-body">haec dicit Dominus Deus et cessare faciam multitudinem Aegypti in manu Nabuchodonosor regis Babylonis</span></p>
<p id="zephaniah-30-11"><span class="verse-num">30:11</span> <span class="verse-body">ipse et populus eius cum eo fortissimi gentium adducentur ad disperdendam terram et evaginabunt gladios suos super Aegyptum et implebunt terram interfectis</span></p>
<p id="zephaniah-30-12"><span class="verse-num">30:12</span> <span class="verse-body">et faciam alveos fluminum aridos et tradam terram in manu pessimorum et dissipabo terram et plenitudinem eius in manu alienorum ego Dominus locutus sum</span></p>
<p id="zephaniah-30-13"><span class="verse-num">30:13</span> <span class="verse-body">haec dicit Dominus Deus et disperdam simulacra et cessare faciam idola de Memphis et dux de terra Aegypti non erit amplius et dabo terrorem in terra Aegypti</span></p>
<p id="zephaniah-30-14"><span class="verse-num">30:14</span> <span class="verse-body">et disperdam terram Fatures et dabo ignem in Tafnis et faciam iudicia in Alexandriam</span></p>
<p id="zephaniah-30-15"><span class="verse-num">30:15</span> <span class="verse-body">et effundam indignationem meam super Pelusium robur Aegypti et interficiam multitudinem Alexandriae</span></p>
<p id="zephaniah-30-16"><span class="verse-num">30:16</span> <span class="verse-body">et dabo ignem in Aegypto quasi parturiens dolebit Pelusium et Alexandria erit dissipata et in Memphis angustiae cotidianae</span></p>
<p id="zephaniah-30-17"><span class="verse-num">30:17</span> <span class="verse-body">iuvenes Eliupoleos et Bubasti gladio cadent et ipsae captivae ducentur</span></p>
<p id="zephaniah-30-18"><span class="verse-num">30:18</span> <span class="verse-body">et in Tafnis nigrescet dies cum contrivero ibi sceptra Aegypti et defecerit in ea superbia potentiae eius ipsam nubes operiet filiae autem eius in captivitatem ducentur</span></p>
<p id="zephaniah-30-19"><span class="verse-num">30:19</span> <span class="verse-body">et faciam iudicia in Aegypto et scient quia ego Dominus</span></p>
<p id="zephaniah-30-20"><span class="verse-num">30:20</span> <span class="verse-body">et factum est in undecimo anno in primo in septima mensis factum est verbum Domini ad me dicens</span></p>
<p id="zephaniah-30-21"><span class="verse-num">30:21</span> <span class="verse-body">fili hominis brachium Pharao regis Aegypti confregi et ecce non est obvolutum ut restitueretur ei sanitas ut ligaretur pannis et farciretur linteolis et recepto robore posset tenere gladium</span></p>
<p id="zephaniah-30-22"><span class="verse-num">30:22</span> <span class="verse-body">propterea haec dicit Dominus Deus ecce ego ad Pharao regem Aegypti et comminuam brachium eius forte sed confractum et deiciam gladium de manu eius</span></p>
<p id="zephaniah-30-23"><span class="verse-num">30:23</span> <span class="verse-body">et dispergam Aegyptum in gentibus et ventilabo eos in terris</span></p>
<p id="zephaniah-30-24"><span class="verse-num">30:24</span> <span class="verse-body">et confortabo brachia regis Babylonis daboque gladium meum in manu eius et confringam brachia Pharaonis et gement gemitibus interfecti coram facie eius</span></p>
<p id="zephaniah-30-25"><span class="verse-num">30:25</span> <span class="verse-body">et confortabo brachia regis Babylonis et brachia Pharaonis concident et scient quia ego Dominus cum dedero gladium meum in manu regis Babylonis et extenderit eum super terram Aegypti</span></p>
<p id="zephaniah-30-26"><span class="verse-num">30:26</span> <span class="verse-body">et dispergam Aegyptum in nationes et ventilabo eos in terris et scient quia ego Dominus __________________________________________________________________</span></p>
<h2 id="zephaniah-ch-31">Chapter 31</h2>
<p class="verses"><a href="#zephaniah-31-1">1</a> <a href="#zephaniah-31-2">2</a> <a href="#zephaniah-31-3">3</a> <a href="#zephaniah-31-4">4</a> <a href="#zephaniah-31-5">5</a> <a href="#zephaniah-31-6">6</a> <a href="#zephaniah-31-7">7</a> <a href="#zephaniah-31-8">8</a> <a href="#zephaniah-31-9">9</a> <a href="#zephaniah-31-10">10</a> <a href="#zephaniah-31-11">11</a> <a href="#zephaniah-31-12">12</a> <a href="#zephaniah-31-13">13</a> <a href="#zephaniah-31-14">14</a> <a href="#zephaniah-31-15">15</a> <a href="#zephaniah-31-16">16</a> <a href="#zephaniah-31-17">17</a> <a href="#zephaniah-31-18">18</a></p>
<p id="zephaniah-31-1"><span class="verse-num">31:1</span> <span class="verse-body">et factum est in undecimo anno tertio una mensis factum est verbum Domini ad me dicens</span></p>
<p id="zephaniah-31-2"><span class="verse-num">31:2</span> <span class="verse-body">fili hominis dic Pharaoni regi Aegypti et populo eius cui similis factus es in magnitudine tua</span></p>
<p id="zephaniah-31-3"><span class="verse-num">31:3</span> <span class="verse-body">ecce Assur quasi cedrus in Libano pulcher ramis et frondibus nemorosus excelsusque altitudine et inter condensas frondes elevatum est cacumen eius</span></p>
<p id="zephaniah-31-4"><span class="verse-num">31:4</span> <span class="verse-body">aquae nutrierunt illum abyssus exaltavit eum flumina eius manabant in circuitu radicum eius et rivos suos emisit ad universa ligna regionis</span></p>
<p id="zephaniah-31-5"><span class="verse-num">31:5</span> <span class="verse-body">propterea elevata est altitudo eius super omnia ligna regionis et multiplicata sunt arbusta eius et elevati sunt rami eius prae aquis multis</span></p>
<p id="zephaniah-31-6"><span class="verse-num">31:6</span> <span class="verse-body">cumque extendisset umbram suam in ramis eius fecerunt nidos omnia volatilia caeli et sub frondibus eius genuerunt omnes bestiae saltuum et sub umbraculo illius habitabat coetus gentium plurimarum</span></p>
<p id="zephaniah-31-7"><span class="verse-num">31:7</span> <span class="verse-body">eratque pulcherrimus in magnitudine sua et in dilatatione arbustorum suorum erat enim radix illius iuxta aquas multas</span></p>
<p id="zephaniah-31-8"><span class="verse-num">31:8</span> <span class="verse-body">cedri non fuerunt altiores illo in paradiso Dei abietes non adaequaverunt summitatem eius et platani non fuerunt aequae frondibus illius omne lignum paradisi Dei non est adsimilatum illi et pulchritudini eius</span></p>
<p id="zephaniah-31-9"><span class="verse-num">31:9</span> <span class="verse-body">quoniam speciosum feci eum et multis condensisque frondibus et aemulata sunt eum omnia ligna voluptatis quae erant in paradiso Dei</span></p>
<p id="zephaniah-31-10"><span class="verse-num">31:10</span> <span class="verse-body">propterea haec dicit Dominus Deus pro eo quod sublimatus est in altitudine et dedit summitatem suam virentem atque condensam et elevatum est cor eius in altitudine sua</span></p>
<p id="zephaniah-31-11"><span class="verse-num">31:11</span> <span class="verse-body">tradidi eum in manu fortissimi gentium faciens faciet ei iuxta impietatem eius eieci eum</span></p>
<p id="zephaniah-31-12"><span class="verse-num">31:12</span> <span class="verse-body">et succident illum alieni et crudelissimi nationum et proicient eum super montes et in cunctis convallibus corruent rami eius et confringentur arbusta eius in universis rupibus terrae et recedent de umbraculo eius omnes populi terrae et relinquent eum</span></p>
<p id="zephaniah-31-13"><span class="verse-num">31:13</span> <span class="verse-body">in ruina eius habitaverunt omnia volatilia caeli et in ramis eius fuerunt universae bestiae regionis</span></p>
<p id="zephaniah-31-14"><span class="verse-num">31:14</span> <span class="verse-body">quam ob rem non elevabuntur in altitudine sua omnia ligna aquarum neque ponent sublimitatem suam inter nemorosa atque frondosa nec stabunt in sublimitate eorum omnia quae inrigantur aquis quia omnes traditi sunt in mortem ad terram ultimam in medio filiorum hominum ad eos qui descendunt in lacum</span></p>
<p id="zephaniah-31-15"><span class="verse-num">31:15</span> <span class="verse-body">haec dicit Dominus Deus in die quando descendit ad inferos indixi luctum operui eum abysso et prohibui flumina eius et coercui aquas multas contristatus est super eum Libanus et omnia ligna agri concussa sunt</span></p>
<p id="zephaniah-31-16"><span class="verse-num">31:16</span> <span class="verse-body">a sonitu ruinae eius commovi gentes cum deducerem eum ad infernum cum his qui descendebant in lacum et consolata sunt in terra infima omnia ligna voluptatis egregia atque praeclara in Libano universa quae inrigabantur aquis</span></p>
<p id="zephaniah-31-17"><span class="verse-num">31:17</span> <span class="verse-body">nam et ipsi cum ea descendent ad infernum ad interfectos gladio et brachium uniuscuiusque sedebit sub umbraculo eius in medio nationum</span></p>
<p id="zephaniah-31-18"><span class="verse-num">31:18</span> <span class="verse-body">cui adsimilatus es o inclite atque sublimis inter ligna voluptatis ecce deductus es cum lignis voluptatis ad terram ultimam in medio incircumcisorum dormies cum his qui interfecti sunt gladio ipse est Pharao et omnis multitudo eius dicit Dominus Deus __________________________________________________________________</span></p>
<h2 id="zephaniah-ch-32">Chapter 32</h2>
<p class="verses"><a href="#zephaniah-32-1">1</a> <a href="#zephaniah-32-2">2</a> <a href="#zephaniah-32-3">3</a> <a href="#zephaniah-32-4">4</a> <a href="#zephaniah-32-5">5</a> <a href="#zephaniah-32-6">6</a> <a href="#zephaniah-32-7">7</a> <a href="#zephaniah-32-8">8</a> <a href="#zephaniah-32-9">9</a> <a href="#zephaniah-32-10">10</a> <a href="#zephaniah-32-11">11</a> <a href="#zephaniah-32-12">12</a> <a href="#zephaniah-32-13">13</a> <a href="#zephaniah-32-14">14</a> <a href="#zephaniah-32-15">15</a> <a href="#zephaniah-32-16">16</a> <a href="#zephaniah-32-17">17</a> <a href="#zephaniah-32-18">18</a> <a href="#zephaniah-32-19">19</a> <a href="#zephaniah-32-20">20</a> <a href="#zephaniah-32-21">21</a> <a href="#zephaniah-32-22">22</a> <a href="#zephaniah-32-23">23</a> <a href="#zephaniah-32-24">24</a> <a href="#zephaniah-32-25">25</a> <a href="#zephaniah-32-26">26</a> <a href="#zephaniah-32-27">27</a> <a href="#zephaniah-32-28">28</a> <a href="#zephaniah-32-29">29</a> <a href="#zephaniah-32-30">30</a> <a href="#zephaniah-32-31">31</a> <a href="#zephaniah-32-32">32</a></p>
<p id="zephaniah-32-1"><span class="verse-num">32:1</span> <span class="verse-body">et factum est duodecimo anno in mense duodecimo in una mensis factum est verbum Domini ad me dicens</span></p>
<p id="zephaniah-32-2"><span class="verse-num">32:2</span> <span class="verse-body">fili hominis adsume lamentum super Pharao regem Aegypti et dices ad eum leoni gentium adsimilatus es et draconi qui est in mari et ventilabas cornu in fluminibus tuis et conturbabas aquas pedibus tuis et conculcabas flumina eorum</span></p>
<p id="zephaniah-32-3"><span class="verse-num">32:3</span> <span class="verse-body">propterea haec dicit Dominus Deus expandam super te rete meum in multitudine populorum multorum et extrahent te in sagena mea</span></p>
<p id="zephaniah-32-4"><span class="verse-num">32:4</span> <span class="verse-body">et proiciam te in terram super faciem agri abiciam te et habitare faciam super te omnia volatilia caeli et saturabo de te bestias universae terrae</span></p>
<p id="zephaniah-32-5"><span class="verse-num">32:5</span> <span class="verse-body">et dabo carnes tuas super montes et implebo colles tuos sanie tua</span></p>
<p id="zephaniah-32-6"><span class="verse-num">32:6</span> <span class="verse-body">et inrigabo terram pedore sanguinis tui super montes et valles implebuntur ex te</span></p>
<p id="zephaniah-32-7"><span class="verse-num">32:7</span> <span class="verse-body">et operiam cum extinctus fueris caelos et nigrescere faciam stellas eius solem nube tegam et luna non dabit lumen suum</span></p>
<p id="zephaniah-32-8"><span class="verse-num">32:8</span> <span class="verse-body">omnia luminaria caeli maerere faciam super te et dabo tenebras super terram tuam dicit Dominus Deus</span></p>
<p id="zephaniah-32-9"><span class="verse-num">32:9</span> <span class="verse-body">et inritabo cor populorum multorum cum induxero contritionem tuam in gentibus super terras quas nescis</span></p>
<p id="zephaniah-32-10"><span class="verse-num">32:10</span> <span class="verse-body">et stupescere faciam super te populos multos et reges eorum horrore nimio formidabunt super te cum volare coeperit gladius meus super facies eorum et obstupescent repente singuli pro anima sua in die ruinae suae</span></p>
<p id="zephaniah-32-11"><span class="verse-num">32:11</span> <span class="verse-body">quia haec dicit Dominus Deus gladius regis Babylonis veniet tibi</span></p>
<p id="zephaniah-32-12"><span class="verse-num">32:12</span> <span class="verse-body">in gladiis fortium deiciam multitudinem tuam inexpugnabiles gentes omnes heae et vastabunt superbiam Aegypti et dissipabitur multitudo eius</span></p>
<p id="zephaniah-32-13"><span class="verse-num">32:13</span> <span class="verse-body">et perdam omnia iumenta eius quae erant super aquas plurimas et non conturbabit eas pes hominis ultra neque ungula iumentorum turbabit eas</span></p>
<p id="zephaniah-32-14"><span class="verse-num">32:14</span> <span class="verse-body">tunc purissimas reddam aquas eorum et flumina eorum quasi oleum adducam ait Dominus Deus</span></p>
<p id="zephaniah-32-15"><span class="verse-num">32:15</span> <span class="verse-body">cum dedero terram Aegypti desolatam deseretur autem terra a plenitudine sua quando percussero omnes habitatores eius et scient quia ego Dominus</span></p>
<p id="zephaniah-32-16"><span class="verse-num">32:16</span> <span class="verse-body">planctus est et plangent eum filiae gentium plangent eum super Aegypto et super multitudine eius plangent eum ait Dominus Deus</span></p>
<p id="zephaniah-32-17"><span class="verse-num">32:17</span> <span class="verse-body">et factum est in duodecimo anno in quintadecima mensis factum est verbum Domini ad me dicens</span></p>
<p id="zephaniah-32-18"><span class="verse-num">32:18</span> <span class="verse-body">fili hominis cane lugubre super multitudine Aegypti et detrahe eam ipsam et filias gentium robustarum ad terram ultimam cum his qui descendunt in lacum</span></p>
<p id="zephaniah-32-19"><span class="verse-num">32:19</span> <span class="verse-body">quo pulchrior es descende et dormi cum incircumcisis</span></p>
<p id="zephaniah-32-20"><span class="verse-num">32:20</span> <span class="verse-body">in medio interfectorum gladio cadent gladius datus est adtraxerunt eam et omnes populos eius</span></p>
<p id="zephaniah-32-21"><span class="verse-num">32:21</span> <span class="verse-body">loquentur ei potentissimi robustorum de medio inferni qui cum auxiliatoribus eius descenderunt et dormierunt incircumcisi interfecti gladio</span></p>
<p id="zephaniah-32-22"><span class="verse-num">32:22</span> <span class="verse-body">ibi Assur et omnis multitudo eius in circuitu illius sepulchra eius omnes interfecti et qui ceciderunt gladio</span></p>
<p id="zephaniah-32-23"><span class="verse-num">32:23</span> <span class="verse-body">quorum data sunt sepulchra in novissimis laci et facta est multitudo eius per gyrum sepulchri eius universi interfecti cadentesque gladio qui dederant quondam formidinem in terra viventium</span></p>
<p id="zephaniah-32-24"><span class="verse-num">32:24</span> <span class="verse-body">ibi Aelam et omnis multitudo eius per gyrum sepulchri sui omnes hii interfecti ruentesque gladio qui descenderunt incircumcisi ad terram ultimam qui posuerunt terrorem suum in terra viventium et portaverunt ignominiam suam cum his qui descendunt in lacum</span></p>
<p id="zephaniah-32-25"><span class="verse-num">32:25</span> <span class="verse-body">in medio interfectorum posuerunt cubile eius in universis populis eius in circuitu eius sepulchrum illius omnes hii incircumcisi interfectique gladio dederant enim terrorem in terra viventium et portaverunt ignominiam suam cum his qui descendunt in lacum in medio interfectorum positi sunt</span></p>
<p id="zephaniah-32-26"><span class="verse-num">32:26</span> <span class="verse-body">ibi Mosoch et Thubal et omnis multitudo eius in circuitu illius sepulchra eius omnes hii incircumcisi interfectique et cadentes gladio quia dederunt formidinem suam in terra viventium</span></p>
<p id="zephaniah-32-27"><span class="verse-num">32:27</span> <span class="verse-body">et non dormient cum fortibus cadentibusque et incircumcisis qui descenderunt ad infernum cum armis suis et posuerunt gladios suos sub capitibus suis et fuerunt iniquitates eorum in ossibus eorum quia terror fortium facti sunt in terra viventium</span></p>
<p id="zephaniah-32-28"><span class="verse-num">32:28</span> <span class="verse-body">et tu ergo in medio incircumcisorum contereris et dormies cum interfectis gladio</span></p>
<p id="zephaniah-32-29"><span class="verse-num">32:29</span> <span class="verse-body">ibi Idumea et reges eius omnes duces eius qui dati sunt cum exercitu suo cum interfectis gladio et qui cum incircumcisis dormierunt et cum his qui descenderunt in lacum</span></p>
<p id="zephaniah-32-30"><span class="verse-num">32:30</span> <span class="verse-body">ibi principes aquilonis omnes et universi venatores qui deducti sunt cum interfectis paventes et in sua fortitudine confusi qui dormierunt incircumcisi cum interfectis gladio et portaverunt confusionem suam cum his qui descendunt in lacum</span></p>
<p id="zephaniah-32-31"><span class="verse-num">32:31</span> <span class="verse-body">vidit eos Pharao et consolatus est super universa multitudine sua quae interfecta est gladio Pharao et omnis exercitus eius ait Dominus Deus</span></p>
<p id="zephaniah-32-32"><span class="verse-num">32:32</span> <span class="verse-body">quia dedi terrorem meum in terra viventium et dormivit in medio incircumcisorum cum interfectis gladio Pharao et omnis multitudo eius ait Dominus Deus __________________________________________________________________</span></p>
<h2 id="zephaniah-ch-33">Chapter 33</h2>
<p class="verses"><a href="#zephaniah-33-1">1</a> <a href="#zephaniah-33-2">2</a> <a href="#zephaniah-33-3">3</a> <a href="#zephaniah-33-4">4</a> <a href="#zephaniah-33-5">5</a> <a href="#zephaniah-33-6">6</a> <a href="#zephaniah-33-7">7</a> <a href="#zephaniah-33-8">8</a> <a href="#zephaniah-33-9">9</a> <a href="#zephaniah-33-10">10</a> <a href="#zephaniah-33-11">11</a> <a href="#zephaniah-33-12">12</a> <a href="#zephaniah-33-13">13</a> <a href="#zephaniah-33-14">14</a> <a href="#zephaniah-33-15">15</a> <a href="#zephaniah-33-16">16</a> <a href="#zephaniah-33-17">17</a> <a href="#zephaniah-33-18">18</a> <a href="#zephaniah-33-19">19</a> <a href="#zephaniah-33-20">20</a> <a href="#zephaniah-33-21">21</a> <a href="#zephaniah-33-22">22</a> <a href="#zephaniah-33-23">23</a> <a href="#zephaniah-33-24">24</a> <a href="#zephaniah-33-25">25</a> <a href="#zephaniah-33-26">26</a> <a href="#zephaniah-33-27">27</a> <a href="#zephaniah-33-28">28</a> <a href="#zephaniah-33-29">29</a> <a href="#zephaniah-33-30">30</a> <a href="#zephaniah-33-31">31</a> <a href="#zephaniah-33-32">32</a> <a href="#zephaniah-33-33">33</a></p>
<p id="zephaniah-33-1"><span class="verse-num">33:1</span> <span class="verse-body">et factum est verbum Domini ad me dicens</span></p>
<p id="zephaniah-33-2"><span class="verse-num">33:2</span> <span class="verse-body">fili hominis loquere ad filios populi tui et dices ad eos terra cum induxero super eam gladium et tulerit populus terrae virum unum de novissimis suis et constituerit eum super se speculatorem</span></p>
<p id="zephaniah-33-3"><span class="verse-num">33:3</span> <span class="verse-body">et ille viderit gladium venientem super terram et cecinerit bucina et adnuntiaverit populo</span></p>
<p id="zephaniah-33-4"><span class="verse-num">33:4</span> <span class="verse-body">audiens autem quisquis ille est sonum bucinae non se observaverit veneritque gladius et tulerit eum sanguis ipsius super caput eius erit</span></p>
<p id="zephaniah-33-5"><span class="verse-num">33:5</span> <span class="verse-body">sonum bucinae audivit et non se observavit sanguis eius in ipso erit si autem custodierit animam suam salvavit</span></p>
<p id="zephaniah-33-6"><span class="verse-num">33:6</span> <span class="verse-body">quod si speculator viderit gladium venientem et non insonuerit bucina et populus non se custodierit veneritque gladius et tulerit de eis animam ille quidem in iniquitate sua captus est sanguinem autem eius de manu speculatoris requiram</span></p>
<p id="zephaniah-33-7"><span class="verse-num">33:7</span> <span class="verse-body">et tu fili hominis speculatorem dedi te domui Israhel audiens ergo ex ore meo sermonem adnuntiabis eis ex me</span></p>
<p id="zephaniah-33-8"><span class="verse-num">33:8</span> <span class="verse-body">si me dicente ad impium impie morte morieris non fueris locutus ut se custodiat impius a via sua ipse impius in iniquitate sua morietur sanguinem autem eius de manu tua requiram</span></p>
<p id="zephaniah-33-9"><span class="verse-num">33:9</span> <span class="verse-body">si autem adnuntiante te ad impium ut a viis suis convertatur non fuerit conversus a via sua ipse in iniquitate sua morietur porro tu animam tuam liberasti</span></p>
<p id="zephaniah-33-10"><span class="verse-num">33:10</span> <span class="verse-body">tu ergo fili hominis dic ad domum Israhel sic locuti estis dicentes iniquitates nostrae et peccata nostra super nos sunt et in ipsis nos tabescimus quomodo ergo vivere poterimus</span></p>
<p id="zephaniah-33-11"><span class="verse-num">33:11</span> <span class="verse-body">dic ad eos vivo ego dicit Dominus Deus nolo mortem impii sed ut revertatur impius a via sua et vivat convertimini a viis vestris pessimis et quare moriemini domus Israhel</span></p>
<p id="zephaniah-33-12"><span class="verse-num">33:12</span> <span class="verse-body">tu itaque fili hominis dic ad filios populi tui iustitia iusti non liberabit eum in quacumque die peccaverit et impietas impii non nocebit ei in quacumque die conversus fuerit ab impietate sua et iustus non poterit vivere in iustitia sua in quacumque die peccaverit</span></p>
<p id="zephaniah-33-13"><span class="verse-num">33:13</span> <span class="verse-body">etiam si dixero iusto quod vita vivat et confisus in iustitia sua fecerit iniquitatem omnes iustitiae eius oblivioni tradentur et in iniquitate sua quam operatus est in ipsa morietur</span></p>
<p id="zephaniah-33-14"><span class="verse-num">33:14</span> <span class="verse-body">sin autem dixero impio morte morieris et egerit paenitentiam a peccato suo feceritque iudicium et iustitiam</span></p>
<p id="zephaniah-33-15"><span class="verse-num">33:15</span> <span class="verse-body">pignus restituerit ille impius rapinamque reddiderit in mandatis vitae ambulaverit nec fecerit quicquam iniustum vita vivet et non morietur</span></p>
<p id="zephaniah-33-16"><span class="verse-num">33:16</span> <span class="verse-body">omnia peccata eius quae peccavit non inputabuntur ei iudicium et iustitiam fecit vita vivet</span></p>
<p id="zephaniah-33-17"><span class="verse-num">33:17</span> <span class="verse-body">et dixerunt filii populi tui non est aequi ponderis via Domini et ipsorum via iniusta est</span></p>
<p id="zephaniah-33-18"><span class="verse-num">33:18</span> <span class="verse-body">cum enim recesserit iustus a iustitia sua feceritque iniquitatem morietur in eis</span></p>
<p id="zephaniah-33-19"><span class="verse-num">33:19</span> <span class="verse-body">et cum recesserit impius ab impietate sua feceritque iudicium et iustitiam vivet in eis</span></p>
<p id="zephaniah-33-20"><span class="verse-num">33:20</span> <span class="verse-body">et dicitis non est recta via Domini unumquemque iuxta vias suas iudicabo de vobis domus Israhel</span></p>
<p id="zephaniah-33-21"><span class="verse-num">33:21</span> <span class="verse-body">et factum est in duodecimo anno in duodecimo mense in quinta mensis transmigrationis nostrae venit ad me qui fugerat de Hierusalem dicens vastata est civitas</span></p>
<p id="zephaniah-33-22"><span class="verse-num">33:22</span> <span class="verse-body">manus autem Domini facta fuerat ad me vespere antequam veniret qui fugerat aperuitque os meum donec veniret ad me mane et aperto ore meo non silui amplius</span></p>
<p id="zephaniah-33-23"><span class="verse-num">33:23</span> <span class="verse-body">et factum est verbum Domini ad me dicens</span></p>
<p id="zephaniah-33-24"><span class="verse-num">33:24</span> <span class="verse-body">fili hominis qui habitant in ruinosis his super humum Israhel loquentes aiunt unus erat Abraham et hereditate possedit terram nos autem multi nobis data est terra in possessionem</span></p>
<p id="zephaniah-33-25"><span class="verse-num">33:25</span> <span class="verse-body">idcirco dices ad eos haec dicit Dominus Deus qui in sanguine comeditis et oculos vestros levatis ad inmunditias vestras et sanguinem funditis numquid terram hereditate possidebitis</span></p>
<p id="zephaniah-33-26"><span class="verse-num">33:26</span> <span class="verse-body">stetistis in gladiis vestris fecistis abominationes et unusquisque uxorem proximi sui polluit et terram hereditate possidebitis</span></p>
<p id="zephaniah-33-27"><span class="verse-num">33:27</span> <span class="verse-body">haec dices ad eos sic dicit Dominus Deus vivo ego quia qui in ruinosis habitant gladio cadent et qui in agro est bestiis tradetur ad devorandum qui autem in praesidiis et in speluncis sunt peste morientur</span></p>
<p id="zephaniah-33-28"><span class="verse-num">33:28</span> <span class="verse-body">et dabo terram in solitudinem et desertum et deficiet superba fortitudo eius et desolabuntur montes Israhel eo quod nullus sit qui per eos transeat</span></p>
<p id="zephaniah-33-29"><span class="verse-num">33:29</span> <span class="verse-body">et scient quia ego Dominus cum dedero terram desolatam et desertam propter universas abominationes suas quas operati sunt</span></p>
<p id="zephaniah-33-30"><span class="verse-num">33:30</span> <span class="verse-body">et tu fili hominis filii populi tui qui loquuntur de te iuxta muros et in ostiis domorum et dicunt unus ad alterum vir ad proximum suum loquentes venite et audiamus qui sit sermo egrediens a Domino</span></p>
<p id="zephaniah-33-31"><span class="verse-num">33:31</span> <span class="verse-body">et veniunt ad te quasi si ingrediatur populus et sedent coram te populus meus et audiunt sermones tuos et non faciunt eos quia in canticum oris sui vertunt illos et avaritiam suam sequitur cor eorum</span></p>
<p id="zephaniah-33-32"><span class="verse-num">33:32</span> <span class="verse-body">et es eis quasi carmen musicum quod suavi dulcique sono canitur et audient verba tua et non facient ea</span></p>
<p id="zephaniah-33-33"><span class="verse-num">33:33</span> <span class="verse-body">et cum venerit quod praedictum est ecce enim venit tunc scient quod prophetes fuerit inter eos __________________________________________________________________</span></p>
<h2 id="zephaniah-ch-34">Chapter 34</h2>
<p class="verses"><a href="#zephaniah-34-1">1</a> <a href="#zephaniah-34-2">2</a> <a href="#zephaniah-34-3">3</a> <a href="#zephaniah-34-4">4</a> <a href="#zephaniah-34-5">5</a> <a href="#zephaniah-34-6">6</a> <a href="#zephaniah-34-7">7</a> <a href="#zephaniah-34-8">8</a> <a href="#zephaniah-34-9">9</a> <a href="#zephaniah-34-10">10</a> <a href="#zephaniah-34-11">11</a> <a href="#zephaniah-34-12">12</a> <a href="#zephaniah-34-13">13</a> <a href="#zephaniah-34-14">14</a> <a href="#zephaniah-34-15">15</a> <a href="#zephaniah-34-16">16</a> <a href="#zephaniah-34-17">17</a> <a href="#zephaniah-34-18">18</a> <a href="#zephaniah-34-19">19</a> <a href="#zephaniah-34-20">20</a> <a href="#zephaniah-34-21">21</a> <a href="#zephaniah-34-22">22</a> <a href="#zephaniah-34-23">23</a> <a href="#zephaniah-34-24">24</a> <a href="#zephaniah-34-25">25</a> <a href="#zephaniah-34-26">26</a> <a href="#zephaniah-34-27">27</a> <a href="#zephaniah-34-28">28</a> <a href="#zephaniah-34-29">29</a> <a href="#zephaniah-34-30">30</a> <a href="#zephaniah-34-31">31</a></p>
<p id="zephaniah-34-1"><span class="verse-num">34:1</span> <span class="verse-body">et factum est verbum Domini ad me dicens</span></p>
<p id="zephaniah-34-2"><span class="verse-num">34:2</span> <span class="verse-body">fili hominis propheta de pastoribus Israhel propheta et dices pastoribus haec dicit Dominus Deus vae pastoribus Israhel qui pascebant semet ipsos nonne greges pascuntur a pastoribus</span></p>
<p id="zephaniah-34-3"><span class="verse-num">34:3</span> <span class="verse-body">lac comedebatis et lanis operiebamini et quod crassum erat occidebatis gregem autem meum non pascebatis</span></p>
<p id="zephaniah-34-4"><span class="verse-num">34:4</span> <span class="verse-body">quod infirmum fuit non consolidastis et quod aegrotum non sanastis quod fractum est non alligastis et quod abiectum est non reduxistis quod perierat non quaesistis sed cum austeritate imperabatis eis et cum potentia</span></p>
<p id="zephaniah-34-5"><span class="verse-num">34:5</span> <span class="verse-body">et dispersae sunt oves meae eo quod non esset pastor et factae sunt in devorationem omnium bestiarum agri et dispersae sunt</span></p>
<p id="zephaniah-34-6"><span class="verse-num">34:6</span> <span class="verse-body">erraverunt greges mei in cunctis montibus et in universo colle excelso et super omnem faciem terrae dispersi sunt greges mei et non erat qui requireret non erat inquam qui requireret</span></p>
<p id="zephaniah-34-7"><span class="verse-num">34:7</span> <span class="verse-body">propterea pastores audite verbum Domini</span></p>
<p id="zephaniah-34-8"><span class="verse-num">34:8</span> <span class="verse-body">vivo ego dicit Dominus Deus quia pro eo quod facti sunt greges mei in rapinam et oves meae in devorationem omnium bestiarum agri eo quod non esset pastor neque enim quaesierunt pastores gregem meum sed pascebant pastores semet ipsos et greges meos non pascebant</span></p>
<p id="zephaniah-34-9"><span class="verse-num">34:9</span> <span class="verse-body">propterea pastores audite verbum Domini</span></p>
<p id="zephaniah-34-10"><span class="verse-num">34:10</span> <span class="verse-body">haec dicit Dominus Deus ecce ego ipse super pastores requiram gregem meum de manu eorum et cessare eos faciam ut ultra non pascant gregem nec pascant amplius pastores semet ipsos et liberabo gregem meum de ore eorum et non erunt ultra eis in escam</span></p>
<p id="zephaniah-34-11"><span class="verse-num">34:11</span> <span class="verse-body">quia haec dicit Dominus Deus ecce ego ipse requiram oves meas et visitabo eas</span></p>
<p id="zephaniah-34-12"><span class="verse-num">34:12</span> <span class="verse-body">sicut visitat pastor gregem suum in die quando fuerit in medio ovium suarum dissipatarum sic visitabo oves meas et liberabo eas de omnibus locis quo dispersae fuerant in die nubis et caliginis</span></p>
<p id="zephaniah-34-13"><span class="verse-num">34:13</span> <span class="verse-body">et educam eas de populis et congregabo eas de terris et inducam eas in terram suam et pascam eas in montibus Israhel in rivis et in cunctis sedibus terrae</span></p>
<p id="zephaniah-34-14"><span class="verse-num">34:14</span> <span class="verse-body">in pascuis uberrimis pascam eas et in montibus excelsis Israhel erunt pascuae eorum ibi requiescent in herbis virentibus et in pascuis pinguibus pascentur super montes Israhel</span></p>
<p id="zephaniah-34-15"><span class="verse-num">34:15</span> <span class="verse-body">ego pascam oves meas et ego eas accubare faciam dicit Dominus Deus</span></p>
<p id="zephaniah-34-16"><span class="verse-num">34:16</span> <span class="verse-body">quod perierat requiram et quod abiectum erat reducam et quod confractum fuerat alligabo et quod infirmum erat consolidabo et quod pingue et forte custodiam et pascam illas in iudicio</span></p>
<p id="zephaniah-34-17"><span class="verse-num">34:17</span> <span class="verse-body">vos autem greges mei haec dicit Dominus Deus ecce ego iudico inter pecus et pecus arietum et hircorum</span></p>
<p id="zephaniah-34-18"><span class="verse-num">34:18</span> <span class="verse-body">nonne satis vobis erat pascuam bonam depasci insuper et reliquias pascuarum vestrarum conculcastis pedibus vestris et cum purissimam aquam biberetis reliquam pedibus vestris turbabatis</span></p>
<p id="zephaniah-34-19"><span class="verse-num">34:19</span> <span class="verse-body">et oves meae his quae conculcata pedibus vestris fuerant pascebantur et quae pedes vestri turbaverant haec bibebant</span></p>
<p id="zephaniah-34-20"><span class="verse-num">34:20</span> <span class="verse-body">propterea haec dicit Dominus Deus ad eos ecce ego ipse iudico inter pecus pingue et macilentum</span></p>
<p id="zephaniah-34-21"><span class="verse-num">34:21</span> <span class="verse-body">pro eo quod lateribus et umeris inpingebatis et cornibus vestris ventilabatis omnia infirma pecora donec dispergerentur foras</span></p>
<p id="zephaniah-34-22"><span class="verse-num">34:22</span> <span class="verse-body">salvabo gregem meum et non erit ultra in rapinam et iudicabo inter pecus et pecus</span></p>
<p id="zephaniah-34-23"><span class="verse-num">34:23</span> <span class="verse-body">et suscitabo super ea pastorem unum qui pascat ea servum meum David ipse pascet ea et ipse erit eis in pastorem</span></p>
<p id="zephaniah-34-24"><span class="verse-num">34:24</span> <span class="verse-body">ego autem Dominus ero eis in Deum et servus meus David princeps in medio eorum ego Dominus locutus sum</span></p>
<p id="zephaniah-34-25"><span class="verse-num">34:25</span> <span class="verse-body">et faciam cum eis pactum pacis et cessare faciam bestias pessimas de terra et qui habitant in deserto securi dormient in saltibus</span></p>
<p id="zephaniah-34-26"><span class="verse-num">34:26</span> <span class="verse-body">et ponam eos in circuitu collis mei benedictionem et deducam imbrem in tempore suo pluviae benedictionis erunt</span></p>
<p id="zephaniah-34-27"><span class="verse-num">34:27</span> <span class="verse-body">et dabit lignum agri fructum suum et terra dabit germen suum et erunt in terra sua absque timore et scient quia ego Dominus cum contrivero catenas iugi eorum et eruero eos de manu imperantium sibi</span></p>
<p id="zephaniah-34-28"><span class="verse-num">34:28</span> <span class="verse-body">et non erunt ultra in rapinam gentibus neque bestiae terrae devorabunt eos sed habitabunt confidenter absque ullo terrore</span></p>
<p id="zephaniah-34-29"><span class="verse-num">34:29</span> <span class="verse-body">et suscitabo eis germen nominatum et non erunt ultra inminuti fame in terra neque portabunt amplius obprobria gentium</span></p>
<p id="zephaniah-34-30"><span class="verse-num">34:30</span> <span class="verse-body">et scient quia ego Dominus Deus eorum cum eis et ipsi populus meus domus Israhel ait Dominus Deus</span></p>
<p id="zephaniah-34-31"><span class="verse-num">34:31</span> <span class="verse-body">vos autem greges mei greges pascuae meae homines estis et ego Dominus Deus vester dicit Dominus Deus __________________________________________________________________</span></p>
<h2 id="zephaniah-ch-35">Chapter 35</h2>
<p class="verses"><a href="#zephaniah-35-1">1</a> <a href="#zephaniah-35-2">2</a> <a href="#zephaniah-35-3">3</a> <a href="#zephaniah-35-4">4</a> <a href="#zephaniah-35-5">5</a> <a href="#zephaniah-35-6">6</a> <a href="#zephaniah-35-7">7</a> <a href="#zephaniah-35-8">8</a> <a href="#zephaniah-35-9">9</a> <a href="#zephaniah-35-10">10</a> <a href="#zephaniah-35-11">11</a> <a href="#zephaniah-35-12">12</a> <a href="#zephaniah-35-13">13</a> <a href="#zephaniah-35-14">14</a> <a href="#zephaniah-35-15">15</a></p>
<p id="zephaniah-35-1"><span class="verse-num">35:1</span> <span class="verse-body">et factus est sermo Domini ad me dicens</span></p>
<p id="zephaniah-35-2"><span class="verse-num">35:2</span> <span class="verse-body">fili hominis pone faciem tuam adversum montem Seir et prophetabis de eo et dices illi</span></p>
<p id="zephaniah-35-3"><span class="verse-num">35:3</span> <span class="verse-body">haec dicit Dominus Deus ecce ego ad te mons Seir et extendam manum meam super te et dabo te desolatum atque desertum</span></p>
<p id="zephaniah-35-4"><span class="verse-num">35:4</span> <span class="verse-body">urbes tuas demoliar et tu desertus eris et scies quia ego Dominus</span></p>
<p id="zephaniah-35-5"><span class="verse-num">35:5</span> <span class="verse-body">eo quod fueris inimicus sempiternus et concluseris filios Israhel in manus gladii in tempore adflictionis eorum in tempore iniquitatis extremae</span></p>
<p id="zephaniah-35-6"><span class="verse-num">35:6</span> <span class="verse-body">propterea vivo ego dicit Dominus Deus quoniam sanguini tradam te et sanguis te persequetur et cum sanguinem oderis sanguis persequetur te</span></p>
<p id="zephaniah-35-7"><span class="verse-num">35:7</span> <span class="verse-body">et dabo montem Seir desolatum et desertum et auferam de eo euntem et redeuntem</span></p>
<p id="zephaniah-35-8"><span class="verse-num">35:8</span> <span class="verse-body">et implebo montes eius occisorum suorum in collibus tuis et in vallibus tuis atque in torrentibus interfecti gladio cadent</span></p>
<p id="zephaniah-35-9"><span class="verse-num">35:9</span> <span class="verse-body">in solitudines sempiternas tradam te et civitates tuae non habitabuntur et scietis quoniam ego Dominus</span></p>
<p id="zephaniah-35-10"><span class="verse-num">35:10</span> <span class="verse-body">eo quod dixeris duae gentes et duae terrae meae erunt et hereditate possidebo eas cum Dominus esset ibi</span></p>
<p id="zephaniah-35-11"><span class="verse-num">35:11</span> <span class="verse-body">propterea vivo ego dicit Dominus Deus quia faciam iuxta iram tuam et secundum zelum tuum quem fecisti odio habens eos et notus efficiar per eos cum te iudicavero</span></p>
<p id="zephaniah-35-12"><span class="verse-num">35:12</span> <span class="verse-body">et scies quia ego Dominus audivi universa obprobria tua quae locutus es de montibus Israhel dicens deserti nobis dati sunt ad devorandum</span></p>
<p id="zephaniah-35-13"><span class="verse-num">35:13</span> <span class="verse-body">et insurrexistis super me ore vestro et rogastis adversum me verba vestra ego audivi</span></p>
<p id="zephaniah-35-14"><span class="verse-num">35:14</span> <span class="verse-body">haec dicit Dominus Deus laetante universa terra in solitudinem te redigam</span></p>
<p id="zephaniah-35-15"><span class="verse-num">35:15</span> <span class="verse-body">sicuti gavisus es super hereditatem domus Israhel eo quod fuerit dissipata sic faciam tibi dissipatus eris mons Seir et Idumea omnis et scient quia ego Dominus __________________________________________________________________</span></p>
<h2 id="zephaniah-ch-36">Chapter 36</h2>
<p class="verses"><a href="#zephaniah-36-1">1</a> <a href="#zephaniah-36-2">2</a> <a href="#zephaniah-36-3">3</a> <a href="#zephaniah-36-4">4</a> <a href="#zephaniah-36-5">5</a> <a href="#zephaniah-36-6">6</a> <a href="#zephaniah-36-7">7</a> <a href="#zephaniah-36-8">8</a> <a href="#zephaniah-36-9">9</a> <a href="#zephaniah-36-10">10</a> <a href="#zephaniah-36-11">11</a> <a href="#zephaniah-36-12">12</a> <a href="#zephaniah-36-13">13</a> <a href="#zephaniah-36-14">14</a> <a href="#zephaniah-36-15">15</a> <a href="#zephaniah-36-16">16</a> <a href="#zephaniah-36-17">17</a> <a href="#zephaniah-36-18">18</a> <a href="#zephaniah-36-19">19</a> <a href="#zephaniah-36-20">20</a> <a href="#zephaniah-36-21">21</a> <a href="#zephaniah-36-22">22</a> <a href="#zephaniah-36-23">23</a> <a href="#zephaniah-36-24">24</a> <a href="#zephaniah-36-25">25</a> <a href="#zephaniah-36-26">26</a> <a href="#zephaniah-36-27">27</a> <a href="#zephaniah-36-28">28</a> <a href="#zephaniah-36-29">29</a> <a href="#zephaniah-36-30">30</a> <a href="#zephaniah-36-31">31</a> <a href="#zephaniah-36-32">32</a> <a href="#zephaniah-36-33">33</a> <a href="#zephaniah-36-34">34</a> <a href="#zephaniah-36-35">35</a> <a href="#zephaniah-36-36">36</a> <a href="#zephaniah-36-37">37</a> <a href="#zephaniah-36-38">38</a></p>
<p id="zephaniah-36-1"><span class="verse-num">36:1</span> <span class="verse-body">tu autem fili hominis propheta super montes Israhel et dices montes Israhel audite verbum Domini</span></p>
<p id="zephaniah-36-2"><span class="verse-num">36:2</span> <span class="verse-body">haec dicit Dominus Deus eo quod dixerit inimicus de vobis euge altitudines sempiternae in hereditatem datae sunt nobis</span></p>
<p id="zephaniah-36-3"><span class="verse-num">36:3</span> <span class="verse-body">propterea vaticinare et dic haec dicit Dominus Deus pro eo quod desolati estis et conculcati per circuitum et facti in hereditatem reliquis gentibus et ascendistis super labium linguae et obprobrium populi</span></p>
<p id="zephaniah-36-4"><span class="verse-num">36:4</span> <span class="verse-body">propterea montes Israhel audite verbum Domini Dei haec dicit Dominus Deus montibus et collibus torrentibus vallibusque et desertis parietinis et urbibus derelictis quae depopulatae sunt et subsannatae a reliquis gentibus per circuitum</span></p>
<p id="zephaniah-36-5"><span class="verse-num">36:5</span> <span class="verse-body">propterea haec dicit Dominus Deus quoniam in igne zeli mei locutus sum de reliquis gentibus et de Idumea universa qui dederunt terram meam sibi in hereditatem cum gaudio et toto corde ex animo et eiecerunt eam ut vastarent</span></p>
<p id="zephaniah-36-6"><span class="verse-num">36:6</span> <span class="verse-body">idcirco vaticinare super humum Israhel et dices montibus et collibus iugis et vallibus haec dicit Dominus Deus ecce ego in zelo meo et in furore meo locutus sum eo quod confusionem gentium sustinueritis</span></p>
<p id="zephaniah-36-7"><span class="verse-num">36:7</span> <span class="verse-body">idcirco haec dicit Dominus Deus ego levavi manum meam ut gentes quae in circuitu vestro sunt ipsae confusionem suam portent</span></p>
<p id="zephaniah-36-8"><span class="verse-num">36:8</span> <span class="verse-body">vos autem montes Israhel ramos vestros germinetis et fructum vestrum adferatis populo meo Israhel prope est enim ut veniat</span></p>
<p id="zephaniah-36-9"><span class="verse-num">36:9</span> <span class="verse-body">quia ecce ego ad vos et convertar ad vos et arabimini et accipietis sementem</span></p>
<p id="zephaniah-36-10"><span class="verse-num">36:10</span> <span class="verse-body">et multiplicabo in vobis homines omnemque domum Israhel et habitabuntur civitates et ruinosa instaurabuntur</span></p>
<p id="zephaniah-36-11"><span class="verse-num">36:11</span> <span class="verse-body">et replebo vos hominibus et iumentis et multiplicabuntur et crescent et habitari vos faciam sicut a principio bonisque donabo maioribus quam habuistis ab initio et scietis quia ego Dominus</span></p>
<p id="zephaniah-36-12"><span class="verse-num">36:12</span> <span class="verse-body">et adducam super vos homines populum meum Israhel et hereditate possidebunt te et eris eis in hereditatem et non addes ultra ut absque eis sis</span></p>
<p id="zephaniah-36-13"><span class="verse-num">36:13</span> <span class="verse-body">haec dicit Dominus Deus pro eo quod dicunt de vobis devoratrix hominum es et suffocans gentem tuam</span></p>
<p id="zephaniah-36-14"><span class="verse-num">36:14</span> <span class="verse-body">propterea homines non comedes amplius et gentem tuam non necabis ultra ait Dominus Deus</span></p>
<p id="zephaniah-36-15"><span class="verse-num">36:15</span> <span class="verse-body">nec auditam faciam in te amplius confusionem gentium et obprobrium populorum nequaquam portabis et gentem tuam non amittes amplius ait Dominus Deus</span></p>
<p id="zephaniah-36-16"><span class="verse-num">36:16</span> <span class="verse-body">et factum est verbum Domini ad me dicens</span></p>
<p id="zephaniah-36-17"><span class="verse-num">36:17</span> <span class="verse-body">fili hominis domus Israhel habitaverunt in humo sua et polluerunt eam in viis suis et in studiis suis iuxta inmunditiam menstruatae facta est via eorum coram me</span></p>
<p id="zephaniah-36-18"><span class="verse-num">36:18</span> <span class="verse-body">et effudi indignationem meam super eos pro sanguine quem fuderunt super terram et in idolis suis polluerunt eam</span></p>
<p id="zephaniah-36-19"><span class="verse-num">36:19</span> <span class="verse-body">et dispersi eos in gentes et ventilati sunt in terris iuxta vias eorum et adinventiones iudicavi eos</span></p>
<p id="zephaniah-36-20"><span class="verse-num">36:20</span> <span class="verse-body">et ingressi sunt ad gentes ad quas introierunt et polluerunt nomen sanctum meum cum diceretur de eis populus Domini iste est et de terra eius egressi sunt</span></p>
<p id="zephaniah-36-21"><span class="verse-num">36:21</span> <span class="verse-body">et peperci nomini meo sancto quod polluerat domus Israhel in gentibus ad quas ingressi sunt</span></p>
<p id="zephaniah-36-22"><span class="verse-num">36:22</span> <span class="verse-body">idcirco dices domui Israhel haec dicit Dominus Deus non propter vos ego faciam domus Israhel sed propter nomen sanctum meum quod polluistis in gentibus ad quas intrastis</span></p>
<p id="zephaniah-36-23"><span class="verse-num">36:23</span> <span class="verse-body">et sanctificabo nomen meum magnum quod pollutum est inter gentes quod polluistis in medio earum ut sciant gentes quia ego Dominus ait Dominus exercituum cum sanctificatus fuero in vobis coram eis</span></p>
<p id="zephaniah-36-24"><span class="verse-num">36:24</span> <span class="verse-body">tollam quippe vos de gentibus et congregabo de universis terris et adducam vos in terram vestram</span></p>
<p id="zephaniah-36-25"><span class="verse-num">36:25</span> <span class="verse-body">et effundam super vos aquam mundam et mundabimini ab omnibus inquinamentis vestris et ab universis idolis vestris mundabo vos</span></p>
<p id="zephaniah-36-26"><span class="verse-num">36:26</span> <span class="verse-body">et dabo vobis cor novum et spiritum novum ponam in medio vestri et auferam cor lapideum de carne vestra et dabo vobis cor carneum</span></p>
<p id="zephaniah-36-27"><span class="verse-num">36:27</span> <span class="verse-body">et spiritum meum ponam in medio vestri et faciam ut in praeceptis meis ambuletis et iudicia mea custodiatis et operemini</span></p>
<p id="zephaniah-36-28"><span class="verse-num">36:28</span> <span class="verse-body">et habitabitis in terra quam dedi patribus vestris et eritis mihi in populum et ego ero vobis in Deum</span></p>
<p id="zephaniah-36-29"><span class="verse-num">36:29</span> <span class="verse-body">et salvabo vos ex universis inquinamentis vestris et vocabo frumentum et multiplicabo illud et non inponam in vobis famem</span></p>
<p id="zephaniah-36-30"><span class="verse-num">36:30</span> <span class="verse-body">et multiplicabo fructum ligni et genimina agri ut non portetis ultra obprobrium famis in gentibus</span></p>
<p id="zephaniah-36-31"><span class="verse-num">36:31</span> <span class="verse-body">et recordabimini viarum vestrarum pessimarum studiorumque non bonorum et displicebunt vobis iniquitates vestrae et scelera vestra</span></p>
<p id="zephaniah-36-32"><span class="verse-num">36:32</span> <span class="verse-body">non propter vos ego faciam ait Dominus Deus notum sit vobis confundimini et erubescite super viis vestris domus Israhel</span></p>
<p id="zephaniah-36-33"><span class="verse-num">36:33</span> <span class="verse-body">haec dicit Dominus Deus in die qua mundavero vos ex omnibus iniquitatibus vestris et habitari fecero urbes et instauravero ruinosa</span></p>
<p id="zephaniah-36-34"><span class="verse-num">36:34</span> <span class="verse-body">et terra deserta fuerit exculta quae quondam erat desolata in oculis omnis viatoris</span></p>
<p id="zephaniah-36-35"><span class="verse-num">36:35</span> <span class="verse-body">dicent terra illa inculta facta est ut hortus voluptatis et civitates desertae et destitutae atque suffossae munitae sederunt</span></p>
<p id="zephaniah-36-36"><span class="verse-num">36:36</span> <span class="verse-body">et scient gentes quaecumque derelictae fuerint in circuitu vestro quia ego Dominus aedificavi dissipata plantavique inculta ego Dominus locutus sum et fecerim</span></p>
<p id="zephaniah-36-37"><span class="verse-num">36:37</span> <span class="verse-body">haec dicit Dominus Deus adhuc in hoc invenient me domus Israhel ut faciam eis multiplicabo eos sicut gregem hominum</span></p>
<p id="zephaniah-36-38"><span class="verse-num">36:38</span> <span class="verse-body">ut gregem sanctum ut gregem Hierusalem in sollemnitatibus eius sic erunt civitates desertae plenaeque gregibus hominum et scient quia ego Dominus __________________________________________________________________</span></p>
<h2 id="zephaniah-ch-37">Chapter 37</h2>
<p class="verses"><a href="#zephaniah-37-1">1</a> <a href="#zephaniah-37-2">2</a> <a href="#zephaniah-37-3">3</a> <a href="#zephaniah-37-4">4</a> <a href="#zephaniah-37-5">5</a> <a href="#zephaniah-37-6">6</a> <a href="#zephaniah-37-7">7</a> <a href="#zephaniah-37-8">8</a> <a href="#zephaniah-37-9">9</a> <a href="#zephaniah-37-10">10</a> <a href="#zephaniah-37-11">11</a> <a href="#zephaniah-37-12">12</a> <a href="#zephaniah-37-13">13</a> <a href="#zephaniah-37-14">14</a> <a href="#zephaniah-37-15">15</a> <a href="#zephaniah-37-16">16</a> <a href="#zephaniah-37-17">17</a> <a href="#zephaniah-37-18">18</a> <a href="#zephaniah-37-19">19</a> <a href="#zephaniah-37-20">20</a> <a href="#zephaniah-37-21">21</a> <a href="#zephaniah-37-22">22</a> <a href="#zephaniah-37-23">23</a> <a href="#zephaniah-37-24">24</a> <a href="#zephaniah-37-25">25</a> <a href="#zephaniah-37-26">26</a> <a href="#zephaniah-37-27">27</a> <a href="#zephaniah-37-28">28</a></p>
<p id="zephaniah-37-1"><span class="verse-num">37:1</span> <span class="verse-body">facta est super me manus Domini et eduxit me in spiritu Domini et dimisit me in medio campi qui erat plenus ossibus</span></p>
<p id="zephaniah-37-2"><span class="verse-num">37:2</span> <span class="verse-body">et circumduxit me per ea in gyro erant autem multa valde super faciem campi siccaque vehementer</span></p>
<p id="zephaniah-37-3"><span class="verse-num">37:3</span> <span class="verse-body">et dixit ad me fili hominis putasne vivent ossa ista et dixi Domine Deus tu nosti</span></p>
<p id="zephaniah-37-4"><span class="verse-num">37:4</span> <span class="verse-body">et dixit ad me vaticinare de ossibus istis et dices eis ossa arida audite verbum Domini</span></p>
<p id="zephaniah-37-5"><span class="verse-num">37:5</span> <span class="verse-body">haec dicit Dominus Deus ossibus his ecce ego intromittam in vos spiritum et vivetis</span></p>
<p id="zephaniah-37-6"><span class="verse-num">37:6</span> <span class="verse-body">et dabo super vos nervos et succrescere faciam super vos carnes et superextendam in vobis cutem et dabo vobis spiritum et vivetis et scietis quia ego Dominus</span></p>
<p id="zephaniah-37-7"><span class="verse-num">37:7</span> <span class="verse-body">et prophetavi sicut praeceperat mihi factus est autem sonitus prophetante me et ecce commotio et accesserunt ossa ad ossa unumquodque ad iuncturam suam</span></p>
<p id="zephaniah-37-8"><span class="verse-num">37:8</span> <span class="verse-body">et vidi et ecce super ea nervi et carnes ascenderunt et extenta est in eis cutis desuper et spiritum non habebant</span></p>
<p id="zephaniah-37-9"><span class="verse-num">37:9</span> <span class="verse-body">et dixit ad me vaticinare ad spiritum vaticinare fili hominis et dices ad spiritum haec dicit Dominus Deus a quattuor ventis veni spiritus et insufla super interfectos istos et revivescant</span></p>
<p id="zephaniah-37-10"><span class="verse-num">37:10</span> <span class="verse-body">et prophetavi sicut praeceperat mihi et ingressus est in ea spiritus et vixerunt steteruntque super pedes suos exercitus grandis nimis valde</span></p>
<p id="zephaniah-37-11"><span class="verse-num">37:11</span> <span class="verse-body">et dixit ad me fili hominis ossa haec universa domus Israhel est ipsi dicunt aruerunt ossa nostra et periit spes nostra et abscisi sumus</span></p>
<p id="zephaniah-37-12"><span class="verse-num">37:12</span> <span class="verse-body">propterea vaticinare et dices ad eos haec dicit Dominus Deus ecce ego aperiam tumulos vestros et educam vos de sepulchris vestris populus meus et inducam vos in terram Israhel</span></p>
<p id="zephaniah-37-13"><span class="verse-num">37:13</span> <span class="verse-body">et scietis quia ego Dominus cum aperuero sepulchra vestra et eduxero vos de tumulis vestris populus meus</span></p>
<p id="zephaniah-37-14"><span class="verse-num">37:14</span> <span class="verse-body">et dedero spiritum meum in vobis et vixeritis et requiescere vos faciam super humum vestram et scietis quia ego Dominus locutus sum et feci ait Dominus Deus</span></p>
<p id="zephaniah-37-15"><span class="verse-num">37:15</span> <span class="verse-body">et factus est sermo Domini ad me dicens</span></p>
<p id="zephaniah-37-16"><span class="verse-num">37:16</span> <span class="verse-body">et tu fili hominis sume tibi lignum unum et scribe super illud Iudae et filiorum Israhel sociis eius et tolle lignum alterum et scribe super eum Ioseph lignum Ephraim et cunctae domui Israhel sociorumque eius</span></p>
<p id="zephaniah-37-17"><span class="verse-num">37:17</span> <span class="verse-body">et adiunge illa unum ad alterum tibi in lignum unum et erunt in unionem in manu tua</span></p>
<p id="zephaniah-37-18"><span class="verse-num">37:18</span> <span class="verse-body">cum autem dixerint ad te filii populi tui loquentes nonne indicas nobis quid in his tibi velis</span></p>
<p id="zephaniah-37-19"><span class="verse-num">37:19</span> <span class="verse-body">loqueris ad eos haec dicit Dominus Deus ecce ego adsumam lignum Ioseph quod est in manu Ephraim et tribus Israhel quae iunctae sunt ei et dabo eas pariter cum ligno Iuda et faciam eas in lignum unum et erunt unum in manu eius</span></p>
<p id="zephaniah-37-20"><span class="verse-num">37:20</span> <span class="verse-body">erunt autem ligna super quae scripseris in manu tua in oculis eorum</span></p>
<p id="zephaniah-37-21"><span class="verse-num">37:21</span> <span class="verse-body">et dices ad eos haec dicit Dominus Deus ecce ego adsumam filios Israhel de medio nationum ad quas abierunt et congregabo eos undique et adducam eos ad humum suam</span></p>
<p id="zephaniah-37-22"><span class="verse-num">37:22</span> <span class="verse-body">et faciam eos gentem unam in terra in montibus Israhel et rex unus erit omnibus imperans et non erunt ultra duae gentes nec dividentur amplius in duo regna</span></p>
<p id="zephaniah-37-23"><span class="verse-num">37:23</span> <span class="verse-body">neque polluentur ultra in idolis suis et abominationibus suis et in cunctis iniquitatibus suis et salvos eos faciam de universis sedibus suis in quibus peccaverunt et mundabo eos et erunt mihi populus et ego ero eis Deus</span></p>
<p id="zephaniah-37-24"><span class="verse-num">37:24</span> <span class="verse-body">et servus meus David rex super eos et pastor unus erit omnium eorum in iudiciis meis ambulabunt et mandata mea custodient et facient ea</span></p>
<p id="zephaniah-37-25"><span class="verse-num">37:25</span> <span class="verse-body">et habitabunt super terram quam dedi servo meo Iacob in qua habitaverunt patres vestri et habitabunt super eam ipsi et filii eorum et filii filiorum eorum usque in sempiternum et David servus meus princeps eorum in perpetuum</span></p>
<p id="zephaniah-37-26"><span class="verse-num">37:26</span> <span class="verse-body">et percutiam illis foedus pacis pactum sempiternum erit eis et fundabo eos et multiplicabo et dabo sanctificationem meam in medio eorum in perpetuum</span></p>
<p id="zephaniah-37-27"><span class="verse-num">37:27</span> <span class="verse-body">et erit tabernaculum meum in eis et ero eis Deus et ipsi erunt mihi populus</span></p>
<p id="zephaniah-37-28"><span class="verse-num">37:28</span> <span class="verse-body">et scient gentes quia ego Dominus sanctificator Israhel cum fuerit sanctificatio mea in medio eorum in perpetuum __________________________________________________________________</span></p>
<h2 id="zephaniah-ch-38">Chapter 38</h2>
<p class="verses"><a href="#zephaniah-38-1">1</a> <a href="#zephaniah-38-2">2</a> <a href="#zephaniah-38-3">3</a> <a href="#zephaniah-38-4">4</a> <a href="#zephaniah-38-5">5</a> <a href="#zephaniah-38-6">6</a> <a href="#zephaniah-38-7">7</a> <a href="#zephaniah-38-8">8</a> <a href="#zephaniah-38-9">9</a> <a href="#zephaniah-38-10">10</a> <a href="#zephaniah-38-11">11</a> <a href="#zephaniah-38-12">12</a> <a href="#zephaniah-38-13">13</a> <a href="#zephaniah-38-14">14</a> <a href="#zephaniah-38-15">15</a> <a href="#zephaniah-38-16">16</a> <a href="#zephaniah-38-17">17</a> <a href="#zephaniah-38-18">18</a> <a href="#zephaniah-38-19">19</a> <a href="#zephaniah-38-20">20</a> <a href="#zephaniah-38-21">21</a> <a href="#zephaniah-38-22">22</a> <a href="#zephaniah-38-23">23</a></p>
<p id="zephaniah-38-1"><span class="verse-num">38:1</span> <span class="verse-body">et factus est sermo Domini ad me dicens</span></p>
<p id="zephaniah-38-2"><span class="verse-num">38:2</span> <span class="verse-body">fili hominis pone faciem tuam contra Gog terram Magog principem capitis Mosoch et Thubal et vaticinare de eo</span></p>
<p id="zephaniah-38-3"><span class="verse-num">38:3</span> <span class="verse-body">et dices ad eum haec dicit Dominus Deus ecce ego ad te Gog principem capitis Mosoch et Thubal</span></p>
<p id="zephaniah-38-4"><span class="verse-num">38:4</span> <span class="verse-body">et circumagam te et ponam frenum in maxillis tuis et educam te et omnem exercitum tuum equos et equites vestitos loricis universos multitudinem magnam hastam et clypeum arripientium et gladium</span></p>
<p id="zephaniah-38-5"><span class="verse-num">38:5</span> <span class="verse-body">Persae Aethiopes et Lybies cum eis omnes scutati et galeati</span></p>
<p id="zephaniah-38-6"><span class="verse-num">38:6</span> <span class="verse-body">Gomer et universa agmina eius domus Thogorma latera aquilonis et totum robur eius populique multi tecum</span></p>
<p id="zephaniah-38-7"><span class="verse-num">38:7</span> <span class="verse-body">praepara et instrue te et omnem multitudinem tuam quae coacervata est ad te et esto eis in praeceptum</span></p>
<p id="zephaniah-38-8"><span class="verse-num">38:8</span> <span class="verse-body">post dies multos visitaberis in novissimo annorum venies ad terram quae reversa est a gladio congregata est de populis multis ad montes Israhel qui fuerunt deserti iugiter haec de populis educta est et habitaverunt in ea confidenter universi</span></p>
<p id="zephaniah-38-9"><span class="verse-num">38:9</span> <span class="verse-body">ascendens autem quasi tempestas venies et quasi nubes ut operias terram tu et omnia agmina tua et populi multi tecum</span></p>
<p id="zephaniah-38-10"><span class="verse-num">38:10</span> <span class="verse-body">haec dicit Dominus Deus in die illa ascendent sermones super cor tuum et cogitabis cogitationem pessimam</span></p>
<p id="zephaniah-38-11"><span class="verse-num">38:11</span> <span class="verse-body">et dices ascendam ad terram absque muro veniam ad quiescentes habitantesque secure omnes habitant sine muro vectes et portae non sunt eis</span></p>
<p id="zephaniah-38-12"><span class="verse-num">38:12</span> <span class="verse-body">ut diripias spolia et invadas praedam ut inferas manum tuam super eos qui deserti fuerant et postea restituti et super populum qui est congregatus ex gentibus qui possidere coepit et esse habitator umbilici terrae</span></p>
<p id="zephaniah-38-13"><span class="verse-num">38:13</span> <span class="verse-body">Seba et Dedan et negotiatores Tharsis et omnes leones eius dicent tibi numquid ad sumenda spolia tu venis ecce ad diripiendam praedam congregasti multitudinem tuam ut tollas argentum et aurum auferas supellectilem atque substantiam et diripias manubias infinitas</span></p>
<p id="zephaniah-38-14"><span class="verse-num">38:14</span> <span class="verse-body">propterea vaticinare fili hominis et dices ad Gog haec dicit Dominus Deus numquid non in die illo cum habitaverit populus meus Israhel confidenter scies</span></p>
<p id="zephaniah-38-15"><span class="verse-num">38:15</span> <span class="verse-body">et venies de loco tuo a lateribus aquilonis tu et populi multi tecum ascensores equorum universi coetus magnus et exercitus vehemens</span></p>
<p id="zephaniah-38-16"><span class="verse-num">38:16</span> <span class="verse-body">et ascendes super populum meum Israhel quasi nubes ut operias terram in novissimis diebus eris et adducam te super terram meam ut sciant gentes me cum sanctificatus fuero in te in oculis eorum o Gog</span></p>
<p id="zephaniah-38-17"><span class="verse-num">38:17</span> <span class="verse-body">haec dicit Dominus Deus tu ergo ille es de quo locutus sum in diebus antiquis in manu servorum meorum prophetarum Israhel qui prophetaverunt in diebus illorum temporum ut adducerem te super eos</span></p>
<p id="zephaniah-38-18"><span class="verse-num">38:18</span> <span class="verse-body">et erit in die illa in die adventus Gog super terram Israhel ait Dominus Deus ascendet indignatio mea in furore meo</span></p>
<p id="zephaniah-38-19"><span class="verse-num">38:19</span> <span class="verse-body">et in zelo meo in igne irae meae locutus sum quia in die illa erit commotio magna super terram Israhel</span></p>
<p id="zephaniah-38-20"><span class="verse-num">38:20</span> <span class="verse-body">et commovebuntur a facie mea pisces maris et volucres caeli et bestiae agri et omne reptile quod movetur super humum cunctique homines qui sunt super faciem terrae et subvertentur montes et cadent sepes et omnis murus in terra corruet</span></p>
<p id="zephaniah-38-21"><span class="verse-num">38:21</span> <span class="verse-body">et convocabo adversum eum in cunctis montibus meis gladium ait Dominus Deus gladius uniuscuiusque in fratrem suum dirigetur</span></p>
<p id="zephaniah-38-22"><span class="verse-num">38:22</span> <span class="verse-body">et iudicabo eum peste et sanguine et imbre vehementi et lapidibus inmensis ignem et sulphur pluam super eum et super exercitum eius et super populos multos qui sunt cum eo</span></p>
<p id="zephaniah-38-23"><span class="verse-num">38:23</span> <span class="verse-body">et magnificabor et sanctificabor et notus ero in oculis gentium multarum et scient quia ego Dominus __________________________________________________________________</span></p>
<h2 id="zephaniah-ch-39">Chapter 39</h2>
<p class="verses"><a href="#zephaniah-39-1">1</a> <a href="#zephaniah-39-2">2</a> <a href="#zephaniah-39-3">3</a> <a href="#zephaniah-39-4">4</a> <a href="#zephaniah-39-5">5</a> <a href="#zephaniah-39-6">6</a> <a href="#zephaniah-39-7">7</a> <a href="#zephaniah-39-8">8</a> <a href="#zephaniah-39-9">9</a> <a href="#zephaniah-39-10">10</a> <a href="#zephaniah-39-11">11</a> <a href="#zephaniah-39-12">12</a> <a href="#zephaniah-39-13">13</a> <a href="#zephaniah-39-14">14</a> <a href="#zephaniah-39-15">15</a> <a href="#zephaniah-39-16">16</a> <a href="#zephaniah-39-17">17</a> <a href="#zephaniah-39-18">18</a> <a href="#zephaniah-39-19">19</a> <a href="#zephaniah-39-20">20</a> <a href="#zephaniah-39-21">21</a> <a href="#zephaniah-39-22">22</a> <a href="#zephaniah-39-23">23</a> <a href="#zephaniah-39-24">24</a> <a href="#zephaniah-39-25">25</a> <a href="#zephaniah-39-26">26</a> <a href="#zephaniah-39-27">27</a> <a href="#zephaniah-39-28">28</a> <a href="#zephaniah-39-29">29</a></p>
<p id="zephaniah-39-1"><span class="verse-num">39:1</span> <span class="verse-body">tu autem fili hominis vaticinare adversum Gog et dices haec dicit Dominus Deus ecce ego super te Gog principem capitis Mosoch et Thubal</span></p>
<p id="zephaniah-39-2"><span class="verse-num">39:2</span> <span class="verse-body">et circumagam te et seducam te et ascendere faciam de lateribus aquilonis et adducam te super montes Israhel</span></p>
<p id="zephaniah-39-3"><span class="verse-num">39:3</span> <span class="verse-body">et percutiam arcum tuum in manu sinistra tua et sagittas tuas de manu dextera tua deiciam</span></p>
<p id="zephaniah-39-4"><span class="verse-num">39:4</span> <span class="verse-body">super montes Israhel cades tu et omnia agmina tua et populi qui sunt tecum feris avibus omnique volatili et bestiis terrae dedi te devorandum</span></p>
<p id="zephaniah-39-5"><span class="verse-num">39:5</span> <span class="verse-body">super faciem agri cades quia ego locutus sum ait Dominus Deus</span></p>
<p id="zephaniah-39-6"><span class="verse-num">39:6</span> <span class="verse-body">et emittam ignem in Magog et in his qui habitant in insulis confidenter et scient quia ego Dominus</span></p>
<p id="zephaniah-39-7"><span class="verse-num">39:7</span> <span class="verse-body">et nomen sanctum meum notum faciam in medio populi mei Israhel et non polluam nomen sanctum meum amplius et scient gentes quia ego Dominus Sanctus Israhel</span></p>
<p id="zephaniah-39-8"><span class="verse-num">39:8</span> <span class="verse-body">ecce venit et factum est ait Dominus Deus haec est dies de qua locutus sum</span></p>
<p id="zephaniah-39-9"><span class="verse-num">39:9</span> <span class="verse-body">et egredientur habitatores de civitatibus Israhel et succendent et conburent arma clypeum et hastas arcum et sagittas et baculos manus et contos et succendent ea igne septem annis</span></p>
<p id="zephaniah-39-10"><span class="verse-num">39:10</span> <span class="verse-body">et non portabunt ligna de regionibus neque succident de saltibus quoniam arma succendent igne et depraedabuntur eos quibus praedae fuerant et diripient vastatores suos ait Dominus Deus</span></p>
<p id="zephaniah-39-11"><span class="verse-num">39:11</span> <span class="verse-body">et erit in die illa dabo Gog locum nominatum sepulchrum in Israhel vallem Viatorum ad orientem maris quae obstupescere facit praetereuntes et sepelient ibi Gog et omnem multitudinem eius et vocabitur vallis Multitudinis Gog</span></p>
<p id="zephaniah-39-12"><span class="verse-num">39:12</span> <span class="verse-body">et sepelient eos domus Israhel ut mundent terram septem mensibus</span></p>
<p id="zephaniah-39-13"><span class="verse-num">39:13</span> <span class="verse-body">sepeliet autem omnis populus terrae et erit eis nominata dies in qua glorificatus sum ait Dominus Deus</span></p>
<p id="zephaniah-39-14"><span class="verse-num">39:14</span> <span class="verse-body">et viros iugiter constituent lustrantes terram qui sepeliant et requirant eos qui remanserant super faciem terrae ut emundent eam post menses autem septem quaerere incipient</span></p>
<p id="zephaniah-39-15"><span class="verse-num">39:15</span> <span class="verse-body">et circumibunt peragrantes terram cumque viderint os hominis statuent iuxta illud titulum donec sepeliant illud pollinctores in valle Multitudinis Gog</span></p>
<p id="zephaniah-39-16"><span class="verse-num">39:16</span> <span class="verse-body">nomen autem civitatis Amona et mundabunt terram</span></p>
<p id="zephaniah-39-17"><span class="verse-num">39:17</span> <span class="verse-body">tu ergo fili hominis haec dicit Dominus Deus dic omni volucri et universis avibus cunctisque bestiis agri convenite properate concurrite undique ad victimam meam quam ego immolo vobis victimam grandem super montes Israhel ut comedatis carnes et bibatis sanguinem</span></p>
<p id="zephaniah-39-18"><span class="verse-num">39:18</span> <span class="verse-body">carnes fortium comedetis et sanguinem principum terrae bibetis arietum agnorum et hircorum taurorumque altilium et pinguium omnium</span></p>
<p id="zephaniah-39-19"><span class="verse-num">39:19</span> <span class="verse-body">et comedetis adipem in saturitate et bibetis sanguinem in ebrietate de victima quam ego immolabo vobis</span></p>
<p id="zephaniah-39-20"><span class="verse-num">39:20</span> <span class="verse-body">et saturabimini super mensam meam de equo et de equite forti et de universis viris bellatoribus ait Dominus Deus</span></p>
<p id="zephaniah-39-21"><span class="verse-num">39:21</span> <span class="verse-body">et ponam gloriam meam in gentibus et videbunt omnes gentes iudicium meum quod fecerim et manum meam quam posuerim super eos</span></p>
<p id="zephaniah-39-22"><span class="verse-num">39:22</span> <span class="verse-body">et scient domus Israhel quia ego Dominus Deus eorum a die illa et deinceps</span></p>
<p id="zephaniah-39-23"><span class="verse-num">39:23</span> <span class="verse-body">et scient gentes quoniam in iniquitate sua capta sit domus Israhel eo quod reliquerint me et absconderim faciem meam ab eis et tradiderim eos in manu hostium et ceciderint in gladio universi</span></p>
<p id="zephaniah-39-24"><span class="verse-num">39:24</span> <span class="verse-body">iuxta inmunditiam eorum et scelus feci eis et abscondi faciem meam ab illis</span></p>
<p id="zephaniah-39-25"><span class="verse-num">39:25</span> <span class="verse-body">propterea haec dicit Dominus Deus nunc reducam captivitatem Iacob et miserebor omnis domus Israhel et adsumam zelum pro nomine sancto meo</span></p>
<p id="zephaniah-39-26"><span class="verse-num">39:26</span> <span class="verse-body">et portabunt confusionem suam et omnem praevaricationem quam praevaricati sunt in me cum habitaverint in terra sua confidenter neminem formidantes</span></p>
<p id="zephaniah-39-27"><span class="verse-num">39:27</span> <span class="verse-body">et reduxero eos de populis et congregavero de terris inimicorum suorum et sanctificatus fuero in eis in oculis gentium plurimarum</span></p>
<p id="zephaniah-39-28"><span class="verse-num">39:28</span> <span class="verse-body">et scient quia ego Dominus Deus eorum eo quod transtulerim eos in nationes et congregavero eos super terram suam et non dereliquerim quemquam ex eis ibi</span></p>
<p id="zephaniah-39-29"><span class="verse-num">39:29</span> <span class="verse-body">et non abscondam ultra faciem meam ab eis eo quod effuderim spiritum meum super omnem domum Israhel ait Dominus Deus __________________________________________________________________</span></p>
<h2 id="zephaniah-ch-40">Chapter 40</h2>
<p class="verses"><a href="#zephaniah-40-1">1</a> <a href="#zephaniah-40-2">2</a> <a href="#zephaniah-40-3">3</a> <a href="#zephaniah-40-4">4</a> <a href="#zephaniah-40-5">5</a> <a href="#zephaniah-40-6">6</a> <a href="#zephaniah-40-7">7</a> <a href="#zephaniah-40-8">8</a> <a href="#zephaniah-40-9">9</a> <a href="#zephaniah-40-10">10</a> <a href="#zephaniah-40-11">11</a> <a href="#zephaniah-40-12">12</a> <a href="#zephaniah-40-13">13</a> <a href="#zephaniah-40-14">14</a> <a href="#zephaniah-40-15">15</a> <a href="#zephaniah-40-16">16</a> <a href="#zephaniah-40-17">17</a> <a href="#zephaniah-40-18">18</a> <a href="#zephaniah-40-19">19</a> <a href="#zephaniah-40-20">20</a> <a href="#zephaniah-40-21">21</a> <a href="#zephaniah-40-22">22</a> <a href="#zephaniah-40-23">23</a> <a href="#zephaniah-40-24">24</a> <a href="#zephaniah-40-25">25</a> <a href="#zephaniah-40-26">26</a> <a href="#zephaniah-40-27">27</a> <a href="#zephaniah-40-28">28</a> <a href="#zephaniah-40-29">29</a> <a href="#zephaniah-40-30">30</a> <a href="#zephaniah-40-31">31</a> <a href="#zephaniah-40-32">32</a> <a href="#zephaniah-40-33">33</a> <a href="#zephaniah-40-34">34</a> <a href="#zephaniah-40-35">35</a> <a href="#zephaniah-40-36">36</a> <a href="#zephaniah-40-37">37</a> <a href="#zephaniah-40-38">38</a> <a href="#zephaniah-40-39">39</a> <a href="#zephaniah-40-40">40</a> <a href="#zephaniah-40-41">41</a> <a href="#zephaniah-40-42">42</a> <a href="#zephaniah-40-43">43</a> <a href="#zephaniah-40-44">44</a> <a href="#zephaniah-40-45">45</a> <a href="#zephaniah-40-46">46</a> <a href="#zephaniah-40-47">47</a> <a href="#zephaniah-40-48">48</a> <a href="#zephaniah-40-49">49</a></p>
<p id="zephaniah-40-1"><span class="verse-num">40:1</span> <span class="verse-body">in vicesimo et quinto anno transmigrationis nostrae in exordio anni decima mensis quartodecimo anno postquam percussa est civitas in ipsa hac die facta est super me manus Domini et adduxit me illuc</span></p>
<p id="zephaniah-40-2"><span class="verse-num">40:2</span> <span class="verse-body">in visionibus Dei adduxit me in terram Israhel et dimisit me super montem excelsum nimis super quem erat quasi aedificium civitatis vergentis ad austrum</span></p>
<p id="zephaniah-40-3"><span class="verse-num">40:3</span> <span class="verse-body">et introduxit me illuc et ecce vir cuius erat species quasi species aeris et funiculus lineus in manu eius et calamus mensurae in manu eius stabat autem in porta</span></p>
<p id="zephaniah-40-4"><span class="verse-num">40:4</span> <span class="verse-body">et locutus est ad me idem vir fili hominis vide oculis tuis et auribus tuis audi et pone cor tuum in omnia quae ego ostendam tibi quia ut ostendantur tibi adductus es huc adnuntia omnia quae tu vides domui Israhel</span></p>
<p id="zephaniah-40-5"><span class="verse-num">40:5</span> <span class="verse-body">et ecce murus forinsecus in circuitu domus undique et in manu viri calamus mensurae sex cubitorum et palmo et mensus est latitudinem aedificii calamo uno altitudinem quoque calamo uno</span></p>
<p id="zephaniah-40-6"><span class="verse-num">40:6</span> <span class="verse-body">et venit ad portam quae respiciebat viam orientalem et ascendit per gradus eius et mensus est limen portae calamo uno latitudinem id est limen unum calamo uno in latitudine</span></p>
<p id="zephaniah-40-7"><span class="verse-num">40:7</span> <span class="verse-body">et thalamum uno calamo in longum et uno calamo in latum et inter thalamos quinque cubitos</span></p>
<p id="zephaniah-40-8"><span class="verse-num">40:8</span> <span class="verse-body">et limen portae iuxta vestibulum portae intrinsecus calamo uno</span></p>
<p id="zephaniah-40-9"><span class="verse-num">40:9</span> <span class="verse-body">et mensus est vestibulum portae octo cubitorum et frontem eius duobus cubitis vestibulum autem portae erat intrinsecus</span></p>
<p id="zephaniah-40-10"><span class="verse-num">40:10</span> <span class="verse-body">porro thalami portae ad viam orientalem tres hinc et tres inde mensura una trium et mensura una frontium ex utraque parte</span></p>
<p id="zephaniah-40-11"><span class="verse-num">40:11</span> <span class="verse-body">et mensus est latitudinem liminis portae decem cubitorum et longitudinem portae tredecim cubitorum</span></p>
<p id="zephaniah-40-12"><span class="verse-num">40:12</span> <span class="verse-body">et marginem ante thalamos cubiti unius et cubitus unus finis utrimque thalami autem sex cubitorum erant hinc et inde</span></p>
<p id="zephaniah-40-13"><span class="verse-num">40:13</span> <span class="verse-body">et mensus est portam a tecto thalami usque ad tectum eius latitudinem viginti et quinque cubitorum ostium contra ostium</span></p>
<p id="zephaniah-40-14"><span class="verse-num">40:14</span> <span class="verse-body">et fecit frontes per sexaginta cubitos et ad frontem atrium portae undique per circuitum</span></p>
<p id="zephaniah-40-15"><span class="verse-num">40:15</span> <span class="verse-body">et ante faciem portae quae pertingebat usque ad faciem vestibuli portae interioris quinquaginta cubitos</span></p>
<p id="zephaniah-40-16"><span class="verse-num">40:16</span> <span class="verse-body">et fenestras obliquas in thalamis et in frontibus eorum quae erant intra portam undique per circuitum similiter autem erant et in vestibulis fenestrae per gyrum intrinsecus et ante frontes pictura palmarum</span></p>
<p id="zephaniah-40-17"><span class="verse-num">40:17</span> <span class="verse-body">et eduxit me ad atrium exterius et ecce gazofilacia et pavimentum stratum lapide in atrio per circuitum triginta gazofilacia in circuitu pavimenti</span></p>
<p id="zephaniah-40-18"><span class="verse-num">40:18</span> <span class="verse-body">et pavimentum in fronte portarum secundum longitudinem portarum erat inferius</span></p>
<p id="zephaniah-40-19"><span class="verse-num">40:19</span> <span class="verse-body">et mensus est latitudinem a facie portae inferioris usque ad frontem atrii interioris extrinsecus centum cubitos ad orientem et ad aquilonem</span></p>
<p id="zephaniah-40-20"><span class="verse-num">40:20</span> <span class="verse-body">portam quoque quae respiciebat viam aquilonis atrii exterioris mensus est tam in longitudine quam in latitudine</span></p>
<p id="zephaniah-40-21"><span class="verse-num">40:21</span> <span class="verse-body">et thalamos eius tres hinc et tres inde et frontem eius et vestibulum eius secundum mensuram portae prioris quinquaginta cubitorum longitudinem eius et latitudinem viginti quinque cubitorum</span></p>
<p id="zephaniah-40-22"><span class="verse-num">40:22</span> <span class="verse-body">fenestrae autem eius et vestibulum et scalpturae secundum mensuram portae quae respiciebat ad orientem et septem graduum erat ascensus eius et vestibulum ante eam</span></p>
<p id="zephaniah-40-23"><span class="verse-num">40:23</span> <span class="verse-body">et porta atrii interioris contra portam aquilonis et orientalem et mensus est a porta usque ad portam centum cubitos</span></p>
<p id="zephaniah-40-24"><span class="verse-num">40:24</span> <span class="verse-body">et duxit me ad viam australem et ecce porta quae respiciebat ad austrum et mensus est frontem eius et vestibulum eius iuxta mensuras superiores</span></p>
<p id="zephaniah-40-25"><span class="verse-num">40:25</span> <span class="verse-body">et fenestras eius et vestibula in circuitu sicut fenestras ceteras quinquaginta cubitorum longitudine et latitudine viginti quinque cubitorum</span></p>
<p id="zephaniah-40-26"><span class="verse-num">40:26</span> <span class="verse-body">et in gradibus septem ascendebatur ad eam et vestibulum ante fores eius et celatae palmae erant una hinc et altera inde in fronte eius</span></p>
<p id="zephaniah-40-27"><span class="verse-num">40:27</span> <span class="verse-body">et porta atrii interioris in via australi et mensus est a porta usque ad portam in via australi centum cubitos</span></p>
<p id="zephaniah-40-28"><span class="verse-num">40:28</span> <span class="verse-body">et introduxit me in atrium interius ad portam australem et mensus est portam iuxta mensuras superiores</span></p>
<p id="zephaniah-40-29"><span class="verse-num">40:29</span> <span class="verse-body">thalamum eius et frontem eius et vestibulum eius hisdem mensuris et fenestras eius et vestibulorum eius in circuitu quinquaginta cubitos longitudinis et latitudinis viginti quinque cubitos</span></p>
<p id="zephaniah-40-30"><span class="verse-num">40:30</span> <span class="verse-body">et vestibulum per gyrum longitudine viginti quinque cubitorum et latitudine quinque cubitorum</span></p>
<p id="zephaniah-40-31"><span class="verse-num">40:31</span> <span class="verse-body">et vestibulum eius ad atrium exterius et palmas eius in fronte et octo gradus erant quibus ascendebatur per eam</span></p>
<p id="zephaniah-40-32"><span class="verse-num">40:32</span> <span class="verse-body">et introduxit me in atrium interius per viam orientalem et mensus est portam secundum mensuras superiores</span></p>
<p id="zephaniah-40-33"><span class="verse-num">40:33</span> <span class="verse-body">thalamum eius et frontem eius et vestibula eius sicut supra et fenestras eius et vestibuli eius in circuitu longitudine quinquaginta cubitorum et latitudine viginti quinque cubitorum</span></p>
<p id="zephaniah-40-34"><span class="verse-num">40:34</span> <span class="verse-body">et vestibulum eius id est atrii exterioris et palmae celatae in fronte eius hinc et inde et in octo gradibus ascensus eius</span></p>
<p id="zephaniah-40-35"><span class="verse-num">40:35</span> <span class="verse-body">et introduxit me ad portam quae respiciebat ad aquilonem et mensus est secundum mensuras superiores</span></p>
<p id="zephaniah-40-36"><span class="verse-num">40:36</span> <span class="verse-body">thalamum eius frontem eius vestibulum eius et fenestras eius per circuitum longitudine quinquaginta cubitorum et latitudine viginti quinque cubitorum</span></p>
<p id="zephaniah-40-37"><span class="verse-num">40:37</span> <span class="verse-body">vestibulum eius in atrium exterius et celatura palmarum in fronte illius hinc et inde et in octo gradibus ascensus eius</span></p>
<p id="zephaniah-40-38"><span class="verse-num">40:38</span> <span class="verse-body">et per singula gazofilacia ostium in frontibus portarum ibi lavabunt holocaustum</span></p>
<p id="zephaniah-40-39"><span class="verse-num">40:39</span> <span class="verse-body">et in vestibulo portae duae mensae hinc et duae mensae inde ut immoletur super eas holocaustum et pro peccato et pro delicto</span></p>
<p id="zephaniah-40-40"><span class="verse-num">40:40</span> <span class="verse-body">et ad latus exterius quod ascendit ad ostium portae quae pergit ad aquilonem duae mensae et ad latus alterum ante vestibulum portae duae mensae</span></p>
<p id="zephaniah-40-41"><span class="verse-num">40:41</span> <span class="verse-body">quattuor mensae hinc et quattuor mensae inde per latera portae octo mensae erunt super quas immolabunt</span></p>
<p id="zephaniah-40-42"><span class="verse-num">40:42</span> <span class="verse-body">quattuor autem mensae ad holocaustum de lapidibus quadris extructae longitudine cubiti unius et dimidii et latitudine cubiti unius et dimidii et altitudine cubiti unius super quas ponant vasa in quibus immolatur holocaustum et victima</span></p>
<p id="zephaniah-40-43"><span class="verse-num">40:43</span> <span class="verse-body">et labia earum palmi unius reflexa intrinsecus per circuitum super mensas autem carnes oblationis</span></p>
<p id="zephaniah-40-44"><span class="verse-num">40:44</span> <span class="verse-body">et extra portam interiorem gazofilacia cantorum in atrio interiori quod erat in latere portae respicientis ad aquilonem et facies eorum contra viam australem una ex latere portae orientalis quae respiciebat ad viam aquilonis</span></p>
<p id="zephaniah-40-45"><span class="verse-num">40:45</span> <span class="verse-body">et dixit ad me hoc est gazofilacium quod respicit viam meridianam sacerdotum qui excubant in custodiis templi</span></p>
<p id="zephaniah-40-46"><span class="verse-num">40:46</span> <span class="verse-body">porro gazofilacium quod respicit ad viam aquilonis sacerdotum erit qui excubant ad ministerium altaris isti sunt filii Sadoc qui accedunt de filiis Levi ad Dominum ut ministrent ei</span></p>
<p id="zephaniah-40-47"><span class="verse-num">40:47</span> <span class="verse-body">et mensus est atrium longitudine centum cubitorum et latitudine centum cubitorum per quadrum et altare ante faciem templi</span></p>
<p id="zephaniah-40-48"><span class="verse-num">40:48</span> <span class="verse-body">et introduxit me in vestibulum templi et mensus est vestibulum quinque cubitis hinc et quinque cubitis inde et latitudinem portae trium cubitorum hinc et trium cubitorum inde</span></p>
<p id="zephaniah-40-49"><span class="verse-num">40:49</span> <span class="verse-body">longitudinem autem vestibuli viginti cubitorum et latitudinem undecim cubitorum et octo gradibus ascendebatur ad eam et columnae erant in frontibus una hinc et altera inde __________________________________________________________________</span></p>
<h2 id="zephaniah-ch-41">Chapter 41</h2>
<p class="verses"><a href="#zephaniah-41-1">1</a> <a href="#zephaniah-41-2">2</a> <a href="#zephaniah-41-3">3</a> <a href="#zephaniah-41-4">4</a> <a href="#zephaniah-41-5">5</a> <a href="#zephaniah-41-6">6</a> <a href="#zephaniah-41-7">7</a> <a href="#zephaniah-41-8">8</a> <a href="#zephaniah-41-9">9</a> <a href="#zephaniah-41-10">10</a> <a href="#zephaniah-41-11">11</a> <a href="#zephaniah-41-12">12</a> <a href="#zephaniah-41-13">13</a> <a href="#zephaniah-41-14">14</a> <a href="#zephaniah-41-15">15</a> <a href="#zephaniah-41-16">16</a> <a href="#zephaniah-41-17">17</a> <a href="#zephaniah-41-18">18</a> <a href="#zephaniah-41-19">19</a> <a href="#zephaniah-41-20">20</a> <a href="#zephaniah-41-21">21</a> <a href="#zephaniah-41-22">22</a> <a href="#zephaniah-41-23">23</a> <a href="#zephaniah-41-24">24</a> <a href="#zephaniah-41-25">25</a> <a href="#zephaniah-41-26">26</a></p>
<p id="zephaniah-41-1"><span class="verse-num">41:1</span> <span class="verse-body">et introduxit me in templum et mensus est frontes sex cubitos latitudinis hinc et sex cubitos latitudinis inde latitudinem tabernaculi</span></p>
<p id="zephaniah-41-2"><span class="verse-num">41:2</span> <span class="verse-body">et latitudo portae decem cubitorum erat et latera portae quinque cubitis hinc et quinque cubitis inde et mensus est longitudinem eius quadraginta cubitorum et latitudinem viginti cubitorum</span></p>
<p id="zephaniah-41-3"><span class="verse-num">41:3</span> <span class="verse-body">et introgressus intrinsecus mensus est in fronte portae duos cubitos et portam sex cubitorum et latitudinem portae septem cubitorum</span></p>
<p id="zephaniah-41-4"><span class="verse-num">41:4</span> <span class="verse-body">et mensus est longitudinem eius viginti cubitorum et latitudinem viginti cubitorum ante faciem templi et dixit ad me hoc est sanctum sanctorum</span></p>
<p id="zephaniah-41-5"><span class="verse-num">41:5</span> <span class="verse-body">et mensus est parietem domus sex cubitorum et latitudinem lateris quattuor cubitorum undique per circuitum domus</span></p>
<p id="zephaniah-41-6"><span class="verse-num">41:6</span> <span class="verse-body">latera autem latus ad latus bis triginta tria et erant eminentia quae ingrederentur per parietem domus in lateribus per circuitum ut continerent et non adtingerent parietem templi</span></p>
<p id="zephaniah-41-7"><span class="verse-num">41:7</span> <span class="verse-body">et platea erat in rotundum ascendens sursum per cocleam et in cenaculum templi deferebat per gyrum idcirco latius erat templum in superioribus et sic de inferioribus ascendebatur ad superiora in medium</span></p>
<p id="zephaniah-41-8"><span class="verse-num">41:8</span> <span class="verse-body">et vidi in domo altitudinem per circuitum fundata latera ad mensuram calami sex cubitorum spatio</span></p>
<p id="zephaniah-41-9"><span class="verse-num">41:9</span> <span class="verse-body">et latitudinem per parietem lateris forinsecus quinque cubitorum et interior domus in lateribus domus</span></p>
<p id="zephaniah-41-10"><span class="verse-num">41:10</span> <span class="verse-body">et inter gazofilacia latitudinem viginti cubitorum in circuitu domus undique</span></p>
<p id="zephaniah-41-11"><span class="verse-num">41:11</span> <span class="verse-body">et ostium lateris ad orationem ostium unum ad viam aquilonis et ostium unum ad viam australem et latitudinem loci ad orationem quinque cubitorum in circuitu</span></p>
<p id="zephaniah-41-12"><span class="verse-num">41:12</span> <span class="verse-body">et aedificium quod erat separatum versumque ad viam respicientem ad mare latitudinis septuaginta cubitorum paries autem aedificii quinque cubitorum latitudinis per circuitum et longitudo eius nonaginta cubitorum</span></p>
<p id="zephaniah-41-13"><span class="verse-num">41:13</span> <span class="verse-body">et mensus est domus longitudinem centum cubitorum et quod separatum erat aedificium et parietes eius longitudinis centum cubitorum</span></p>
<p id="zephaniah-41-14"><span class="verse-num">41:14</span> <span class="verse-body">latitudo autem ante faciem domus et eius quod erat separatum contra orientem centum cubitorum</span></p>
<p id="zephaniah-41-15"><span class="verse-num">41:15</span> <span class="verse-body">et mensus est longitudinem aedificii contra faciem eius quod erat separatum ad dorsum ekthetas ex utraque parte centum cubitorum et templum interius et vestibula atrii</span></p>
<p id="zephaniah-41-16"><span class="verse-num">41:16</span> <span class="verse-body">limina et fenestras obliquas et ekthetas in circuitu per tres partes contra uniuscuiusque limen stratumque ligno per gyrum in circuitu terra autem usque ad fenestras et fenestrae clausae super ostia</span></p>
<p id="zephaniah-41-17"><span class="verse-num">41:17</span> <span class="verse-body">et usque ad domum interiorem et forinsecus per omnem parietem in circuitu intrinsecus et forinsecus ad mensuram</span></p>
<p id="zephaniah-41-18"><span class="verse-num">41:18</span> <span class="verse-body">et fabrefacta cherubin et palmae et palma inter cherub et cherub duasque facies habebat cherub</span></p>
<p id="zephaniah-41-19"><span class="verse-num">41:19</span> <span class="verse-body">faciem hominis iuxta palmam ex hac parte et faciem leonis iuxta palmam ex alia parte expressam per omnem domum in circuitu</span></p>
<p id="zephaniah-41-20"><span class="verse-num">41:20</span> <span class="verse-body">de terra usque ad superiora portae cherubin et palmae celatae erant in pariete templi</span></p>
<p id="zephaniah-41-21"><span class="verse-num">41:21</span> <span class="verse-body">limen quadrangulum et facies sanctuarii aspectus contra aspectum</span></p>
<p id="zephaniah-41-22"><span class="verse-num">41:22</span> <span class="verse-body">altaris lignei trium cubitorum altitudo et longitudo eius duo cubitorum et anguli eius et longitudo eius et parietes eius lignei et locutus est ad me haec est mensa coram Domino</span></p>
<p id="zephaniah-41-23"><span class="verse-num">41:23</span> <span class="verse-body">et duo ostia erant in templo et in sanctuario</span></p>
<p id="zephaniah-41-24"><span class="verse-num">41:24</span> <span class="verse-body">et in duobus ostiis ex utraque parte bina erant ostiola quae in se invicem plicabantur bina enim ostia erant ex utraque parte ostiorum</span></p>
<p id="zephaniah-41-25"><span class="verse-num">41:25</span> <span class="verse-body">et celata erant in ipsis ostiis templi cherubin et scalptura palmarum sicut in parietibus quoque expressa erat quam ob rem erant et grossiora ligna in vestibuli fronte forinsecus</span></p>
<p id="zephaniah-41-26"><span class="verse-num">41:26</span> <span class="verse-body">super quae fenestrae obliquae et similitudo palmarum hinc atque inde in umerulis vestibuli secundum latera domus latitudinemque parietum __________________________________________________________________</span></p>
<h2 id="zephaniah-ch-42">Chapter 42</h2>
<p class="verses"><a href="#zephaniah-42-1">1</a> <a href="#zephaniah-42-2">2</a> <a href="#zephaniah-42-3">3</a> <a href="#zephaniah-42-4">4</a> <a href="#zephaniah-42-5">5</a> <a href="#zephaniah-42-6">6</a> <a href="#zephaniah-42-7">7</a> <a href="#zephaniah-42-8">8</a> <a href="#zephaniah-42-9">9</a> <a href="#zephaniah-42-10">10</a> <a href="#zephaniah-42-11">11</a> <a href="#zephaniah-42-12">12</a> <a href="#zephaniah-42-13">13</a> <a href="#zephaniah-42-14">14</a> <a href="#zephaniah-42-15">15</a> <a href="#zephaniah-42-16">16</a> <a href="#zephaniah-42-17">17</a> <a href="#zephaniah-42-18">18</a> <a href="#zephaniah-42-19">19</a> <a href="#zephaniah-42-20">20</a></p>
<p id="zephaniah-42-1"><span class="verse-num">42:1</span> <span class="verse-body">et eduxit me in atrium exterius per viam ducentem ad aquilonem et eduxit me in gazofilacium quod erat contra separatum aedificium et contra aedem vergentem ad aquilonem</span></p>
<p id="zephaniah-42-2"><span class="verse-num">42:2</span> <span class="verse-body">in facie longitudinis centum cubitos ostii aquilonis et latitudinis quinquaginta cubitos</span></p>
<p id="zephaniah-42-3"><span class="verse-num">42:3</span> <span class="verse-body">contra viginti cubitos atrii interioris et contra pavimentum stratum lapide atrii exterioris ubi erat porticus iuncta porticui triplici</span></p>
<p id="zephaniah-42-4"><span class="verse-num">42:4</span> <span class="verse-body">et ante gazofilacia deambulatio decem cubitorum latitudinis ad interiora respiciens viae cubiti unius et ostia earum ad aquilonem</span></p>
<p id="zephaniah-42-5"><span class="verse-num">42:5</span> <span class="verse-body">ubi erant gazofilacia in superioribus humiliora quia subportabant porticus quae ex illis eminebant de inferioribus et de mediis aedificii</span></p>
<p id="zephaniah-42-6"><span class="verse-num">42:6</span> <span class="verse-body">tristega enim erant et non habebant columnas sicut erant columnae atriorum propterea eminebant de inferioribus et de mediis a terra</span></p>
<p id="zephaniah-42-7"><span class="verse-num">42:7</span> <span class="verse-body">et peribolus exterior secundum gazofilacia quae erant in via atrii exterioris ante gazofilacia longitudo eius quinquaginta cubitorum</span></p>
<p id="zephaniah-42-8"><span class="verse-num">42:8</span> <span class="verse-body">quia longitudo erat gazofilaciorum atrii exterioris quinquaginta cubitorum et longitudo ante faciem templi centum cubitorum</span></p>
<p id="zephaniah-42-9"><span class="verse-num">42:9</span> <span class="verse-body">et erat subter gazofilacia haec introitus ab oriente ingredientium in ea de atrio exteriori</span></p>
<p id="zephaniah-42-10"><span class="verse-num">42:10</span> <span class="verse-body">in latitudine periboli atrii quod erat contra viam orientalem in facie aedificii separati et erant ante aedificium gazofilacia</span></p>
<p id="zephaniah-42-11"><span class="verse-num">42:11</span> <span class="verse-body">et via ante faciem eorum iuxta similitudinem gazofilaciorum quae erant in via aquilonis secundum longitudinem eorum sic et latitudo eorum et omnis introitus eorum et similitudines et ostia eorum</span></p>
<p id="zephaniah-42-12"><span class="verse-num">42:12</span> <span class="verse-body">secundum ostia gazofilaciorum quae erant in via respiciente ad notum ostium in capite viae quae via erat ante vestibulum separatum per viam orientalem ingredientibus</span></p>
<p id="zephaniah-42-13"><span class="verse-num">42:13</span> <span class="verse-body">et dixit ad me gazofilacia aquilonis et gazofilacia austri quae sunt ante aedificium separatum haec sunt gazofilacia sancta in quibus vescuntur sacerdotes qui adpropinquant ad Dominum in sancta sanctorum ibi ponent sancta sanctorum et oblationem pro peccato et pro delicto locus enim sanctus est</span></p>
<p id="zephaniah-42-14"><span class="verse-num">42:14</span> <span class="verse-body">cum autem ingressi fuerint sacerdotes non egredientur de sanctis in atrium exterius et ibi reponent vestimenta sua in quibus ministrant quia sancta sunt vestienturque vestimentis aliis et sic procedent ad populum</span></p>
<p id="zephaniah-42-15"><span class="verse-num">42:15</span> <span class="verse-body">cumque conplesset mensuras domus interioris eduxit me per viam portae quae respiciebat ad viam orientalem et mensus est eam undique per circuitum</span></p>
<p id="zephaniah-42-16"><span class="verse-num">42:16</span> <span class="verse-body">mensus autem est contra ventum orientalem calamo mensurae quingentos calamos in calamo mensurae per circuitum</span></p>
<p id="zephaniah-42-17"><span class="verse-num">42:17</span> <span class="verse-body">et mensus est contra ventum aquilonem quingentos calamos in calamo mensurae per gyrum</span></p>
<p id="zephaniah-42-18"><span class="verse-num">42:18</span> <span class="verse-body">et ad ventum australem mensus est quingentos calamos in calamo mensurae per circuitum</span></p>
<p id="zephaniah-42-19"><span class="verse-num">42:19</span> <span class="verse-body">et ad ventum occidentalem mensus est quingentos calamos in calamo mensurae</span></p>
<p id="zephaniah-42-20"><span class="verse-num">42:20</span> <span class="verse-body">per quattuor ventos mensus est illud murum eius undique per circuitum longitudine quingentorum cubitorum et latitudine quingentorum cubitorum dividentem inter sanctuarium et vulgi locum __________________________________________________________________</span></p>
<h2 id="zephaniah-ch-43">Chapter 43</h2>
<p class="verses"><a href="#zephaniah-43-1">1</a> <a href="#zephaniah-43-2">2</a> <a href="#zephaniah-43-3">3</a> <a href="#zephaniah-43-4">4</a> <a href="#zephaniah-43-5">5</a> <a href="#zephaniah-43-6">6</a> <a href="#zephaniah-43-7">7</a> <a href="#zephaniah-43-8">8</a> <a href="#zephaniah-43-9">9</a> <a href="#zephaniah-43-10">10</a> <a href="#zephaniah-43-11">11</a> <a href="#zephaniah-43-12">12</a> <a href="#zephaniah-43-13">13</a> <a href="#zephaniah-43-14">14</a> <a href="#zephaniah-43-15">15</a> <a href="#zephaniah-43-16">16</a> <a href="#zephaniah-43-17">17</a> <a href="#zephaniah-43-18">18</a> <a href="#zephaniah-43-19">19</a> <a href="#zephaniah-43-20">20</a> <a href="#zephaniah-43-21">21</a> <a href="#zephaniah-43-22">22</a> <a href="#zephaniah-43-23">23</a> <a href="#zephaniah-43-24">24</a> <a href="#zephaniah-43-25">25</a> <a href="#zephaniah-43-26">26</a> <a href="#zephaniah-43-27">27</a></p>
<p id="zephaniah-43-1"><span class="verse-num">43:1</span> <span class="verse-body">et duxit me ad portam quae respiciebat ad viam orientalem</span></p>
<p id="zephaniah-43-2"><span class="verse-num">43:2</span> <span class="verse-body">et ecce gloria Dei Israhel ingrediebatur per viam orientalem et vox erat ei quasi vox aquarum multarum et terra splendebat a maiestate eius</span></p>
<p id="zephaniah-43-3"><span class="verse-num">43:3</span> <span class="verse-body">et vidi visionem secundum speciem quam videram quando venit ut disperderet civitatem et species secundum aspectum quem videram iuxta fluvium Chobar et cecidi super faciem meam</span></p>
<p id="zephaniah-43-4"><span class="verse-num">43:4</span> <span class="verse-body">et maiestas Domini ingressa est templum per viam portae quae respiciebat ad orientem</span></p>
<p id="zephaniah-43-5"><span class="verse-num">43:5</span> <span class="verse-body">et levavit me spiritus et introduxit me in atrium interius et ecce repleta erat gloria Domini domus</span></p>
<p id="zephaniah-43-6"><span class="verse-num">43:6</span> <span class="verse-body">et audivi loquentem ad me de domo et vir qui stabat iuxta me</span></p>
<p id="zephaniah-43-7"><span class="verse-num">43:7</span> <span class="verse-body">dixit ad me fili hominis locus solii mei et locus vestigiorum pedum meorum ubi habito in medio filiorum Israhel in aeternum et non polluent ultra domus Israhel nomen sanctum meum ipsi et reges eorum in fornicationibus suis et in ruinis regum suorum et in excelsis</span></p>
<p id="zephaniah-43-8"><span class="verse-num">43:8</span> <span class="verse-body">qui fabricati sunt limen suum iuxta limen meum et postes suos iuxta postes meos et murus erat inter me et eos et polluerunt nomen sanctum meum in abominationibus quas fecerunt propter quod consumpsi eos in ira mea</span></p>
<p id="zephaniah-43-9"><span class="verse-num">43:9</span> <span class="verse-body">nunc ergo repellant procul fornicationem suam et ruinas regum suorum a me et habitabo in medio eorum semper</span></p>
<p id="zephaniah-43-10"><span class="verse-num">43:10</span> <span class="verse-body">tu autem fili hominis ostende domui Israhel templum et confundantur ab iniquitatibus suis et metiantur fabricam</span></p>
<p id="zephaniah-43-11"><span class="verse-num">43:11</span> <span class="verse-body">et erubescant ex omnibus quae fecerunt figuram domus et fabricae eius exitus et introitus et omnem descriptionem eius et universa praecepta eius cunctumque ordinem eius et omnes leges eius ostende eis et scribes in oculis eorum et custodiant omnes descriptiones eius et praecepta illius et faciant ea</span></p>
<p id="zephaniah-43-12"><span class="verse-num">43:12</span> <span class="verse-body">ista est lex domus in summitate montis omnes fines eius in circuitu sanctum sanctorum est haec ergo est lex domus</span></p>
<p id="zephaniah-43-13"><span class="verse-num">43:13</span> <span class="verse-body">istae autem mensurae altaris in cubito verissimo qui habebat cubitum et palmum in sinu eius erat cubitus et cubitus in latitudine et definitio usque ad labium eius in circuitu palmus unus haec quoque erat fossa altaris</span></p>
<p id="zephaniah-43-14"><span class="verse-num">43:14</span> <span class="verse-body">et de sinu terrae usque ad crepidinem novissimam duo cubiti et latitudo cubiti unius et a crepidine maiori usque ad crepidinem minorem quattuor cubiti et latitudo unius cubiti</span></p>
<p id="zephaniah-43-15"><span class="verse-num">43:15</span> <span class="verse-body">ipse autem arihel quattuor cubitorum et ab arihel usque sursum cornua quattuor</span></p>
<p id="zephaniah-43-16"><span class="verse-num">43:16</span> <span class="verse-body">et arihel duodecim cubitorum in longitudine per duodecim cubitos latitudinis quadrangulatum aequis lateribus</span></p>
<p id="zephaniah-43-17"><span class="verse-num">43:17</span> <span class="verse-body">et crepido quattuordecim cubitorum longitudinis per quattuordecim latitudinis in quattuor angulis eius et corona in circuitu eius dimidii cubitus et sinus eius unius cubiti per circuitum gradus autem eius versi ad orientem</span></p>
<p id="zephaniah-43-18"><span class="verse-num">43:18</span> <span class="verse-body">et dixit ad me fili hominis haec dicit Dominus Deus hii sunt ritus altaris in quacumque die fuerit fabricatum ut offeratur super illud holocaustum et effundatur sanguis</span></p>
<p id="zephaniah-43-19"><span class="verse-num">43:19</span> <span class="verse-body">et dabis sacerdotibus Levitis qui sunt de semine Sadoc qui accedunt ad me ait Dominus Deus ut offerant mihi vitulum de armento pro peccato</span></p>
<p id="zephaniah-43-20"><span class="verse-num">43:20</span> <span class="verse-body">et adsumens de sanguine eius pones super quattuor cornua eius et super quattuor angulos crepidinis et super coronam in circuitu et mundabis illud et expiabis</span></p>
<p id="zephaniah-43-21"><span class="verse-num">43:21</span> <span class="verse-body">et tolles vitulum qui oblatus fuerit pro peccato et conbures illum in separato loco domus extra sanctuarium</span></p>
<p id="zephaniah-43-22"><span class="verse-num">43:22</span> <span class="verse-body">et in die secunda offeres hircum caprarum inmaculatum pro peccato et expiabunt altare sicut expiaverunt in vitulo</span></p>
<p id="zephaniah-43-23"><span class="verse-num">43:23</span> <span class="verse-body">cumque conpleveris expians illud offeres vitulum de armento inmaculatum et arietem de grege inmaculatum</span></p>
<p id="zephaniah-43-24"><span class="verse-num">43:24</span> <span class="verse-body">et offeres eos in conspectu Domini et mittent sacerdotes super eos sal et offerent eos holocaustum Domino</span></p>
<p id="zephaniah-43-25"><span class="verse-num">43:25</span> <span class="verse-body">septem diebus facies hircum pro peccato cotidie et vitulum de armento et arietem de pecoribus inmaculatos offerent</span></p>
<p id="zephaniah-43-26"><span class="verse-num">43:26</span> <span class="verse-body">septem diebus expiabunt altare et mundabunt illud et implebunt manum eius</span></p>
<p id="zephaniah-43-27"><span class="verse-num">43:27</span> <span class="verse-body">expletis autem diebus in die octava et ultra facient sacerdotes super altare holocausta vestra et quae pro pace offerunt et placatus ero vobis ait Dominus Deus __________________________________________________________________</span></p>
<h2 id="zephaniah-ch-44">Chapter 44</h2>
<p class="verses"><a href="#zephaniah-44-1">1</a> <a href="#zephaniah-44-2">2</a> <a href="#zephaniah-44-3">3</a> <a href="#zephaniah-44-4">4</a> <a href="#zephaniah-44-5">5</a> <a href="#zephaniah-44-6">6</a> <a href="#zephaniah-44-7">7</a> <a href="#zephaniah-44-8">8</a> <a href="#zephaniah-44-9">9</a> <a href="#zephaniah-44-10">10</a> <a href="#zephaniah-44-11">11</a> <a href="#zephaniah-44-12">12</a> <a href="#zephaniah-44-13">13</a> <a href="#zephaniah-44-14">14</a> <a href="#zephaniah-44-15">15</a> <a href="#zephaniah-44-16">16</a> <a href="#zephaniah-44-17">17</a> <a href="#zephaniah-44-18">18</a> <a href="#zephaniah-44-19">19</a> <a href="#zephaniah-44-20">20</a> <a href="#zephaniah-44-21">21</a> <a href="#zephaniah-44-22">22</a> <a href="#zephaniah-44-23">23</a> <a href="#zephaniah-44-24">24</a> <a href="#zephaniah-44-25">25</a> <a href="#zephaniah-44-26">26</a> <a href="#zephaniah-44-27">27</a> <a href="#zephaniah-44-28">28</a> <a href="#zephaniah-44-29">29</a> <a href="#zephaniah-44-30">30</a> <a href="#zephaniah-44-31">31</a></p>
<p id="zephaniah-44-1"><span class="verse-num">44:1</span> <span class="verse-body">et convertit me ad viam portae sanctuarii exterioris quae respiciebat ad orientem et erat clausa</span></p>
<p id="zephaniah-44-2"><span class="verse-num">44:2</span> <span class="verse-body">et dixit Dominus ad me porta haec clausa erit non aperietur et vir non transiet per eam quoniam Dominus Deus Israhel ingressus est per eam eritque clausa</span></p>
<p id="zephaniah-44-3"><span class="verse-num">44:3</span> <span class="verse-body">principi princeps ipse sedebit in ea ut comedat panem coram Domino per viam vestibuli portae ingredietur et per viam eius egredietur</span></p>
<p id="zephaniah-44-4"><span class="verse-num">44:4</span> <span class="verse-body">et adduxit me per viam portae aquilonis in conspectu domus et vidi et ecce implevit gloria Domini domum Domini et cecidi in faciem meam</span></p>
<p id="zephaniah-44-5"><span class="verse-num">44:5</span> <span class="verse-body">et dixit ad me Dominus fili hominis pone cor tuum et vide oculis tuis et auribus tuis audi omnia quae ego loquor ad te de universis caerimoniis domus Domini et de cunctis legibus eius et pones cor tuum in viis templi per omnes exitus sanctuarii</span></p>
<p id="zephaniah-44-6"><span class="verse-num">44:6</span> <span class="verse-body">et dices ad exasperantem me domum Israhel haec dicit Dominus Deus sufficiant vobis omnia scelera vestra domus Israhel</span></p>
<p id="zephaniah-44-7"><span class="verse-num">44:7</span> <span class="verse-body">eo quod inducitis filios alienos incircumcisos corde et incircumcisos carne ut sint in sanctuario meo et polluant domum meam et offertis panes meos adipem et sanguinem et dissolvitis pactum meum in omnibus sceleribus vestris</span></p>
<p id="zephaniah-44-8"><span class="verse-num">44:8</span> <span class="verse-body">et non servastis praecepta sanctuarii mei et posuistis custodes observationum mearum in sanctuario meo vobismet ipsis</span></p>
<p id="zephaniah-44-9"><span class="verse-num">44:9</span> <span class="verse-body">haec dicit Dominus Deus omnis alienigena incircumcisus corde et incircumcisus carne non ingredietur sanctuarium meum omnis filius alienus qui est in medio filiorum Israhel</span></p>
<p id="zephaniah-44-10"><span class="verse-num">44:10</span> <span class="verse-body">sed et Levitae qui longe recesserunt a me in errore filiorum Israhel et erraverunt a me post idola sua et portaverunt iniquitatem suam</span></p>
<p id="zephaniah-44-11"><span class="verse-num">44:11</span> <span class="verse-body">erunt in sanctuario meo aeditui et ianitores portarum domus et ministri domus ipsi mactabunt holocaustosin et victimas populi et ipsi stabunt in conspectu eorum ut ministrent eis</span></p>
<p id="zephaniah-44-12"><span class="verse-num">44:12</span> <span class="verse-body">pro eo quod ministraverunt illis in conspectu idolorum suorum et facti sunt domui Israhel in offendiculum iniquitatis idcirco levavi manum meam super eos dicit Dominus Deus et portaverunt iniquitatem suam</span></p>
<p id="zephaniah-44-13"><span class="verse-num">44:13</span> <span class="verse-body">et non adpropinquabunt ad me ut sacerdotio fungantur mihi neque accedent ad omne sanctuarium meum iuxta sancta sanctorum sed portabunt confusionem suam et scelera sua quae fecerunt</span></p>
<p id="zephaniah-44-14"><span class="verse-num">44:14</span> <span class="verse-body">et dabo eos ianitores domus in omni ministerio eius et universis quae fiunt in ea</span></p>
<p id="zephaniah-44-15"><span class="verse-num">44:15</span> <span class="verse-body">sacerdotes autem Levitae filii Sadoc qui custodierunt caerimonias sanctuarii mei cum errarent filii Israhel a me ipsi accedent ad me ut ministrent mihi et stabunt in conspectu meo ut offerant mihi adipem et sanguinem ait Dominus Deus</span></p>
<p id="zephaniah-44-16"><span class="verse-num">44:16</span> <span class="verse-body">ipsi ingredientur sanctuarium meum et ipsi accedent ad mensam meam ut ministrent mihi et custodiant caerimonias meas</span></p>
<p id="zephaniah-44-17"><span class="verse-num">44:17</span> <span class="verse-body">cumque ingredientur portas atrii interioris vestibus lineis induentur nec ascendet super eos quicquam laneum quando ministrant in portis atrii interioris et intrinsecus</span></p>
<p id="zephaniah-44-18"><span class="verse-num">44:18</span> <span class="verse-body">vittae lineae erunt in capitibus eorum et feminalia linea erunt in lumbis eorum et non accingentur in sudore</span></p>
<p id="zephaniah-44-19"><span class="verse-num">44:19</span> <span class="verse-body">cumque egredientur atrium exterius ad populum exuent se vestimenta sua in quibus ministraverunt et reponent ea in gazofilacio sanctuarii et vestient se vestimentis aliis et non sanctificabunt populum in vestibus suis</span></p>
<p id="zephaniah-44-20"><span class="verse-num">44:20</span> <span class="verse-body">caput autem suum non radent neque comam nutrient sed tondentes adtondent capita sua</span></p>
<p id="zephaniah-44-21"><span class="verse-num">44:21</span> <span class="verse-body">et vinum non bibet omnis sacerdos quando ingressurus est atrium interius</span></p>
<p id="zephaniah-44-22"><span class="verse-num">44:22</span> <span class="verse-body">et viduam et repudiatam non accipient uxores sed virgines de semine domus Israhel sed et viduam quae fuerit vidua a sacerdote accipient</span></p>
<p id="zephaniah-44-23"><span class="verse-num">44:23</span> <span class="verse-body">et populum meum docebunt quid sit inter sanctum et pollutum et inter mundum et inmundum ostendent eis</span></p>
<p id="zephaniah-44-24"><span class="verse-num">44:24</span> <span class="verse-body">et cum fuerit controversia stabunt in iudiciis meis et iudicabunt leges meas et praecepta mea in omnibus sollemnitatibus meis custodient et sabbata mea sanctificabunt</span></p>
<p id="zephaniah-44-25"><span class="verse-num">44:25</span> <span class="verse-body">et ad mortuum hominem non ingredientur ne polluantur nisi ad patrem et matrem et filium et filiam et fratrem et sororem quae alterum virum non habuit in quibus contaminabuntur</span></p>
<p id="zephaniah-44-26"><span class="verse-num">44:26</span> <span class="verse-body">et postquam fuerit emundatus septem dies numerabuntur ei</span></p>
<p id="zephaniah-44-27"><span class="verse-num">44:27</span> <span class="verse-body">et in die introitus sui in sanctuarium ad atrium interius ut ministret mihi in sanctuario offeret pro peccato suo ait Dominus Deus</span></p>
<p id="zephaniah-44-28"><span class="verse-num">44:28</span> <span class="verse-body">erit autem eis hereditas ego hereditas eorum et possessionem non dabitis eis in Israhel ego enim possessio eorum</span></p>
<p id="zephaniah-44-29"><span class="verse-num">44:29</span> <span class="verse-body">victimam et pro peccato et pro delicto ipsi comedent et omne votum in Israhel ipsorum erit</span></p>
<p id="zephaniah-44-30"><span class="verse-num">44:30</span> <span class="verse-body">et primitiva omnium primogenitorum et omnia libamenta ex omnibus quae offeruntur sacerdotum erunt et primitiva ciborum vestrorum dabitis sacerdoti ut reponat benedictionem domui suae</span></p>
<p id="zephaniah-44-31"><span class="verse-num">44:31</span> <span class="verse-body">omne morticinum et captum a bestia de avibus et de pecoribus non comedent sacerdotes __________________________________________________________________</span></p>
<h2 id="zephaniah-ch-45">Chapter 45</h2>
<p class="verses"><a href="#zephaniah-45-1">1</a> <a href="#zephaniah-45-2">2</a> <a href="#zephaniah-45-3">3</a> <a href="#zephaniah-45-4">4</a> <a href="#zephaniah-45-5">5</a> <a href="#zephaniah-45-6">6</a> <a href="#zephaniah-45-7">7</a> <a href="#zephaniah-45-8">8</a> <a href="#zephaniah-45-9">9</a> <a href="#zephaniah-45-10">10</a> <a href="#zephaniah-45-11">11</a> <a href="#zephaniah-45-12">12</a> <a href="#zephaniah-45-13">13</a> <a href="#zephaniah-45-14">14</a> <a href="#zephaniah-45-15">15</a> <a href="#zephaniah-45-16">16</a> <a href="#zephaniah-45-17">17</a> <a href="#zephaniah-45-18">18</a> <a href="#zephaniah-45-19">19</a> <a href="#zephaniah-45-20">20</a> <a href="#zephaniah-45-21">21</a> <a href="#zephaniah-45-22">22</a> <a href="#zephaniah-45-23">23</a> <a href="#zephaniah-45-24">24</a> <a href="#zephaniah-45-25">25</a></p>
<p id="zephaniah-45-1"><span class="verse-num">45:1</span> <span class="verse-body">cumque coeperitis terram dividere sortito separate primitias Domino sanctificatum de terra longitudine viginti quinque milia et latitudine decem milia sanctificatum erit in omni termino eius per circuitum</span></p>
<p id="zephaniah-45-2"><span class="verse-num">45:2</span> <span class="verse-body">et erit ex omni parte sanctificatum quingentos per quingentos quadrifariam per circuitum et quinquaginta cubitis in suburbana eius per gyrum</span></p>
<p id="zephaniah-45-3"><span class="verse-num">45:3</span> <span class="verse-body">et a mensura ista mensurabis longitudinem viginti quinque milium et latitudinem decem milium et in ipso erit templum sanctumque sanctorum</span></p>
<p id="zephaniah-45-4"><span class="verse-num">45:4</span> <span class="verse-body">sanctificatum de terra erit sacerdotibus ministris sanctuarii qui accedunt ad ministerium Domini et erit eis locus in domos et in sanctuarium sanctitatis</span></p>
<p id="zephaniah-45-5"><span class="verse-num">45:5</span> <span class="verse-body">viginti quinque autem milia longitudinis et decem milia latitudinis erunt Levitis qui ministrant domui ipsi possidebunt viginti gazofilacia</span></p>
<p id="zephaniah-45-6"><span class="verse-num">45:6</span> <span class="verse-body">et possessionem civitatis dabitis quinque milia latitudinis et longitudinis viginti quinque milia secundum separationem sanctuarii omni domui Israhel</span></p>
<p id="zephaniah-45-7"><span class="verse-num">45:7</span> <span class="verse-body">principi quoque hinc et inde in separationem sanctuarii et in possessionem civitatis contra faciem separationis sanctuarii et contra faciem possessionis urbis a latere maris usque ad mare et a latere orientis usque ad orientem longitudinem autem iuxta unamquamque partium a termino occidentali usque ad terminum orientalem</span></p>
<p id="zephaniah-45-8"><span class="verse-num">45:8</span> <span class="verse-body">de terra erit ei possessio in Israhel et non depopulabuntur ultra principes populum meum sed terram dabunt domui Israhel secundum tribus eorum</span></p>
<p id="zephaniah-45-9"><span class="verse-num">45:9</span> <span class="verse-body">haec dicit Dominus Deus sufficiat vobis principes Israhel iniquitatem et rapinas intermittite et iudicium et iustitiam facite separate confinia vestra a populo meo ait Dominus Deus</span></p>
<p id="zephaniah-45-10"><span class="verse-num">45:10</span> <span class="verse-body">statera iusta et oephi iustum et batus iustus erit vobis</span></p>
<p id="zephaniah-45-11"><span class="verse-num">45:11</span> <span class="verse-body">oephi et batus aequalia et unius mensurae erunt ut capiat decimam partem chori batus et decimam partem chori oephi iuxta mensuram chori erit aequa libratio eorum</span></p>
<p id="zephaniah-45-12"><span class="verse-num">45:12</span> <span class="verse-body">siclus autem viginti obolos habeat porro viginti sicli et viginti quinque sicli et quindecim sicli minam facient</span></p>
<p id="zephaniah-45-13"><span class="verse-num">45:13</span> <span class="verse-body">et haec sunt primitiae quas tolletis sextam partem oephi de choro frumenti et sextam partem oephi de choro hordei</span></p>
<p id="zephaniah-45-14"><span class="verse-num">45:14</span> <span class="verse-body">mensura quoque olei batus olei decima pars chori est et decem bati chorum faciunt quia decem bati implent chorum</span></p>
<p id="zephaniah-45-15"><span class="verse-num">45:15</span> <span class="verse-body">et arietem unum de grege ducentorum de his quae nutriunt Israhel in sacrificium et in holocaustum et in pacifica ad expiandum pro eis ait Dominus Deus</span></p>
<p id="zephaniah-45-16"><span class="verse-num">45:16</span> <span class="verse-body">omnis populus terrae tenebitur primitiis his principi in Israhel</span></p>
<p id="zephaniah-45-17"><span class="verse-num">45:17</span> <span class="verse-body">et super principem erunt holocausta et sacrificium et libamina in sollemnitatibus et in kalendis et in sabbatis in universis sollemnitatibus domus Israhel ipse faciat pro peccato sacrificium et holocaustum et pacifica ad expiandum pro domo Israhel</span></p>
<p id="zephaniah-45-18"><span class="verse-num">45:18</span> <span class="verse-body">haec dicit Dominus Deus in primo mense una mensis sumes vitulum de armento inmaculatum et expiabis sanctuarium</span></p>
<p id="zephaniah-45-19"><span class="verse-num">45:19</span> <span class="verse-body">et tollet sacerdos de sanguine quod erit pro peccato et ponet in postibus domus et in quattuor angulis crepidinis altaris et in postibus portae atrii interioris</span></p>
<p id="zephaniah-45-20"><span class="verse-num">45:20</span> <span class="verse-body">et sic facies in septima mensis pro unoquoque qui ignoravit et errore deceptus est et expiabitis pro domo</span></p>
<p id="zephaniah-45-21"><span class="verse-num">45:21</span> <span class="verse-body">in primo mense quartadecima die mensis erit vobis paschae sollemnitas septem diebus azyma comedentur</span></p>
<p id="zephaniah-45-22"><span class="verse-num">45:22</span> <span class="verse-body">et faciet princeps in die illa pro se et pro universo populo terrae vitulum pro peccato</span></p>
<p id="zephaniah-45-23"><span class="verse-num">45:23</span> <span class="verse-body">et in septem dierum sollemnitate faciet holocaustum Domino septem vitulos et septem arietes inmaculatos cotidie septem diebus et pro peccato hircum caprarum cotidie</span></p>
<p id="zephaniah-45-24"><span class="verse-num">45:24</span> <span class="verse-body">et sacrificium oephi per vitulum et oephi per arietem faciet et olei hin per singula oephi</span></p>
<p id="zephaniah-45-25"><span class="verse-num">45:25</span> <span class="verse-body">septimo mense quintadecima die mensis in sollemnitate faciet sicut supra dicta sunt per septem dies tam pro peccato quam pro holocausto et in sacrificio et in oleo __________________________________________________________________</span></p>
<h2 id="zephaniah-ch-46">Chapter 46</h2>
<p class="verses"><a href="#zephaniah-46-1">1</a> <a href="#zephaniah-46-2">2</a> <a href="#zephaniah-46-3">3</a> <a href="#zephaniah-46-4">4</a> <a href="#zephaniah-46-5">5</a> <a href="#zephaniah-46-6">6</a> <a href="#zephaniah-46-7">7</a> <a href="#zephaniah-46-8">8</a> <a href="#zephaniah-46-9">9</a> <a href="#zephaniah-46-10">10</a> <a href="#zephaniah-46-11">11</a> <a href="#zephaniah-46-12">12</a> <a href="#zephaniah-46-13">13</a> <a href="#zephaniah-46-14">14</a> <a href="#zephaniah-46-15">15</a> <a href="#zephaniah-46-16">16</a> <a href="#zephaniah-46-17">17</a> <a href="#zephaniah-46-18">18</a> <a href="#zephaniah-46-19">19</a> <a href="#zephaniah-46-20">20</a> <a href="#zephaniah-46-21">21</a> <a href="#zephaniah-46-22">22</a> <a href="#zephaniah-46-23">23</a> <a href="#zephaniah-46-24">24</a></p>
<p id="zephaniah-46-1"><span class="verse-num">46:1</span> <span class="verse-body">haec dicit Dominus Deus porta atrii interioris quae respicit ad orientem erit clausa sex diebus in quibus opus fit die autem sabbati aperietur sed et in die kalendarum aperietur</span></p>
<p id="zephaniah-46-2"><span class="verse-num">46:2</span> <span class="verse-body">et intrabit princeps per viam vestibuli portae de foris et stabit in limine portae et facient sacerdotes holocaustum eius et pacifica eius et adorabit super limen portae et egredietur porta autem non claudetur usque ad vesperam</span></p>
<p id="zephaniah-46-3"><span class="verse-num">46:3</span> <span class="verse-body">et adorabit populus terrae ad ostium portae illius in sabbatis et in kalendis coram Domino</span></p>
<p id="zephaniah-46-4"><span class="verse-num">46:4</span> <span class="verse-body">holocaustum autem hoc offeret princeps Domino in die sabbati sex agnos inmaculatos et arietem inmaculatum</span></p>
<p id="zephaniah-46-5"><span class="verse-num">46:5</span> <span class="verse-body">et sacrificium oephi per arietem agnis autem sacrificium quod dederit manus eius et olei hin per singula oephi</span></p>
<p id="zephaniah-46-6"><span class="verse-num">46:6</span> <span class="verse-body">in die autem kalendarum vitulum de armento inmaculatum et sex agni et arietes inmaculati erunt</span></p>
<p id="zephaniah-46-7"><span class="verse-num">46:7</span> <span class="verse-body">et oephi per vitulum oephi quoque per arietem faciet sacrificium agnis autem sicut invenerit manus eius et olei hin per singula oephi</span></p>
<p id="zephaniah-46-8"><span class="verse-num">46:8</span> <span class="verse-body">cumque ingressurus est princeps per viam vestibuli portae ingrediatur et per eandem viam exeat</span></p>
<p id="zephaniah-46-9"><span class="verse-num">46:9</span> <span class="verse-body">et cum intrabit populus terrae in conspectu Domini in sollemnitatibus qui ingreditur per portam aquilonis ut adoret egrediatur per viam portae meridianae porro qui ingreditur per viam portae meridianae egrediatur per viam portae aquilonis non revertetur per viam portae per quam ingressus est sed e regione illius egredietur</span></p>
<p id="zephaniah-46-10"><span class="verse-num">46:10</span> <span class="verse-body">princeps autem in medio eorum cum ingredientibus ingredietur et cum egredientibus egredietur</span></p>
<p id="zephaniah-46-11"><span class="verse-num">46:11</span> <span class="verse-body">et in nundinis et in sollemnitatibus erit sacrificium oephi per vitulum et oephi per arietem agnis autem erit sacrificium sicut invenerit manus eius et olei hin per singula oephi</span></p>
<p id="zephaniah-46-12"><span class="verse-num">46:12</span> <span class="verse-body">cum autem fecerit princeps spontaneum holocaustum aut pacifica voluntaria Domino aperietur ei porta quae respicit ad orientem et faciet holocaustum suum et pacifica sua sicut fieri solet in die sabbati et egredietur claudeturque porta postquam exierit</span></p>
<p id="zephaniah-46-13"><span class="verse-num">46:13</span> <span class="verse-body">et agnum eiusdem anni inmaculatum faciet holocaustum cotidie Domino semper mane faciet illud</span></p>
<p id="zephaniah-46-14"><span class="verse-num">46:14</span> <span class="verse-body">et sacrificium faciet super eo cata mane mane sextam partem oephi et de oleo tertiam partem hin ut misceatur similae sacrificium Domino legitimum iuge atque perpetuum</span></p>
<p id="zephaniah-46-15"><span class="verse-num">46:15</span> <span class="verse-body">faciet agnum et sacrificium et oleum cata mane mane holocaustum sempiternum</span></p>
<p id="zephaniah-46-16"><span class="verse-num">46:16</span> <span class="verse-body">haec dicit Dominus Deus si dederit princeps donum alicui de filiis suis hereditas eius filiorum suorum erit possidebunt ea hereditarie</span></p>
<p id="zephaniah-46-17"><span class="verse-num">46:17</span> <span class="verse-body">si autem dederit legatum de hereditate sua uni servorum suorum erit illius usque ad annum remissionis et revertetur ad principem hereditas autem eius filiis eius erit</span></p>
<p id="zephaniah-46-18"><span class="verse-num">46:18</span> <span class="verse-body">et non accipiet princeps de hereditate populi per violentiam et de possessione eorum sed de possessione sua hereditatem dabit filiis suis ut non dispergatur populus meus unusquisque a possessione sua</span></p>
<p id="zephaniah-46-19"><span class="verse-num">46:19</span> <span class="verse-body">et introduxit me per ingressum qui erat ex latere portae in gazofilacia sanctuarii ad sacerdotes quae respiciebant ad aquilonem et erat ibi locus vergens ad occidentem</span></p>
<p id="zephaniah-46-20"><span class="verse-num">46:20</span> <span class="verse-body">et dixit ad me iste est locus ubi coquent sacerdotes pro delicto et pro peccato ubi coquent sacrificium ut non efferant in atrio exteriori et sanctificetur populus</span></p>
<p id="zephaniah-46-21"><span class="verse-num">46:21</span> <span class="verse-body">et eduxit me in atrium exterius et circumduxit me per quattuor angulos atrii et ecce atriolum erat in angulo atrii atriola singula per angulos atrii</span></p>
<p id="zephaniah-46-22"><span class="verse-num">46:22</span> <span class="verse-body">in quattuor angulos atrii atriola disposita quadraginta cubitorum per longum et triginta per latum mensurae unius quattuor erant</span></p>
<p id="zephaniah-46-23"><span class="verse-num">46:23</span> <span class="verse-body">et paries per circuitum ambiens quattuor atriola et culinae fabricatae erant subter porticus per gyrum</span></p>
<p id="zephaniah-46-24"><span class="verse-num">46:24</span> <span class="verse-body">et dixit ad me haec est domus culinarum in qua coquent ministri domus Domini victimas populi __________________________________________________________________</span></p>
<h2 id="zephaniah-ch-47">Chapter 47</h2>
<p class="verses"><a href="#zephaniah-47-1">1</a> <a href="#zephaniah-47-2">2</a> <a href="#zephaniah-47-3">3</a> <a href="#zephaniah-47-4">4</a> <a href="#zephaniah-47-5">5</a> <a href="#zephaniah-47-6">6</a> <a href="#zephaniah-47-7">7</a> <a href="#zephaniah-47-8">8</a> <a href="#zephaniah-47-9">9</a> <a href="#zephaniah-47-10">10</a> <a href="#zephaniah-47-11">11</a> <a href="#zephaniah-47-12">12</a> <a href="#zephaniah-47-13">13</a> <a href="#zephaniah-47-14">14</a> <a href="#zephaniah-47-15">15</a> <a href="#zephaniah-47-16">16</a> <a href="#zephaniah-47-17">17</a> <a href="#zephaniah-47-18">18</a> <a href="#zephaniah-47-19">19</a> <a href="#zephaniah-47-20">20</a> <a href="#zephaniah-47-21">21</a> <a href="#zephaniah-47-22">22</a> <a href="#zephaniah-47-23">23</a></p>
<p id="zephaniah-47-1"><span class="verse-num">47:1</span> <span class="verse-body">et convertit me ad portam domus et ecce aquae egrediebantur subter limen domus ad orientem facies enim domus respiciebat ad orientem aquae autem descendebant in latus templi dextrum ad meridiem altaris</span></p>
<p id="zephaniah-47-2"><span class="verse-num">47:2</span> <span class="verse-body">et eduxit me per viam portae aquilonis et convertit me ad viam foras portam exteriorem viam quae respiciebat ad orientem et ecce aquae redundantes a latere dextro</span></p>
<p id="zephaniah-47-3"><span class="verse-num">47:3</span> <span class="verse-body">cum egrederetur vir ad orientem qui habebat funiculum in manu sua et mensus est mille cubitos et transduxit me per aquam usque ad talos</span></p>
<p id="zephaniah-47-4"><span class="verse-num">47:4</span> <span class="verse-body">rursumque mensus est mille et transduxit me per aquam usque ad genua</span></p>
<p id="zephaniah-47-5"><span class="verse-num">47:5</span> <span class="verse-body">et mensus est mille et transduxit me per aquam usque ad renes et mensus est mille torrentem quem non potui pertransire quoniam intumuerant aquae profundae torrentis qui non potest transvadari</span></p>
<p id="zephaniah-47-6"><span class="verse-num">47:6</span> <span class="verse-body">et dixit ad me certe vidisti fili hominis et duxit me et convertit ad ripam torrentis</span></p>
<p id="zephaniah-47-7"><span class="verse-num">47:7</span> <span class="verse-body">cumque me convertissem ecce in ripa torrentis ligna multa nimis ex utraque parte</span></p>
<p id="zephaniah-47-8"><span class="verse-num">47:8</span> <span class="verse-body">et ait ad me aquae istae quae egrediuntur ad tumulos sabuli orientalis et descendunt ad plana deserti intrabunt mare et exibunt et sanabuntur aquae</span></p>
<p id="zephaniah-47-9"><span class="verse-num">47:9</span> <span class="verse-body">et omnis anima vivens quae serpit quocumque venerit torrens vivet et erunt pisces multi satis postquam venerint illuc aquae istae et sanabuntur et vivent omnia ad quae venerit torrens</span></p>
<p id="zephaniah-47-10"><span class="verse-num">47:10</span> <span class="verse-body">vivent et stabunt super illa piscatores ab Engaddi usque ad Engallim siccatio sagenarum erunt plurimae species erunt piscium eius sicut pisces maris magni multitudinis nimiae</span></p>
<p id="zephaniah-47-11"><span class="verse-num">47:11</span> <span class="verse-body">in litoribus autem eius et in palustribus non sanabuntur quia in salinas dabuntur</span></p>
<p id="zephaniah-47-12"><span class="verse-num">47:12</span> <span class="verse-body">et super torrentem orietur in ripis eius ex utraque parte omne lignum pomiferum non defluet folium ex eo et non deficiet fructus eius per singulos menses adferet primitiva quia aquae eius de sanctuario egredientur et erunt fructus eius in cibum et folia eius ad medicinam</span></p>
<p id="zephaniah-47-13"><span class="verse-num">47:13</span> <span class="verse-body">haec dicit Dominus Deus hic est terminus in quo possidebitis terram in duodecim tribubus Israhel quia Ioseph duplicem funiculum habet</span></p>
<p id="zephaniah-47-14"><span class="verse-num">47:14</span> <span class="verse-body">possidebitis autem eam singuli aeque ut frater suus quam levavi manum meam ut darem patribus vestris et cadet terra haec vobis in possessionem</span></p>
<p id="zephaniah-47-15"><span class="verse-num">47:15</span> <span class="verse-body">hic est autem terminus terrae ad plagam septentrionalem a mari magno via Bethalon venientibus Sadada</span></p>
<p id="zephaniah-47-16"><span class="verse-num">47:16</span> <span class="verse-body">Emath Berotha Sabarim quae est inter terminum Damasci et confinium Emath domus Atticon quae est iuxta terminos Auran</span></p>
<p id="zephaniah-47-17"><span class="verse-num">47:17</span> <span class="verse-body">et erit terminus a mari usque ad atrium Aenon terminus Damasci et ab aquilone ad aquilonem et terminus Emath plaga autem septentrionalis</span></p>
<p id="zephaniah-47-18"><span class="verse-num">47:18</span> <span class="verse-body">porro plaga orientalis de medio Auran et de medio Damasci et de medio Galaad et de medio terrae Israhel Iordanis disterminans ad mare orientale metiemini etiam plagam orientalem</span></p>
<p id="zephaniah-47-19"><span class="verse-num">47:19</span> <span class="verse-body">plaga autem australis meridiana a Thamar usque ad aquas Contradictionis Cades et torrens usque ad mare magnum et plaga ad meridiem australis</span></p>
<p id="zephaniah-47-20"><span class="verse-num">47:20</span> <span class="verse-body">et plaga maris mare magnum a confinio per directum donec venias Emath haec est plaga maris</span></p>
<p id="zephaniah-47-21"><span class="verse-num">47:21</span> <span class="verse-body">et dividetis terram istam vobis per tribus Israhel</span></p>
<p id="zephaniah-47-22"><span class="verse-num">47:22</span> <span class="verse-body">et mittetis eam in hereditatem vobis et advenis qui accesserint ad vos qui genuerint filios in medio vestrum et erunt vobis sicut indigenae inter filios Israhel vobiscum divident possessionem in medio tribuum Israhel</span></p>
<p id="zephaniah-47-23"><span class="verse-num">47:23</span> <span class="verse-body">in tribu autem quacumque fuerit advena ibi dabitis possessionem illi ait Dominus Deus __________________________________________________________________</span></p>
<h2 id="zephaniah-ch-48">Chapter 48</h2>
<p class="verses"><a href="#zephaniah-48-1">1</a> <a href="#zephaniah-48-2">2</a> <a href="#zephaniah-48-3">3</a> <a href="#zephaniah-48-4">4</a> <a href="#zephaniah-48-5">5</a> <a href="#zephaniah-48-6">6</a> <a href="#zephaniah-48-7">7</a> <a href="#zephaniah-48-8">8</a> <a href="#zephaniah-48-9">9</a> <a href="#zephaniah-48-10">10</a> <a href="#zephaniah-48-11">11</a> <a href="#zephaniah-48-12">12</a> <a href="#zephaniah-48-13">13</a> <a href="#zephaniah-48-14">14</a> <a href="#zephaniah-48-15">15</a> <a href="#zephaniah-48-16">16</a> <a href="#zephaniah-48-17">17</a> <a href="#zephaniah-48-18">18</a> <a href="#zephaniah-48-19">19</a> <a href="#zephaniah-48-20">20</a> <a href="#zephaniah-48-21">21</a> <a href="#zephaniah-48-22">22</a> <a href="#zephaniah-48-23">23</a> <a href="#zephaniah-48-24">24</a> <a href="#zephaniah-48-25">25</a> <a href="#zephaniah-48-26">26</a> <a href="#zephaniah-48-27">27</a> <a href="#zephaniah-48-28">28</a> <a href="#zephaniah-48-29">29</a> <a href="#zephaniah-48-30">30</a> <a href="#zephaniah-48-31">31</a> <a href="#zephaniah-48-32">32</a> <a href="#zephaniah-48-33">33</a> <a href="#zephaniah-48-34">34</a></p>
<p id="zephaniah-48-1"><span class="verse-num">48:1</span> <span class="verse-body">et haec nomina tribuum a finibus aquilonis iuxta viam Aethlon pergentibus Emath atrium Aenon terminus Damasci ad aquilonem iuxta Emath et erit ei plaga orientalis mare Dan una</span></p>
<p id="zephaniah-48-2"><span class="verse-num">48:2</span> <span class="verse-body">et ad terminum Dan a plaga orientali usque ad plagam maris Aser una</span></p>
<p id="zephaniah-48-3"><span class="verse-num">48:3</span> <span class="verse-body">et super terminum Aser a plaga orientali usque ad plagam maris Nepthalim una</span></p>
<p id="zephaniah-48-4"><span class="verse-num">48:4</span> <span class="verse-body">et super terminum Nepthalim a plaga orientali usque ad plagam maris Manasse una</span></p>
<p id="zephaniah-48-5"><span class="verse-num">48:5</span> <span class="verse-body">et super terminum Manasse a plaga orientali usque ad plagam maris Ephraim una</span></p>
<p id="zephaniah-48-6"><span class="verse-num">48:6</span> <span class="verse-body">et super terminum Ephraim a plaga orientali usque ad plagam maris Ruben una</span></p>
<p id="zephaniah-48-7"><span class="verse-num">48:7</span> <span class="verse-body">et super terminum Ruben a plaga orientali usque ad plagam maris Iuda una</span></p>
<p id="zephaniah-48-8"><span class="verse-num">48:8</span> <span class="verse-body">et super terminum Iuda a plaga orientali usque ad plagam maris erunt primitiae quas separabitis viginti quinque milibus latitudinis et longitudinis sicuti singulae partes a plaga orientali usque ad plagam maris et erit sanctuarium in medio eius</span></p>
<p id="zephaniah-48-9"><span class="verse-num">48:9</span> <span class="verse-body">primitiae quas separastis Domino longitudo viginti quinque milibus et latitudo decem milibus</span></p>
<p id="zephaniah-48-10"><span class="verse-num">48:10</span> <span class="verse-body">hae autem erunt primitiae sanctuarii sacerdotum ad aquilonem viginti quinque milia et ad mare latitudinis decem milia sed et ad orientem latitudinis decem milia et ad meridiem longitudinis viginti quinque milia et erit sanctuarium Domini in medio eius</span></p>
<p id="zephaniah-48-11"><span class="verse-num">48:11</span> <span class="verse-body">sacerdotibus sanctuarium erit de filiis Sadoc qui custodierunt caerimonias meas et non erraverunt cum errarent filii Israhel sicut erraverunt et Levitae</span></p>
<p id="zephaniah-48-12"><span class="verse-num">48:12</span> <span class="verse-body">et erunt eis primitiae de primitiis terrae sanctum sanctorum iuxta terminum Levitarum</span></p>
<p id="zephaniah-48-13"><span class="verse-num">48:13</span> <span class="verse-body">sed et Levitis similiter iuxta fines sacerdotum viginti quinque milia longitudinis et latitudinis decem milia omnis longitudo viginti et quinque milium et latitudo decem milium</span></p>
<p id="zephaniah-48-14"><span class="verse-num">48:14</span> <span class="verse-body">et non venundabunt ex eo neque mutabunt nec transferentur primitiae terrae quia sanctificatae sunt Domino</span></p>
<p id="zephaniah-48-15"><span class="verse-num">48:15</span> <span class="verse-body">quinque milia autem quae supersunt in latitudine per viginti quinque milia profana erunt urbis in habitaculum et in suburbana et erit civitas in medio eius</span></p>
<p id="zephaniah-48-16"><span class="verse-num">48:16</span> <span class="verse-body">et heae mensurae eius ad plagam septentrionalem quingenti et quattuor milia et ad plagam meridianam quingenti et quattuor milia et ad plagam orientalem quingenti et quattuor milia et ad plagam occidentalem quingenti et quattuor milia</span></p>
<p id="zephaniah-48-17"><span class="verse-num">48:17</span> <span class="verse-body">erunt autem suburbana civitatis ad aquilonem ducenti quinquaginta et in meridie ducenti quinquaginta et ad orientem ducenti quinquaginta et ad mare ducenti quinquaginta</span></p>
<p id="zephaniah-48-18"><span class="verse-num">48:18</span> <span class="verse-body">quod autem reliquum fuerit in longitudine secundum primitias sanctuarii decem milia in orientem et decem milia ad occidentem erunt sicut primitiae sanctuarii et erunt fruges eius in panes his qui serviunt civitati</span></p>
<p id="zephaniah-48-19"><span class="verse-num">48:19</span> <span class="verse-body">servientes autem civitati operabuntur ex omnibus tribubus Israhel</span></p>
<p id="zephaniah-48-20"><span class="verse-num">48:20</span> <span class="verse-body">omnes primitiae viginti quinque milium per viginti quinque milia in quadrum separabuntur in primitias sanctuarii et possessionem civitatis</span></p>
<p id="zephaniah-48-21"><span class="verse-num">48:21</span> <span class="verse-body">quod autem reliquum fuerit principis erit ex omni parte primitiarum sanctuarii et possessionis civitatis e regione viginti quinque milium primitiarum usque ad terminum orientalem sed et ad mare e regione viginti quinque milium usque ad terminum maris similiter in partibus principis erit et erunt primitiae sanctuarii et sanctuarium templi in medio eius</span></p>
<p id="zephaniah-48-22"><span class="verse-num">48:22</span> <span class="verse-body">de possessione autem Levitarum et de possessione civitatis in medio partium principis erit inter terminum Iuda et inter terminum Beniamin et ad principem pertinebit</span></p>
<p id="zephaniah-48-23"><span class="verse-num">48:23</span> <span class="verse-body">et reliquis tribubus a plaga orientali usque ad plagam occidentalem Beniamin una</span></p>
<p id="zephaniah-48-24"><span class="verse-num">48:24</span> <span class="verse-body">et contra terminum Beniamin a plaga orientali usque ad plagam occidentalem Symeon una</span></p>
<p id="zephaniah-48-25"><span class="verse-num">48:25</span> <span class="verse-body">et super terminum Symeonis a plaga orientali usque ad plagam occidentis Isachar una</span></p>
<p id="zephaniah-48-26"><span class="verse-num">48:26</span> <span class="verse-body">et super terminum Isachar a plaga orientali usque ad plagam occidentalem Zabulon una</span></p>
<p id="zephaniah-48-27"><span class="verse-num">48:27</span> <span class="verse-body">et super terminum Zabulon a plaga orientali usque ad plagam maris Gad una</span></p>
<p id="zephaniah-48-28"><span class="verse-num">48:28</span> <span class="verse-body">et super terminum Gad ad plagam austri in meridiem et erit finis de Thamar usque ad aquas Contradictionis Cades hereditas contra mare magnum</span></p>
<p id="zephaniah-48-29"><span class="verse-num">48:29</span> <span class="verse-body">haec est terra quam mittetis in sortem tribubus Israhel et hae partitiones earum ait Dominus Deus</span></p>
<p id="zephaniah-48-30"><span class="verse-num">48:30</span> <span class="verse-body">et hii egressus civitatis a plaga septentrionali quingentos et quattuor milia mensurabis</span></p>
<p id="zephaniah-48-31"><span class="verse-num">48:31</span> <span class="verse-body">et portae civitatis in nominibus tribuum Israhel portae tres a septentrione porta Ruben una porta Iudae una porta Levi una</span></p>
<p id="zephaniah-48-32"><span class="verse-num">48:32</span> <span class="verse-body">et ad plagam orientalem quingentos et quattuor milia et portae tres porta Ioseph una porta Beniamin una porta Dan una</span></p>
<p id="zephaniah-48-33"><span class="verse-num">48:33</span> <span class="verse-body">et ad plagam meridianam quingentos et quattuor milia metieris portam Symeonis unam portam Isachar unam portam Zabulon unam</span></p>
<p id="zephaniah-48-34"><span class="verse-num">48:34</span> <span class="verse-body">et ad plagam occidentalem quingenti et quattuor milia portae eorum tres porta Gad una porta Aser una porta Nepthalim una __________________________________________________________________</span></p>
